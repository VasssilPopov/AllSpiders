{"url": "http://www.focus-news.net/news/2017/07/10/2414152/afp-avi-gabay-e-izbran-za-predsedatel-na-izraelskata-partiya-na-truda.html", "text": "Основната израелска опозиционна Партия на труда съобщи, че е избрала за свой председател след гласуване бившия бизнесмен Ави Габай. Партията в момента се опитва да си възвърне влиянието и гласоподавателите, предаде  AFP.\r\nГабай, който се присъедини към партията едва през декември,  получи 52% от гласовете на партийните делегати по време на балотаж с политика-ветеран и бивш партиен водач Амир Перец.  Виктор Турмаков", "date": "2017-07-10", "title": "AFP: Ави Габай е избран за председател на израелската Партия на труда"}
{"url": "http://www.focus-news.net/news/2017/07/10/2414124/telegrafsarbiya-albanskite-teroristi-preduprediha-makedoniya-da-osvobodi-zadarzhanite-za-intsidenta-v-dive-naselbe-v-kumanovo.html", "text": "Албанските терористи, бивши ветерани от АОК, предупредиха Македония да освободи задържаните за инцидента в \"Диве населбе\" в Куманово през май 2015 г., предава белградският \"Тelegraf\".\r\nСпоред изданието бившите партизански командири са заплашили Македония с война, ако не бъдат освободени оцелелите албанци, след сражението срещу полицията в Куманово на 9 и 10 май 2015 г., при което загинаха 22 души, от тях 8 македонски полицаи, а други 42 души бяха ранени.\r\nПредупреждението е било изпратено до президента Георги Иванов, премиера Зоран Заев, председателя на парламента Талат Джафери, до всички албански политически лидери и до Наказателния съд на Македония.\r\n\"Тelegraf\" цитира част от писмото, в което според сръбското издание се твърди, че македонските политици се призовават \"да отворят очи, да разсъждават мъдро, да освободят пострадалите от инсценираният инцидент в Куманово и на тяхно място да поставят Груевски, Янкуловска, Миалков и други.\"\r\nВ писмото на т.нар. Армия за освобождение на Албания, Косово и Илирида се казва още, че \"е дошъл край на инсценираните процеси и на убийствата и тези хора не са нито първите, нито ще бъдат последните от борците за свобода. Но ако те бъдат осъдени, Македония ще получи войната, която иска, но този път срещу нея ще бъде истинска военна сила, която да отмъсти за всички, които сте арестували и убивали след края на войната през 2001 г.\r\nВ заключение \"Тelegraf\" съобщава, че днешното заседание на съда срещу задържаните през 2015 г. етнически албанци е било отложено за 20 юли 2017 г.", "date": "2017-07-10", "title": "\"Тelegraf\"(Сърбия): Албанските терористи предупредиха Македония да освободи задържаните за инцидента в \"Диве населбе\" в Куманово"}
{"url": "http://www.focus-news.net/news/2017/07/10/2414123/varna-tri-sluchaya-na-zaboleli-ot-laymska-bolest-sa-registrirani-v-regionalnata-zdravna-inspektsiya-prez-poslednata-sedmitsa.html", "text": "Три случая на заболели от Лаймска болест са регистрирани в здравната инспекция във Варна през последната седмица. Това съобщиха за Радио „Фокус” – Варна от Регионалната здравна инспекция. Според седмичната сигнална информация за периода от 30 юни до 6 юли в здравната инспекция с бързи известия е съобщено за 74 души, ухапани от кърлежи. 53 от случаите са регистрирани във Варна, а останалите 21 в населени места в областта. В биологичната лаборатория на здравната инспекция за този период не са постъпвали кърлежи за видово определяне.\r\nМарияна ВАЛЕНТИНОВА", "date": "2017-07-10", "title": "Варна: Три случая на заболели от Лаймска болест са регистрирани в Регионалната здравна инспекция през последната седмица"}
{"url": "http://www.focus-news.net/news/2017/07/10/2414126/the-japan-times-beliya-dom-se-izvini-na-kitay-sled-kato-nareche-si-dzinpin-prezident-na-tayvan.html", "text": "САЩ се извини на Китай след като обърка китайския президент Си Дзинпин с лидера на Тайван, предава The Japan Times .\r\nНеволната, но сериозна грешка е поредната в последно време, която правят от Белия дом. В официално изявление на Белия дом, Си Дзинпин бе наречен президент на Република Китай, както е официалното име на Тайван, вместо президент на Народна република Китай. Китайското Министерство на външните работи заяви, че от Белия дом са се извинили за неволната грешка. По-рано от Пекин поискаха официално обяснение от Белия дом за случая.  Симеон Миланов", "date": "2017-07-10", "title": "The Japan Times: Белия дом се извини на Китай, след като нарече Си Дзинпин президент на Тайван"}
{"url": "http://www.focus-news.net/news/2017/07/10/2414125/tsvetan-tsvetanov-gerb-integratsiyata-na-romskata-obshtnost-minava-prez-obrazovanieto.html", "text": "Интеграцията на ромската общност минава през образованието. Проблемите, които се проявяват, сега са наслагвани от 27 години, каза пред журналисти във Видин председателят на парламентарната група на ГЕРБ и заместник-председател на партията Цветан Цветанов, предаде репортер на Радио „Фокус“ – Видин. Той посочи, че това е един от основните акценти в управленската програма на ГЕРБ. „В момента се координират действията между няколко министерства, за да може в началото на следващата учебна година всички деца да бъдат в учебните стаи, в детските градини\", уточни зам.-председателят на ПП ГЕРБ. \r\n„Така след няколко години тези деца ще имат своята лична и професионална перспектива. Сериозно осъждаме всеки криминален акт и знаем, че след такъв, направен от българските роми, интензитетът на обществено осъждане е много по-голям“, заяви Цветан Цветанов. Той допълни, че всички институции и обществото трябва да положат усилия и да намалят напрежението. „С напрежение и особено, когато то ескалира, не се решават проблемите. Преди няколко дни по програма на демократичния институт на САЩ направих среща с представители на ромската общност – докторант по медицина, компютърен специалист, учител по английски, ветеринарни лекари. Проблемът е, че ние не посочваме и добрите примери, за да достигне до цялата ромска общност и да имаме един положителен заряд“, заяви Цветан Цветанов.\r\n\"През тези 27 години някои от политическите партии се възползваха от ниския социален статус на ромите\", каза още той и посочи, че се е създавало напрежение, а някои политически партии са се възползвали от ниската грамотност на ромите, от това, че те могат да бъдат употребени в изборния процес и купени като гласове. „Давам за пример село Градец в Община Котел, в което живеят изключително роми. Там съм имал много срещи, разговарял съм с местните хора преди избори и са обещавали, че няма да си продадат гласа. След изборите, когато ги попитаме какво е станало ,те казват – ами, дадоха ни 20 лв.“, посочи Цветанов. Той заяви, че трябва да се стимулират добрите практики в изборния процес, а не това, с което някои партии са успели да се възползват при изборите. \r\n„Там, където има населени места с голямо присъствие на роми, изборите се решават с техните гласове, но не с политики, а с финансови стимули“, допълни Цветан Цветанов. Той допълни, че преди 4 години ромите са били 4% от трудовия пазар в страната, а по-доклад на Световната банка след 2020 година се очаква ромското население да бъде 23 – 25% от трудовия пазар. „Ако не интегрираме ромите дотогава, те ще лежат на социалната система и тя няма да издържи подобен голям обем от хора“, допълни Цветанов.\r\nАнна ЛОЗАНОВА", "date": "2017-07-10", "title": "Цветан Цветанов, ГЕРБ: Интеграцията на ромската общност минава през образованието"}
{"url": "http://www.focus-news.net/news/2017/07/10/2414121/tenis-grigor-dimitrov-zagubi-i-tretiya-set-sreshtu-rodzher-federer-balgarinat-otstapi-na-osminafinalite-na-uimbaldan-s-rezultat-46-26-46.html", "text": "Григор Димитров загуби и третия сет срещу Роджер Федерер, българинът отстъпи на осминафиналите на Уимбълдън с резултат 4:6, 2:6, 4:6. Мачът между Димитров и Федерер продължи общо час и 41 минути. Първият сет продължи 36 минути, вторият 27 минути, а третият - 38 минути. Победителят ще играе срещу Раонич или Александър Зверев.\r\nПървата ни ракета няма победа над 18-кратния шампион от Големия шлем от 5 изиграни мача помежду им. Двамата с швейцареца за последно се срещнаха на Australian Open миналата година, когато Димитров отстъпи с 1-3 сета, а 1/8-финалният мач на тазгодишния Уимбълдън бе първи в съперничеството им на трева.", "date": "2017-07-10", "title": "Тенис: Григор Димитров загуби и третия сет срещу Роджер Федерер, българинът отстъпи на осминафиналите на Уимбълдън с резултат 4:6, 2:6, 4:6"}
{"url": "http://www.focus-news.net/news/2017/07/10/2414129/gulf-times-kuveyt-shte-nastoyava-libiya-i-nigeriya-da-namalyat-proizvodstvoto-si-na-petrol.html", "text": "Либия и Нигерия, които увеличиха производството си на петрол, могат да бъдат помолени да го намалят, предава Gulf Times.\r\nПетролният министър на Кувейт Исам Алмазук заяви, че това трябва да се направи, с цел да се ребалансира световният пазар на суровината, чиято цена отново падна.\r\nСтраните от ОПЕК, както и производителите на петрол извън ОПЕК, поканиха двете африкански страни на срещата си в Санкт Петербург, която ще се проведе на 24 юли. На срещата ще се дискутира стабилността на продукцията им. Това заяви кувейтският петролен министър по време на Международната петролна конференция в Истанбул.  Симеон Миланов", "date": "2017-07-10", "title": "Gulf Times: Кувейт ще настоява Либия и Нигерия да намалят производството си на петрол"}
{"url": "http://www.focus-news.net/news/2017/07/10/2414131/mia-germaniya-podkrepya-politikata-na-zoran-zaev-koyato-gradi-mostove-sas-sasednite-na-makedoniya-priyatelski-strani.html", "text": "Министър-председателят на Македония Зоран Заев проведе разговор с германският държавен секретар към Министерството на външните работи Михаел Рот, предава Македонската информационна агенция . На срещата присъстваше и германският посланик в Македония Кристине Алтхаузер.\r\nМихаел Рот поздрави Зоран Заев за новия му пост, заявявайки, че страната му подкрепя дейността на новото македонско правителство в първия месец от съставянето му.\r\nСпоред германския представител, Македония има напредък, който показва резултати от гледна точка на интеграционния процес за Европейския съюз. \r\nМихаел Рот коментира и включването на гражданския сектор в реформените процеси, както и политиката за добросъседство, която новото правителство предприема.\r\nНовото македонско правителство е силно ангажирано с реформите, както и със създаването на мостове на сътрудничество с македонските съседи и международни приятели, които подкрепят демократичния процес в страната. Симеон Миланов", "date": "2017-07-10", "title": "МИА: Германия подкрепя политиката на Зоран Заев, която „гради мостове“ със съседните на Македония приятелски страни"}
{"url": "http://www.focus-news.net/news/2017/07/10/2414122/afp-islyamski-ekstremisti-ubiha-shestima-induistki-poklonnitsi.html", "text": "Предполагаеми ислямски екстремисти убиха шест индуистки поклонници, и раниха още 13 души в Кашмир, предава AFP .\r\n„Шестима поклонници бяха убити при надапението. Има и 13 ранени някои, от които лошо“, заяви високопоставен полицай от Кашмир, който предпочете да запази анонимност.\r\nВсяка година хиляди индуисти извървяват пеш пътя през планините, за да стигнат до храм в Кашмир.\r\nАгенция „Фокус“ припомня, че напрежението и насилието в областта ескалират през последните дни.  Симеон Миланов", "date": "2017-07-10", "title": "AFP: Ислямски екстремисти убиха шестима индуистки поклонници"}
{"url": "http://www.focus-news.net/news/2017/07/10/2414130/kyustendil-chitalishteto-v-selo-dolno-selo-podgotvya-otbelyazvaneto-na-svoya-90-godishen-yubiley.html", "text": "Читалището в село Долно село, община Кюстендил, подготвя отбелязването на своя 90-годишен юбилей. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Народно читалище „Кирил и Методий” в Долно село е създадено през 1927 година. По този повод на 15 юли от 13.00 часа ще се състои традиционният събор в селото, като тогава ще бъде отбелязана и кръглата годишнина. За доброто настроение на празнуващите местни жители и гости ще се погрижи народната певица Румяна Попова. В музикалната програма ще вземат участие и местни изпълнители при читалището.\r\nВенцеслав ИЛЧЕВ", "date": "2017-07-10", "title": "Кюстендил: Читалището в село Долно село подготвя отбелязването на своя 90-годишен юбилей"}
{"url": "http://www.focus-news.net/news/2017/07/10/2414133/veliko-tarnovo-56-sluchai-na-chrevni-infektsii-sa-registrirani-prez-yuni-v-regionalnata-zdravna-inspektsiya.html", "text": "56 случаи на чревни инфекциозни заболявания са регистрирани през юни в Регионална здравна инспекция (РЗИ)-Велико Търново. Това съобщиха за Радио „Фокус“-Велико Търново от РЗИ-Велико Търново. Случаите на ентероколити са 31 във град Велико Търново, 5 - в град  Горна Оряховица, 8 - в село Драганово, а в село Константин, в село Горско Ново село и в град Сухиндол – по 2, в село Шереметя, в Долна  Оряховица, селата Крушето, Горски Долен Тръмбеш, в град Павликени, в село Петко Каравелово, в село Каранци, в село Раданово, в град Стражица, в село Камен – по един.\r\nСлучаите на ротавирусен гастроентерит са осем – в село Горски Долен Тръмбеш, село Правда, село Драганово, село Беброво, село Константин, град Златарица, град Свищов, село Царски извор – по един.\r\nРегистрирани са три случая на вирусни менингити – в село Пчелище, село Драгижево и село Мерданя.\r\n13 са заболелите от салмонелоза , като в град Велико Търново те са 7, в село Вонеща вода, село Леденик, град Горна Оряховица и село Първомайци – по един, а в село Поликраище – двама. Регистриран е и един случай на колиентерити – в село Михалци.\r\nНяма доказана причинна връзка между инфекциозните заболявания и качествата на питейната вода.\r\nПрез месец юни са извършени 507 проверки в обекти с обществено предназначение, 34 проверки - във връзка със стоки и дейности със значение за здравето, издадени са 47 предписания и 5 заповеди и са съставени 5 акта.\r\nЛуиза ТРАНЧЕВА", "date": "2017-07-10", "title": "Велико Търново: 56 случаи на чревни инфекции са регистрирани през юни в Регионалната здравна инспекция"}
{"url": "http://www.focus-news.net/news/2017/07/10/2413800/sport-v-ponedelnik-grigor-dimitrov-shte-se-izpravi-sreshtu-rodzhar-federer-v-mach-ot-osminafinalite-na-uimbaldan.html", "text": "В понеделник първата ракета на България при мъжете Григор Димитров ще се изправи срещу швейцареца Роджър Федерер в мач от осминафиналите на Уимбълдън. Очаква се срещата да започне в 19 ч. \r\nДо този момента Димитров няма победа над 18-кратния шампион от Големия шлем. Двамата с швейцареца за последно се срещнаха на Australian Open миналата година, когато Димитров отстъпи с 1-3 сета.", "date": "2017-07-10", "title": "Спорт: В понеделник Григор Димитров ще се изправи срещу Роджър Федерер в мач от осминафиналите на Уимбълдън"}
{"url": "http://www.focus-news.net/news/2017/07/10/2413801/gay-verhofstad-predlozhenieto-na-tereza-mey-za-pravata-na-grazhdanite-ot-es-shte-hvarli-tamna-syanka-varhu-milioni.html", "text": "Европейският парламент заяви, че предложението на британския премиер Тереза Мей за правата на гражданите ще хвърли „тъмна сянка“ над милиони и че те няма да одобрят сделка за Брекзит, която не предлага повече, пише The Independent. \r\n„Това ще хвърли тъмна сянка на неяснота и несигурност над милиони европейци“, коментира Гай Верхофстад, главен преговарящ за Брекзит от страна на Европейския парламент. \r\n„В предложението на ЕС британските граждани и европейците запазват същите права и същото ниво на защита, на което те сега се радват според европейското право“, подчерта Верхофстад.\r\n„Отговорът на Обединеното кралство към нашето предложение дойде три седмици по-късно. То беше разочароващо. Британското правителство предложи деня след Брекзит европейците да придобият статус на „граждани от трета държава“. Те ще получат по-малко права във Великобритания, отколкото се предлагат на британските граждани в ЕС“, допълни политикът. Мария Динкова", "date": "2017-07-10", "title": "Гай Верхофстад: Предложението на Тереза Мей за правата на гражданите от ЕС ще хвърли тъмна сянка върху милиони"}
{"url": "http://www.focus-news.net/news/2017/07/10/2414134/planinskite-spasiteli-otkriha-zagubila-se-zhena-v-lozenska-planina-obzor.html", "text": "86-годишна жена се изгуби в Лозенска планина на 9 юли вечерта. Сигналът, че жената се е изгубила е подаден в 18.30 часа. Един час след подаването на сигнала 8 планински спасители с куче са започнали да издирването ѝ, но безуспешно. Жената е била част от група туристи, решили да се разходят в Лозенска планина. Тя се е отделила от групата и е изчезнала. На 10 юли в 11.15 часа група от 10 спасители с куче са открили жената на 3 км от мястото, където се е загубила. 86-годишната туристка е намерена в добро състояние, само с рана на крака. Екипите на ПСС са я транспортирали до болнично заведение. \r\nПредседателят на БЧК Христо Григоров апелира по-възрастните хора да бъдат наблюдавани в планината. Той заяви, че планината е прекрасно място за почивка и за отдих, но крие и големи изненади, ако не сме подготвени и не знаем как да се отнасяме към нея. \r\nБиляна ИВАНОВА", "date": "2017-07-10", "title": "Планинските спасители откриха загубила се жена в Лозенска планина (ОБЗОР)"}
{"url": "http://www.focus-news.net/news/2017/07/10/2413799/the-telegraph-na-izvesten-pazar-v-london-bushuva-golyam-pozhar.html", "text": "На лондонския пазар в Камдън Лок бушува голям пожар, който е избухнал късно в неделя вечерта, пише британският вестник The Telegraph. Общо 60 пожарникари и осем противопожарни автомобили се борят със стихията в северната част на британската столица. \r\n„В понеделник 10 минути след полунощ полицията получи обаждане за пожар на пазара в Камдън Лок. От противопожарната служба вече са били на мястото на инцидента, когато полицейските служители са пристигнали. Към момента нямаме информация дали има пострадали“, обясниха органите на реда. \r\nНа пазара в Камдън Лок има над хиляда магазини и сергии, като той е популярна дестинация сред туристите.  Мария Динкова", "date": "2017-07-10", "title": "The Telegraph: На известен пазар в Лондон бушува голям пожар"}
{"url": "http://www.focus-news.net/news/2017/07/10/2414128/asenovgrad-17-nezakonni-postroyki-v-tsiganskata-mahala-v-grada-koito-podlezhat-na-sabaryane-sa-opisani-do-momenta.html", "text": "17 незаконни постройки в циганската махала в Асеновград, които подлежат на събаряне, са описани до момента. Това съобщи пред журналисти кметът на Асеновград д-р Емил Караиванов, предаде репортер на Радио „Фокус“-Пловдив. „Текат сроковете по Закона за устройство на територията, а комисията продължава своята работа“, каза още кметът. Той поясни, че това са реално започнатите действия на общината, във връзка с искането на гражданите да се завиши контролът и да се въведе повече ред. Д-р Караиванов посочи също, че е поканил да присъстват и председателя на Общинския съвет, както и председателите на отделни комисии, защото от тях зависи да бъдат променени наредбите в Общината. Кметът на Асеновград подчерта, че знае исканията на протестиращите и вече има започнати действия по поставените задачи. \r\n„Очаквам  да формулирате исканията си, които да представите в Общината и пред изпълнителната власт, както и да внесете, ако имате готови подписка и искания“, каза Караиванов и добави, че до настоящия момент в Общината не е постъпвала официална подписка от протестиращите. \r\nЦветана ТОНЧЕВА", "date": "2017-07-10", "title": "Асеновград: 17 незаконни постройки в циганската махала в града, които подлежат на събаряне, са описани до момента"}
{"url": "http://www.focus-news.net/news/2017/07/10/2413784/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Походът на справедливостта“ е първата стъпка към възраждане, смята опозиционният турски лидер Кемал Кълъчдароглу, предава Hurriet .\r\nОписвайки причината за похода, Кълъчдароглу заяви, че прави това заради „липсващото правосъдие“, както и многото затворени журналисти и държавни служители, уволнени заради извънредното положение.\r\nПредседателят на Народнорепубликанската партия обеща да „донесе справедливост на страната“, заявявайки, че в момента Турция живее в „диктаторска ера“.\r\nТой призова за силен Конституционен съд, който да не „получава инструкции от президентски дворец“.\r\nКемал Кълъчдароглу предяви списък с искания към правителството по време на речта си. Едно от най-важните му искания, е премахването на извънредното положение, което протича почти една година.\r\nТой също така, пожела да се освободят всички затворени журналисти, гаранции за свободата на словото, продължаване на борбата срещу организацията на Гюлен, защита на парламентаризма в противовес на авторитарното управление, както и равенство между двата пола.\r\nНа мероприятието присъстваха стотици хиляди граждани, а според някои от организаторите му, е имало два милиона души.\r\n***\r\n„Хизубла“ изгражда две подземни съоръжения в Ливан за изработването на ракети и други оръжия, предава The Times of Israel.\r\nИзточници твърдят, че едно от тези съоръжения се строи в северните части на Ливан, близо до град Хермал в долината Бекаа. Второто се намира по южното крайбрежие между Тир и Сидон.\r\nСпоред специализирано френско издание, цитирано от The Times of Israel, заводът в Хермел се използва за строенето на ракети със среден обсег „Фатех 110“. Южното съоръжение ще бъде използвано за продукцията на снаряди и муниции.\r\n„Фатех 110“ има обсег от 300 километра, което покрива по-голямата част от територията на Израел. Ракетата може да носи половин тон бойна глава.\r\nСпоред медии от региона, ракети произведени в новите съоръжения, вече са използвани при сражения в Сирия.\r\n***\r\nПрезидентът Доналд Тръмп очаква „следващите стъпки“ от израелско-палестинските мирни преговори, предава The Hill.\r\n„Президентът Тръмп даде да се разбере, че работата за постигане на дълготрайно мирно споразумение между израелците и палестинците, е главен приоритет за него“, каза представител на Белия дом.\r\nАмериканският посланик в Израел Дейвид Фрийдман, както и специалният представител за международни преговори Джейсън Грийнблат, ще посетят Израел в неделя.\r\n„Това е междинно посещение, докато преговорите за потенциалните следващи стъпки продължават“, заяви източникът от белия дом.\r\n***\r\nСеверна Корея заяви, че петдневните военни учения на САЩ и Южна Корея, водят Корейския полуостров до „повратната точка“ на ядрената война, предава The Straits Times.\r\nСъюзниците проведоха петдневни учения, в отговор на ескалиращото напрежение с Пхенян.\r\nСевернокорейските медии обвиниха Вашингтон и Сеул в задълбочаване на напрежението.\r\n„Не си играйте с барутния погреб“, обърнаха се те към САЩ.\r\n„Със своята военна провакация, САЩ рискува да изложи полуостровът на риска от ядрена война“, се твърди в Пхенян.\r\n***\r\nЛидерът на главната опозиционна партия в Турция, Кемал Кълъчдароглу започна финалните три киломентра от „Похода на справедливостта“, който се организира в протест срещу 25-годишната присъда за Енис Бербероглу, предава Hurriet.\r\nОпозиционният лидер Кълъчдароглу ще извърви два километра, заедно с представители на Народнорепубликанската партия, както и демонстранти. Последния един километър, той ще извърви сам.\r\nМеждувременно, голяма група участници в митинга, са се събрали и чакат на площад „Малтепе“, където се провежда „шествието за справедливост“. Говорителят на митинга Бариш Бозкюрт заяви, че се е обърнал към два милиона граждани в района „Малтепе“.", "date": "2017-07-10", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/07/10/2414132/vitsepremierat-valeri-simeonov-i-grazhdani-ot-asenovgrad-se-sporazumyaha-za-spirane-na-protestite-sreshtu-deystviya-za-otkrivane-na-politseyski-uchastak-v-loznitsa-obzor.html", "text": "Вицепремиерът Валери Симеонов проведе среща с членове на Инициативния комитет в Асеновград, на която беше постигнато споразумение за спиране на протестите за срок от две седмици срещу конкретни ангажименти за въвеждане на ред в квартал „Лозница“. На срещата присъстваха още главния секретар на МВР Младен Маринов и заместник министъра на МРРБ Валентин Йовев.\r\nНа срещата главният секретар на МВР Младен Маринов докладва, че полицията ще запази засиленото присъствие в квартала. По думите му досега проверките са установили десетки незаконни постройки, за които са започнали процедури за принудително отстраняване и 843 лица без адресна регистрация, които вече са напуснали града.\r\nОт своя страна представителите на Инициативния комитет изразиха редица свои притеснения, включително продължаващи заплахи от граждани от ромски произход към работещи близо до квартал „Лозница“, тенденцията на преселване на роми от съседни общини към Асеновград, размера на социалните помощи, стимулиращи преселването на хора без адресни регистрации, както и неясното финансиране за скъпоплатени юристи, защитаващи арестуваните за побоя 11 лица.\r\nГражданите от Инициативния комитет и вицепремиера Валери Симеонов се съгласиха, че държавата е изпълнила своя ангажимент за повече полицейско присъствие в „Лозница“, бързо разследване на извършените престъпления, започване на процедури от страна на общината за премахване на незаконните постройки и проверки на живущите там без адресна регистрация. Въз основа на това, Инициативният комитет се съгласи да преустанови протестите в Асеновград за период от две седмици, срещу поети от вицепремиера Симеонов, главния секретар на МВР и зам.-министъра на МРРБ допълнителни ангажименти за осигуряване на постоянна охрана на спортуващите в язовир „40-те извора“ деца и започване на работа за откриване на полицейски участък в квартал „Лозница“. След разговор с вицепремиера, директорът на Напоителни системи Снежина Динева издаде забрана за преустановяване на къпането в язовир „40-те извора“, като в рамките на 24 часа ще бъдат поставени указателни табели.   \r\nПред журналисти представителите на Инициативния комитет Иво Величков и Йордан Тодоров заявиха, че срещата е била конструктивна и са удовлетворени от нея. Тодоров уточни, че след две седмици ще бъде взето решение дали протестите ще бъдат подновени.\r\nНа провела се по-късно през деня в Асеновград кръгла маса вицепремиерът Валери Симеонов отчете направеното до момента от държавата след нападението в Асеновград. Вицепремиерът заяви, че е програмата на настоящата коалиция 2017-2021 г. се предвижда социални помощи да бъдат давани срещу заетост и този процес ще бъде стриктно контролиран.\r\nВицепремиерът коментира и отправените заплахите по интернет към родителите и младите спортисти, потърпевши при инцидента в края на юни и заяви, че сигналите се проверяват сигналите и се издирват извършителите. По думите му още от утре тренировките на отбора по кану-каяк ще се провеждат в присъствието на униформени, за да се обезпечи нормалното им протичане, като това е съгласувано с главния секретар на МВР гл. комисар Младен Маринов по време на днешната среща с протестиращите в Министерски съвет. \r\nПо думите на Симеонов в района на язовир \"40 извора\", където стана нападението над спортисти, ще бъдат сложени допълнителни табели указващи, че къпането във водоема е забранено. Ще бъде засилено и наблюдението върху това забраната да се спазва. \r\nВицепремиерът призова за преустановяване на протестите за 14 дни, когато той лично отново ще докладва пред протестиращите какво от поетите ангажименти се изпълнява от правителството. Той изтъкна че протестите са свързани с много разходи на МВР - десетки хиляди левове и трябва да бъдат прекратени. \"Запазете си готовността и ако разберете, че не се върши работа, започнете отново\", каза още Симеонов.\r\n17 незаконни постройки в циганската махала в Асеновград, които подлежат на събаряне, са описани до момента, съобщи кметът на Асеновград д-р Емил Караиванов. Той заяви, че текат сроковете по Закона за устройство на територията, а комисията продължава своята работа. Кметът на Асеновград подчерта, че знае исканията на протестиращите и вече има започнати действия по поставените задачи. \r\n„Очаквам да формулирате исканията си, които да представите в Общината и пред изпълнителната власт, както и да внесете, ако имате готови подписка и искания“, каза Караиванов и добави, че до настоящия момент в Общината не е постъпвала официална подписка от протестиращите. \r\nДиректорът на ОДМВР-Пловдив комисар Атанас Илков добави, че не са преустановени действията по установяване на още участници в нападението над спортисти в Асеновград. Той уточни, че до момента 9 от нападателите са с наложена постоянна мярка за неотклонение \"задържане под стража\", а двама са пуснати под парична гаранция. Директорът на ОДМВР-Пловдив заяви, че полицията ще съдейства и на кмета на града за премахването на незаконните постройки в циганската махала, както и за установяване на адресните регистрации на живеещите там, за установяване на незаконно пребиваващи. Комисар Илков добави, че от утре органите на реда ще съдействат и за спирането на движението на каруците на забранените за това места. \r\nПо време на кръглата маса стана ясно, че с 14 лица от спортистите от клуба по кану-каяк вече е започнала работа за получаване на помощ от Центъра за обществена подкрепа.", "date": "2017-07-10", "title": "Вицепремиерът Валери Симеонов и граждани от Асеновград се споразумяха за спиране на протестите срещу действия за откриване на полицейски участък в „Лозница“ (ОБЗОР)"}
{"url": "http://www.focus-news.net/news/2017/07/10/2413785/predstoyashti-sabitiya-v-stranata-za-10-yuli-agentsiya-fokus.html", "text": "***\r\nОт 09.00 часа вицепрезидентът Илияна Йотова ще открие Международната конференция „Дни на математиката в София 2017”. Форумът ще се проведе в София Хотел Балкан, зала „Роял” и е организиран от Института по математика и информатика на БАН, със съдействието на Съюза на математиците в България и Факултета по математика и информатика на СУ „Св. Климент Охридски“.\r\n***\r\nОт 10.00 часа, в Централния военен клуб в град София, ще се проведе Национална конференция „Отбранителна и аерокосмическа индустрия и изследвания“ под патронажа на президента Румен Радев. Специално участие ще вземат Елжбета Биенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), вицепремиерът Томислав Дончев, вицепремиерът по икономическата и демографската политика Валери Симеонов и вицепремиерът по обществения ред и сигурността и министър на отбраната Красимир Каракачанов. \r\n***\r\nОт 10.00 часа в двора на Факултет „Пожарна безопасност и защита на населението“ (ул. „Пиротска“ 171) 44-ма пожарникари ще положат тържествена клетва за стъпване в редиците на ГДПБЗН. На церемонията ще присъства ръководството на ГД „Пожарна безопасност и защита на населението“, представители на ръководството на МВР, ректорът на Академията на МВР, кметът на София Йорданка Фандъкова.\r\n***\r\nОт 09.30 часа 2 състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал.1 и чл. 338, ал. 1 от Наказателния кодекс. \r\n***\r\nОт 10.00 часа 10 състав на Специализираният наказателен съд ще проведе съдебно заседание по делото срещу Кольо К., Мариета В., Галина В., Маргарита К. и Кирил К., обвинени в образуване и ръководене на организирана престъпна група. \r\n***\r\nОт 10.30 часа 10 състав на Специализираният наказателен съд ще проведе съдебно заседание по делото срещу Стоян Ц., Милен В., Николай Ш., Никола П., Иван Ч. и Спас С., обвинени в образуване и ръководене на организирана престъпна група. \r\n***\r\nОт 11.00 часа 11 състав на Специализираният наказателен съд ще проведе съдебно заседание по делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група. \r\n***\r\nОт 11.00 часа в Американския център на Столична библиотека (пл. „Славейков” № 4А) ще се състои пресконференция за стартирането на Програма „Култура” на Столична община с предстоящата сесия за 2018 г. В нея ще участват Малина Едрева, председател на Постоянната комисия по образование, култура, наука и културно многообразие, доц. д-р Тодор Чобанов, заместник-кмет на Столична община, Биляна Генова, директор на Дирекция „Култура” и проф. Николай Йорданов, председател на Творческия съвет на Столична програма „Култура”.\r\n***\r\nОт 11.00 часа в Градска градина ще се състои откриване на фотоизложбата на Руското географско дружество „Най-красивата страна“. \r\n***\r\nОт 13.00 часа 4 състав на Специализираният наказателен съд ще проведе заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в организиране и ръководен на престъпна група. \r\n***\r\nОт 13.00 часа, в Националния пресклуб на БТА, Центърът за междуетнически диалог и толерантност „Амелипе“ организира пресконференция на тема „Има ли етническо напрежение в Асеновград“. \r\n***\r\nОт 11.00 часа в зала 5 на Община Благоевград ще се проведе пресконференция за проект „Изграждане на социални жилища в IV микрорайон”.\r\n***\r\nОт 09.30 часа, в Гранд хотел „Приморец“ ще бъде открита XII Конференция на Балканската и Евро-средиземноморска мрежа на съдебните съвети. Официално откриване ща направи представляващия ВСС Димитър Узунов, а въведения по темите на конференцията ще направят Милка Итова – член на ВСС и Сотир Цацаров – Главен прокурор на Република България.\r\n***\r\nОт 11.00 часа пред Щаба на ВМС ще се състои военен ритуал по поднасяне на венци и цветя на паметника на контраадмирал Иван Вариклечков по случай 126-та годишнина от рождението му.\r\n***\r\nОт 14.00 до 16.00 часа, в клуба на ПП ГЕРБ (ул. „Г. Бенковски“ 1), народният представител от ПП ГЕРБ – Варна Нели Петрова ще има приемен ден за граждани.\r\n***\r\nОт 17.00 часа в Народно читалище „П. Р. Славейков – 1901“ в с. Аврен ще се проведе приемна на народните представители от „БСП за България“ проф. Анелия Клисарова и Иван Иванов. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на второ четене на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца.\r\n***\r\nОт 17.30 часа, в офиса на ПП ГЕРБ – Враца (бул. „Демокрация“ 2), народният представител от ПП ГЕРБ инж. Петя Аврамова организира приемен ден за граждани от областта. \r\n***\r\nБизнес конференция за търговско-икономическите отношения между България и Виетнам ще се проведе в града.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведе инициативата Еко лято 2017 – спортни и занимателни игри, прожекции на филми, посещение на басейн и др. \r\n***\r\nОт 08.00 до 17.00 часа, в Народно читалище „Йордан Йовков – 1870 г.“, ще се проведе лятна детска занималня. \r\n***\r\nОт 11:00 часа в Историческия музей ще се открие фотодокументалната изложба „Съратници на Апостола от Карлово“.\r\n***\r\nОт 11.00 до 13.00 часа в офиса на ПП ГЕРБ ще се проведе приемен ден на народните представители Дилян Димитров и  Ирена Димова. \r\n*** \r\nОт 10.00 часа в офиса на ПП ГЕРБ в Пазарджик, народните представители от Пазарджишка област ще дадат пресконференция по актуални политически теми.\r\n***\r\nОт 10.00 часа в централния офис на ПП ГЕРБ в Перник (ул. „Търговска“ 30) народният представител от ПП ГЕРБ-Перник д-р Александър Александров организира приемен ден за жители на града и населените места в общината.\r\n***\r\nОт 10.00 часа пред МБАЛ „Свети Мина“ (Колелото на гарата) ще проведе протест от страна на работещите там по повод неизплатени заплати и бъдещото на болницата. \r\n***\r\nОт 09:15 часа в зала 1 на Пловдивския апелативен съд ще се гледа делото, образувано по жалби на подсъдимия Ивелин С. и частните обвинители срещу присъда на Окръжен съд – Стара Загора, с която той е признат за виновен, че при управление на трактор по непредпазливост е причинил смъртта на мъж. \r\n***\r\nВ 10:30 часа на бул. „Шести септември“ ще се състои освещаване и официално откриване на новото кметство на район \"Източен\".\r\n***\r\nОт 12.00 часа в офиса на ПП ГЕРБ на бул. \"Марица\" 91 ще се проведе пресконференция на народни представители от ПП ГЕРБ от 16-ти и 17-ти МИР по актуални теми. Ще участват Менда Стоянова- председател на ПК по бюджет и финанси, Спас Гърневски и Запрян Янков. \r\n***\r\nОт 12.00 часа в централния офис на ГЕРБ (ул. „Чипровци“ 2) народните представители от 19-и МИР – Русе Пламен Нунев, Светлана Ангелова и д-р Андриан Райков ще представят позиции и ще отговорят на въпроси по актуални теми по време на пресконференция. \r\n***\r\nОт 10.00 часа в Пресклуба на БТА – Стара Загора ще се проведе пресконференция на „Да България“. \r\n***\r\nОт 10.00 до 12.00 часа в Детски отдел на библиотека „Родина“ ще се проведе програма за лятна работа с деца. \r\n***\r\nОт 21.00 часа на сцена „Лапидариум“ в Регионалния исторически музей ще се проведе „Театър под звездите“ - избрано от репертоара на Драматичен театър  „Гео Милев“ - Стара Загора и „Полет над кукувиче гнездо“ от Кен Киси.", "date": "2017-07-10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2017/07/10/2414127/republika-makedoniya-grazhdanskoto-pravitelstvo-na-makedoniya-prizova-da-se-spre-dogovorat-s-okupatorite-ot-balgariya.html", "text": "Т. нар. \"Гражданско правителство на Македония\" призова в нарочен апел да се спре капитулантския договор с България, предава близкото до ръководството на ВМРО-ДПМНЕ електронно издание \"Република\". Съобщението, което е адресирано до македонския народ, носи заглавието \"Договори за приятелство с окупатори\" и в него се твърди, че \"министърът Никола Димитров е получил готов, капитулантски за Македония, договор и има право само да го подпише\". Според тази досега неизвестна организация \"по същия начин Зоран Заев е получил и т. нар. Тиранска платформа, за да я подпише без каквото и да е право на възражение\". В съобщението се казва още, че договорът с България, за който министрите на външните работи съобщиха, че са постигнали база за компромис, е бил готов още на 3 юли и е бил представен в българския парламент. Според този договор България няма да признае нито македонския език, нито македонската нация, нито македонското малцинство, като за сметка на това т.нар. българско малцинство в Македония ще получи пълна културна автономия със свои театри, училища и просветни центрове. При това македонската държава се задължава да празнува заедно с България общи празници според нуждите на българските държавни интереси, както и да издига български паметници. Според т. нар. \"Гражданско правителство на Македония\" подобен договор се подготвя да бъде подписан и с Гърция.", "date": "2017-07-10", "title": "Република (Македония): \"Гражданското правителство на Македония\" призова да се спре договорът с окупаторите от България"}
{"url": "http://www.focus-news.net/news/2017/07/10/2413787/nezavisimaya-gazeta-sasht-veche-ne-iskat-da-badat-globalen-lider.html", "text": "Форумът на Г-20 в германския град Хамбург показа, че САЩ губят ролята си на глобален лидер, пише руският вестник „Независимая газета“. Същевременно това се случва по желание на Белия дом. В експертните среди предполагат, че проблемът се състои предимно в протекционистичните лозунги, които американската администрация налага. \r\n„Срещата на Г-20 беше голям успех за САЩ“, написа американският президент Доналд Тръмп в социалната мрежа „Туитър“. Той обясни тази оценка с това, че Вашингтон е трябвало да поправи много „лоши търговски споразумения“ и той е направил точно това. Но очевидно държавният глава на САЩ е трябвало да направи и отстъпки. \r\n„Самите Съединени американски щати вече не настояват на своето глобално лидерство. Първоначално от това, което Тръмп каза, се разбираше, че САЩ не искат повече да бъдат глобалния лидер, т.е. страната която поема цялата отговорност за международните процеси и иска да трансформира света. Според представите на Тръмп ролята на САЩ е роля на глобален шеф. Това не е тази държава, която иска да променя нещо. Светът е такъв и нека си остане такъв. Но ако ние се нуждаем от нещо, то трябва да имаме възможността да го постигнем с всички средства. Такава е позицията на шефа“, коментира ръководителят на Съвета по външна и отбранителна политика Фьодор Лукянов.  Мария Динкова", "date": "2017-07-10", "title": "„Независимая газета“: САЩ вече не искат да бъдат глобален лидер"}
{"url": "http://www.focus-news.net/news/2017/07/10/2413790/sport-chelsi-podpisa-petgodishen-dogovor-s-antonio-ryudiger.html", "text": "Британският футболен клуб Челси е подписал петгодишен договор с германския защитник от Рома Антонио Рюдигер, предава BBC. Първоначалната сума за трансфера е 29 млн. паунда, но се очаква, че може да достигне и до 33, 3 млн. паунда. \r\n24-годишният спортист приключи сделката седмица, след като помогна на Германия да спечели Купата на Конфедерациите, която се проведе в Русия. \r\nРюдигер ще носи фланелка с номер две, която остана свободна, след като през февруари Бранислав Иванович се премести в Зенит.", "date": "2017-07-10", "title": "Спорт: Челси подписа петгодишен договор с Антонио Рюдигер"}
{"url": "http://www.focus-news.net/news/2017/07/10/2413788/izvestiya-rusiya-mozhe-da-ostane-bez-postoyanen-predstavitel-v-nato.html", "text": "Москва разглежда възможността да понижи ранга на представителя си при НАТО на временно управляващ, пише руският вестник „Известия“. Това може да се случи, след като действащият постоянен представител на Русия в Алианса Александър Грушко напусне този пост. Според източници от руското Министерство на външните работи тези мерки са свързани с това, че НАТО не е готова за конструктивен диалог, а дискусиите се превръщат в обвинения срещу руската страна. \r\n„Разглежда се вариантът в Брюксел да бъде назначен временно управляващ, след като Александър Грушко се върне в Москва“, съобщи високопоставен източник от руското външнополитическо ведомство. \r\nВсе още обаче е рано да се говори, че решението вече е взето. Москва може да предприеме такива мерки, ако в скоро време не се забележат позитивни промени. Освен това в Министерството подчертават, че са готови да разговарят и обсъждат въпроси с НАТО, но когато всяка дискусия се превръща в обвинение, то тя губи своя смисъл.  Мария Динкова", "date": "2017-07-10", "title": "„Известия“: Русия може да остане без постоянен представител в НАТО"}
{"url": "http://www.focus-news.net/news/2017/07/10/2413792/france-24-malkalm-tarnbul-e-vav-frantsiya-za-da-obyavi-zapochvaneto-na-nay-ambitsiozniya-voenen-proekt-v-istoriyata-na-stranata-si.html", "text": "В неделя австралийският министър-председател Малкълм Търнбул беше на посещение във Франция, за да обяви започването на „най-амбициозния военен проект“ в историята на неговата страна, предава France 24. \r\nАвстралия избра френската отбранителна компания DCNS, за да построи 12 подводници. Френската индустриална група, 62% от която са притежавани от френската държава, победи конкурентите от Япония и Германия и така спечели един от най-изгодните отбранителни договори. \r\n„Това е най-големият и най-амбициозният военен проект в австралийската история“, заяви Търнбул по време на съвместна пресконференция с френския президент Еманюел Макрон в Елисейския дворец.  Мария Динкова", "date": "2017-07-10", "title": "France 24: Малкълм Търнбул е във Франция, за да обяви започването на най-амбициозния военен проект в историята на страната си"}
{"url": "http://www.focus-news.net/news/2017/07/10/2413793/sport-v-ponedelnik-shte-se-provede-desetiyat-etap-ot-koloezdachnata-obikolka-na-frantsiya.html", "text": "В понеделник ще се проведе десетият етап от колоездачната обиколка на Франция. Тя ще започне от Перигьо и  ще завърши в Бержерак, като дължината на отсечката е 178 км. \r\nВ неделя колумбиецът Ригоберто Юран спечели деветия етап, а Крис Фруум запази жълтата фланелка на лидер в тура. \r\n„Тур дьо Франс“ се провежда от 1903 г., като тазгодишното издание на състезанието  започна от Дюселдорф. Участниците ще трябва да преодолеят общо 21 етапа, а финалът е планиран за 23 юли и по традиция ще завърши на „Шанз Езлизе“ в Париж.", "date": "2017-07-10", "title": "Спорт: В понеделник ще се проведе десетият етап от колоездачната обиколка на Франция"}
{"url": "http://www.focus-news.net/news/2017/07/10/2413795/rossiyskaya-gazeta-dva-novi-virusa-atakuvat-mobilnite-telefoni-na-ruskite-grazhdani.html", "text": "Анализаторите са открили два нови вируса за смартфони, работещи с операционната система „Андроид“, пише руският вестник „Российскя газета“. Първият краде пари от банковите сметки на гражданите, а вторият незабелязано одобрява платени услуги. С всяка година вирусите за мобилни устройства стават все повече, подчертават експертите. \r\nСистемата за ранно откриване на компанията Group-IB, занимаваща се с предотвратяване и разследване на киберпрестъпления, миналата седмица е регистрирала активното разпространение на вируса. Много от използващите телефони с „Андроид“ са получили съобщение от абонат от своите контакти. В началото вирусът използва име от списъка с контактите на заразения мобилен апарат.  \r\nВ самото съобщение се предлага да се посети определена интернет страница. В процеса на инсталация вирусът иска права на администратор, за да има пълен достъп до устройството. След инсталацията вирусът изцяло заменя стандартното приложение за преглеждане на съобщения. \r\n„Попадайки на устройството, вредоносната програма се разпраща по списъка с абонатите на жертвата“, разясниха от Group-IB, допълвайки, че паралелно с това вирусът разбира баланса по сметката на жертвата и прехвърля пари към сметките на киберпрестъпниците.  Мария Динкова", "date": "2017-07-10", "title": "„Российская газета“: Два нови вируса атакуват мобилните телефони на руските граждани"}
{"url": "http://www.focus-news.net/news/2017/07/10/2413786/interfaks-kremal-zayavi-che-nyama-dostatachno-usloviya-za-provezhdane-na-razgovor-mezhdu-liderite-na-normandskata-chetvorka.html", "text": "Телефонният разговор на лидерите от „нормандската четворка“ се подготвя, но засега за неговата реализация няма достатъчно условия, заяви прессекретарят на руския президент Дмитрий Пеков, предава Интерфакс. \r\n„Сега експертите подготвят възможния телефонен разговор във формата на нормандската четворка. Важното е този разговор да се проведе“, подчерта Песков в интервю за телевизионния канал „Россия 1“.  Мария Динкова", "date": "2017-07-10", "title": "Интерфакс: Кремъл заяви, че няма достатъчно условия за провеждане на разговор между лидерите на „нормандската четворка“"}
{"url": "http://www.focus-news.net/news/2017/07/10/2413794/premahvaneto-na-pametnika-1300-godini-balgariya-v-stolitsata-shte-se-zabavi-sas-sedmitsa-zaradi-palezh-na-demontirashtiya-kran-obzor.html", "text": "Кранът, който демонтираше паметника „1300 години България“ от пространството пред НДК, беше подпален в 03.15 часа на 9 юли. Кранът е напълно унищожен заедно с цялата командна система, затова ще бъде заменен с друг. От МВР съобщиха, че се работи по изясняване на обстоятелствата около палежа и разкриването на извършителите. \r\nЕкспертът от общинската фирма „Софинвест ЕООД“ инж. Иван Стойков обясни, че демонтирането релефните фигури от паметника „1300 години България“ е трябвало да приключи по график до 30 юни, но работата ще се забави със седмица заради палежа на крана. Инж. Стойков коментира, че паметникът в сегашното си състояние е едва 30% от действителния си вид. Той поясни, че още в първите години е започнало падането на плочи от паметника, демонтирана е голяма част от металната конструкция. \r\nОколо 1 млн. лева е стойността на запаления кран, който демонтираше паметника „1300 години България“. Иван Стойков посочи, че благодарение на бързата намеса на пожарната няма нанесени други щети освен тези по крана. Той обясни, че изгорелият кран е един от най-големите и е използван при вдигането на цистерните на гарата в Хитрино. По думите му около паметника има охрана, но за палежа е използван момент, в който такава няма. Според него, тъй като не е влизано през оградата, вероятно са хвърлени запалителни материали.\r\nВ телевизионно интервю авторът на паметника „1300 години България“ проф. Валентин Старчев коментира, че паметникът може да се реновира по-евтино, а не да се премахва. Според него решението част от композициите от паметника да се разположат в Националния исторически музей е нелепо.\r\nВъв връзка с казуса председателят на Столичния общински съвет Елен Герджиков написа коментар във „Фейсбук“, където припомни, че решението на Столичния общински съвет за демонтажа е взето през 2014 г. По думите му за тези две години нито един инициативен комитет не се е ангажирал със запазването му, а сега демонтирането на паметника е спряно с цената на реална опасност за здравето на случайно преминаващи граждани и с щети за стотици хиляди левове. Според Герджиков документи от 80-те години на миналия век и експертизи от 2003 и 2011 г. показват, че конструкцията е компрометирана, след като още при строителството й са направени пропуски и е останала недовършена. Председателят на Столичния общински съвет коментира, че решението на Столичния общински съвет, което се изпълнява, е скулптурите да се демонтират внимателно, за да бъдат запазени и спасени, въпреки компрометираната конструкция. „На този фон коктейлите със запалителна течност ясно показват разликата в подходите и ценностните позиции“, пише още той.\r\n\"Фокус\" припомня: Решението на Столичния общински съвет за премахването на паметника \"1300 години България\" пред НДК датира от 2014 г., но бе неколкократно обжалвано пред съда от неговия автор. След дългогодишни спорове преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство. Срещу събарянето на паметника се обявиха Съюзът на българските художници, Съюзът на архитектите, БСП-София и десетки граждани. През юни се състоя се и протест в защита на монумента.\r\nБиляна ИВАНОВА", "date": "2017-07-10", "title": "Премахването на паметника „1300 години България“ в столицата ще се забави със седмица заради палеж на демонтиращия кран (ОБЗОР)"}
{"url": "http://www.focus-news.net/news/2017/07/10/2413798/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Москва разглежда възможността да понижи ранга на представителя си при НАТО на временно управляващ, пише руският вестник „Известия“. Това може да се случи, след като действащият постоянен представител на Русия в Алианса Александър Грушко напусне този пост. Според източници от руското Министерство на външните работи тези мерки са свързани с това, че НАТО не е готова за конструктивен диалог, а дискусиите се превръщат в обвинения срещу руската страна. \r\n„Разглежда се вариантът в Брюксел да бъде назначен временно управляващ, след като Александър Грушко се върне в Москва“, съобщи високопоставен източник от руското външнополитическо ведомство. \r\nВсе още обаче е рано да се говори, че решението вече е взето. Москва може да предприеме такива мерки, ако в скоро време не се забележат позитивни промени. Освен това в Министерството подчертават, че са готови да разговарят и обсъждат въпроси с НАТО, но когато всяка дискусия се превръща в обвинение, то тя губи своя смисъл.\r\n***\r\nАнализаторите са открили два нови вируса за смартфони, работещи с операционната система „Андроид“, пише руският вестник „Российскя газета“. Първият краде пари от банковите сметки на гражданите, а вторият незабелязано одобрява платени услуги. С всяка година вирусите за мобилни устройства стават все повече, подчертават експертите. \r\nСистемата за ранно откриване на компанията Group-IB, занимаваща се с предотвратяване и разследване на киберпрестъпления, миналата седмица е регистрирала активното разпространение на вируса. Много от използващите телефони с „Андроид“ са получили съобщение от абонат от своите контакти. В началото вирусът използва име от списъка с контактите на заразения мобилен апарат.  \r\nВ самото съобщение се предлага да се посети определена интернет страница. В процеса на инсталация вирусът иска права на администратор, за да има пълен достъп до устройството. След инсталацията вирусът изцяло заменя стандартното приложение за преглеждане на съобщения. \r\n„Попадайки на устройството, вредоносната програма се разпраща по списъка с абонатите на жертвата“, разясниха от Group-IB, допълвайки, че паралелно с това вирусът разбира баланса по сметката на жертвата и прехвърля пари към сметките на киберпрестъпниците.\r\n***\r\nВ неделя държавният секретар на САЩ Рекс Тилърсън посети Киев, пише вестник „Коммерсант“. Тази визита имаше две цели: да се разкаже на украинското ръководство за резултатите от преговорите в Хамбург между президентите на САЩ и Русия, а също така да представи новият току-що назначен специален представител на Вашингтон за Украйна Кърт Волкър. Тилърсън беше приет с държавни почести, а неговото посещение беше определено като знаково. \r\nВолкър е тясно свързан със сенатора Джон Маккейн, един от най-решителните критици на Русия сред американските политици. Освен това новият специален представител на САЩ за Украйна е убеден противник на „нормандския формат“, който според него служи на интересите на Кремъл. През лятото на 2015 г. той определи Минските споразумения като „сделка за разделянето на Украйна, наложена на Киев от Германия, Русия и Франция“. \r\nВолкър освен това има репутация на „ястреб“ в международните отношения, която е потвърдена от многото му изказвания относно Русия. „Руските войски окупираха част от Украйна, Гризия и Молдова и нагло демонстрират сила, Русия просто анексира Кримския полуостров“, отбеляза Волкър през 2017 г.\r\n***\r\nФорумът на Г-20 в германския град Хамбург показа, че САЩ губят ролята си на глобален лидер, пише руският вестник „Независимая газета“. Същевременно това се случва по желание на Белия дом. В експертните среди предполагат, че проблемът се състои предимно в протекционистичните лозунги, които американската администрация налага. \r\n„Срещата на Г-20 беше голям успех за САЩ“, написа американският президент Доналд Тръмп в социалната мрежа „Туитър“. Той обясни тази оценка с това, че Вашингтон е трябвало да поправи много „лоши търговски споразумения“ и той е направил точно това. Но очевидно държавният глава на САЩ е трябвало да направи и отстъпки. \r\n„Самите Съединени американски щати вече не настояват на своето глобално лидерство. Първоначално от това, което Тръмп каза, се разбираше, че САЩ не искат повече да бъдат глобалния лидер, т.е. страната която поема цялата отговорност за международните процеси и иска да трансформира света. Според представите на Тръмп ролята на САЩ е роля на глобален шеф. Това не е тази държава, която иска да променя нещо. Светът е такъв и нека си остане такъв. Но ако ние се нуждаем от нещо, то трябва да имаме възможността да го постигнем с всички средства. Такава е позицията на шефа“, коментира ръководителят на Съвета по външна и отбранителна политика Фьодор Лукянов.", "date": "2017-07-10", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/07/10/2413797/berat-albayrak-turtsiya-e-sigurnost-myasto-na-investitsii-v-sferata-na-energetikata.html", "text": "Турция е важно и сигурно място за инвенции в сферата на енергетиката, заяви в неделя турският министър на енергетиката Берат Албайрак по време на 22-тия Световен петролен конгрес в Истанбул, предава Anadolu Agency. \r\n„Ние ще гарантираме сигурност на доставките, като осигурим устойчиви пазарни условия и сега започнахме да се фокусираме върху проучванията за петрол и газ в Средиземно море и в региона на Черно море“, подчерта министърът. Мария Динкова", "date": "2017-07-10", "title": "Берат Албайрак: Турция е сигурност място на инвестиции в сферата на енергетиката"}
{"url": "http://www.focus-news.net/news/2017/07/10/2413804/sport-oshte-16-ruski-atleti-shte-poluchat-pravoto-da-se-sastezavat-pod-neutralen-flag.html", "text": "Още 16 руски атлети са получили правото да се състезават под неутрален флаг, съобщиха от Международна асоциация на лекоатлетическите федерации. \r\nОт организацията допълниха, че са получили над 150 молби от руски атлети да се състезават под неутрален флаг тази години и че само 39 са били одобрени, докато останалите все още се разглеждат. \r\nРуската лекоатлетическа федерация все още не може да участва на международни състезания.", "date": "2017-07-10", "title": "Спорт: Още 16 руски атлети ще получат правото да се състезават под неутрален флаг"}
{"url": "http://www.focus-news.net/news/2017/07/10/2413805/london-evening-standard-tereza-mey-podgotvya-rech-v-koyato-shte-zashtiti-viziyata-si-za-badeshteto-na-velikobritaniya.html", "text": "Очаква се във вторник британският министър-председател Тереза Мей да изнесе реч, в която ще заяви, че тя има правилната визия за Великобритания, пише вестник  London Evening Standard. Освен това премиерът ще подчерта, че заради по-малкото мнозинство в парламента, тя ще трябва да предприеме по-различен подход при управлението на страната. \r\nВ речта си Мей ще се върне към своето основно послание от момента, когато стана премиер: „Макар резултатите от парламентарните избори миналия месец да не бяха това, което исках, тези определящи убеждения остава“. \r\n„Смятам, че тази страна се нуждае от правителство, което е подготвено да вземе смели решения, необходими за гарантирането на бъдеще за Великобритания и ние сме решени да сме това правителство“, ще отбележи Мей. \r\n Тя също ще посочи, че резултатите от общите избори ще променят начина на работи в парламента: „Сега ще бъде даже още по-важно да представим убедително нашите политики и ценности, за да спечелим битката на идеите, както в парламента, така и в страната“. \r\n„Така че ще кажа на другите партии в Камарата на общините... излезте със своите собствени възгледи и идеи за това как можем да се справим с тези предизвикателства като държава“, ще подчертае Мей.  \r\n„Ние може да не сме съгласни за всичко, но чрез дебат и дискусии, които са отличителните характеристики на нашата парламентарна демокрация, идеите могат да бъдат изяснени и подобрени“, ще завърши накрая министър-председателят.  Мария Динкова", "date": "2017-07-10", "title": "London Evening Standard: Тереза Мей подготвя реч, в която ще защити визията си за бъдещето на Великобритания"}
{"url": "http://www.focus-news.net/news/2017/07/10/2413803/plovdiv-protestirashtite-v-asenovgrad-izlozhiha-iskaniyata-si-v-deklaratsiya-obzor.html", "text": "Пореден протест срещу проявите на насилие проведоха гражданите на Асеновград. В него се включиха около 5000 души, които изразиха недоволството си след случилото се на 26 юни тази година, когато група цигани нападна деца и треньори от отбора по кану-каяк в Асеновград в района на язовир „40-те извора“. Сборният пункт на протестиращите и днес бе паметникът на цар Иван Асен II в града, от където тръгна протестното шествие, преминавайки през центъра на града, сградата на полицията и достигна до кръговото движение пред паметника на Александър Стамболийски, където изразяващите недоволството си граждани дори играха хоро под звуците на гайда и в непосредствена близост до кордона от жандармеристи. Праз цялото време полицейското присъствие беше засилено, а към протестиращите се присъединиха и рокери с моторите си. \r\nВ последствие малка част от протестиращите се премести пред сградата на общината, където някои от ораторите пред озвучителната техника призоваха за политически оставки. Това предизвика недоволството сред друга част от участниците в протеста, защото според тях това измества фокуса му. \r\nНедоволните граждани изчетоха и декларация с ултимативен тон, в която изложиха своите искания. Сред тях са постигането на по-голяма сигурност чрез увеличението на броя полицейски служители или създаване на „Общинска полиция“; вземане на мерки срещу незаконно пребиваващите роми и събаряне на незаконните постройки. С случай, че исканията им не бъдат изпълнение, протестиращите се заканват протестите да продължат. Стана ясно, че декларацията ще бъде изпратена до президента, Министерски съвет, отделните министерства и Народното събрание. В петък гражданите на Асеновград са изпратили в парламента и подписка с над 10 000 подписа, в която излагат същите искания. \r\nПоредният протест премина мирно и без инциденти.\r\nЦветана ТОНЧЕВА", "date": "2017-07-10", "title": "Пловдив: Протестиращите в Асеновград изложиха исканията си в декларация (ОБЗОР)"}
{"url": "http://www.focus-news.net/news/2017/07/10/2413802/sky-news-nad-70-pozharnikari-se-boryat-s-ognenata-stihiya-obhvanala-londonskiya-pazar-v-kamdan-lok.html", "text": "Над 70 пожарникари се борят с огнената стихия, обхванала тази сутрин лондонския пазар в Камдън Лок, предава Sky News. \r\nЕдна от сградите на пазара е засегната от пламъците, като първият, вторият и третият етаж , както и покрива горят. \r\nНа снимки, публикувани в социалните мрежи, се вижда, че пожарът е голям. Някои от потребителите отбелязват, че димът се вижда от километри. \r\nПрез 2008 г. също имаше пожар в района, като това доведе до затварянето на пазара за няколко месеца. Мария Динкова", "date": "2017-07-10", "title": "Sky News: Над 70 пожарникари се борят с огнената стихия, обхванала лондонския пазар в Камдън Лок"}
{"url": "http://www.focus-news.net/news/2017/07/10/2413806/daily-express-amerikanskite-tayni-sluzhbi-razsledvat-podozritelen-paket-nameren-blizo-do-beliya-dom.html", "text": "Американските тайни служби разследват подозрителен пакет, намерен близо до Белия дом, пише  Daily Express. Районът в момента е отцепен, а операцията продължава вече 40 минути. \r\n„Служители на правоприлагащите органи са все още на мястото. Продължава разследване на подозрителния пакет“, написаха в социалната мрежа „Туитър“ от тайните служби на САЩ. \r\nПожарникари и сапьорски екип също са извикани на мястото. Мария Динкова", "date": "2017-07-10", "title": "Daily Express: Американските тайни служби разследват подозрителен пакет, намерен близо до Белия дом"}
{"url": "http://www.focus-news.net/news/2017/07/10/2413807/balgariya-komentari-v-svetovnite-medii-makedoniya-i-balgariya-nameriha-kompromis-za-dogovora-za-dobrosasedstvo-zhelanieto-za-balgarski-pasporti-e-opraznilo-albansko-selo-stabilna-makedoniya-e-v-interes-na-balgariya-agentsiya-fokus.html", "text": "\"Постигнахме база за компромис с българската страна за договора и сега предстои да информираме правителствата на двете страни и да проведем необходимите консултации.\" Така с умерена доза оптимизъм скопските медии цитират съобщението на македонската делегация, която през почивните дни преговаря в София за доуточняване на Договора за приятелство и добросъседство между Македония и България. Но дали Договорът ще бъде подписан на 2 август 2017 г., както обяви македонският премиер Заев по време на визитата си в София, тепърва предстои да видим.\r\nЕлектронното издание \"Нова ТВ\" съобщава, че \"разговорите между външните министри Екатерина Захариева и Никола Димитров са преминали в конструктивна обстановка\" и че \"Македония и България са намерили компромис за Договора за добросъседство.\"\"10 без 10\" и \"Фактор\" пишат, че \"преговорите за добросъседство между България и Македония са финализирани\" и цитират българския външен министър Екатерина Захариева, според която \"Ние винаги сме били готови за сътрудничество, въпреки че дълго не получавахме необходимата реакция от македонските власти.\" \r\nТелевизия \"Канал 5\" предава от София, че \"Захариева и Димитров били постигнали компромис за договора\"\r\nАгенция \"Мета\" съобщава, че \"Македония и България са намерили основа за компромис за договора за добросъседство и че сега предстоят консултации и вътрешно съгласуване.\"\r\nТелевизия \"Телма\" цитира външният министър на Македония, Никола Димитров, според който \"е постигнат компромис около договора за приятелство и сега предстои да се информират двете правителства\"\r\nМакедонският \"Фокус\", \"МКД\" и електронното издание \"Радио Свободна Европа\" се обединяват около заглавието \"Димитров и Захариева постигнаха основа за компромис\".\r\nЕлектронното издание \"Локално\" смята, че в София двете делегации са \"прецизирали детайлите от договора за приятелство и добросъседство\".\r\nТелевизия \"ТВ21\" смята, че \"България и Македония са все по-близо до договор за добросъседство\".\r\n***\r\nПолитическа партия ГРОМ (Гражданска опция за Македония), партньор на ВМРО-ДПМНЕ на Никола Груевски,  заплаши с конфронтация и нестабилност ако се стигне до подписване на договора за добросъседство с България, предават македонските медии.\r\nЕлектронното издание \"Стандарт\" цитира заместник председателя на партията Любчо Пренджов, според който \"3 седмици преди Илинден в Македония не се знае какво предвижда договора за добросъседство с България, макар че българският министър-председател Бойко Борисов постъпи отговорно и представи обсъждания текст на комисията за външна политика\".  \r\nПранджов смята, че след като Заев и неговата партия СДСМ, изгубиха изборите, но съставиха правителство, нямат право на отстъпки.\r\nГРОМ предупреждава, че \"подобен договор поставя под съмнение основите на македонското национално съществуване и може да предизвика конфронтация и нестабилност.\"\"Телевизия Нова\", \"Република\" и \"Курир\" извеждат в заглавие предупрежденията на Пранджов за вредата, която договора с България може да нанесе на Македония.\r\nМакедонският \"Фокус\" пише, че ГРОМ задава въпросът как може Заев да подпише договора с България след като изгуби парламентарните избори?\r\nДържавната агенция \"Макфакс\" съобщава, че според партия ГРОМ \"Заев и МАНУ са отговорили на натиска на България с пиене на кафе.\"\r\n***\r\nТребище е село в Североизточна Албания, изпразнено от жителите си, стремящи се да получат български паспорти, които да отворят вратата към Европейския паспорт, предаде  AFP.\r\nАрман Кадриу има албанско име, но 12-годишното момче се смята за българче. „Не искам да стоя тук и да паса кравите. Искам да стана футболист“, заяви той, покрит в пот, докато подритва топка по прашния път на селото в региона Голо бърдо. „В Англия, това е възможно с български паспорт“, заяви той, превключвайки езиците: „Довиждане“, казано на чист български. България и Албания не споделят обща граница.\r\nАлбания, която не е член на ЕС, където законът за малцинствата се обмисля, не признава българите за малцинствена общност, за разлика от гърците, македонците, сърбите и черногорците. Но етничността на исторически славянско говорещите общност на албанския изток е спорна – съседна Македония ги смята за македонци. Но според Държавната агенция за българите в чужбина, която им помага да получат паспорт, български семейства живеят на територията на Албания от пети век насам и техните наследници са членове на диаспората. \r\n Няма официална статистика, но българските организации в Албания изчисляват, че има 100 хил. такива наследници. Европейският парламент изглежда съгласен: през февруари той поиска от Тирана правата на хората от български етнос в Преспа, Голо  бърдо и Гора \"да бъдат защитени от закона и да бъдат пазени на практика“. „Препоръката дава нова надежда. Всеки ден поне седем-осем души питат как да получат български паспорт“, заяви Хаджи Пирущи. Той е председател на асоциацията „Просперитет Голо Бърдо“, която дава сертификати за български произход и е призната от правителството в София. \r\nТребище е заспало място. Няколко мъже прекарват деня си на терасата на бар „Демокрация“, докато другите работят на полето. Младите хора пътуват по три км., за да достигнат до Македония, където имат временна работа. „Някога селото имаше 6000 жители, но повече от 2500 напуснаха преди четири-пет години, когато получиха възможността да се възползват от български паспорт“, посочи местният жител Тахир Мучина.\r\nОткакто България се присъедини към ЕС през 2007 г. гражданите ѝ могат да работят и да обитават Съюза, като последните ограничения бяха премахнати през 2014 г. Мучина заяви, че и той „се оглежда“ за паспорт, както е неговата съпруга и три деца. Няма значение, че България е най-бедната страна в ЕС. Гледана от Требище тя е портата към Германия, Англия или към друга обетована земя. А в интерес на България е да обяви тези хора за свои. \r\n„Това съвпада с българската политика по Македония и македонците, които също имат достъп до българско гражданство, защото на тях се гледа като на етнически българи“, заяви експертът по Югоизточна Европа от Университета в Северна Каролина Димитър Бечев. Той добави, че българските европейски депутати успешно са лобирали пред Европейския парламент да заеме позиция по въпроса. „Ако Македония бе страна членка на ЕС, нещата щяха да са други, разбира се“, сочи Бечев. \r\n„Топонимията, запазването на архаичен български език и местния диалект и традиции са доказателство за българския характер на тези региони“, сочи българското правителство. Самите жители на Требище заявиха, че се смятат за българи и сочат, че говорят български в семеен кръг. „Живея в Албания, но произходът ми е български“, заяви 60-годишният Гани Шахини.\r\n***\r\nВ интерес на България е Република Македония да бъде стабилна, единна, независима държава с ясна евроатлантическа перспектива, която преминава през сближаването на двете страни и отказването от антибългарската реторика, която се наблюдаваше през последните няколко десетилетия. Това подчертава българският премиер Бойко Борисов в отговор на писмо на председателя на опозиционната Българска социалистическа партия (БСП) Корнелия Нинова по отношение на Договора за приятелство, сътрудничество и добросъседство с Македония, пише скопското електронното издание „Нова Македония“, като се позовава на пресслужбата на правителството в София. \r\n„По наша инициатива, ситуацията с хода на преговорите за проектодоговора, както и самият проектодоговор бе представен и подробно обяснен на заседание на Комисията по външна политика на Народното събрание на 5 юли 2017 г. поради финализиране на окончателния текст на договора“, посочва Борисов.\r\nПремиерът добавя, че това е безпрецедентна стъпка, тъй като според Конституцията на страната, Народното събрание се запознава с текста на договора веднага след подписването му, когато бъде внесен за ратификация в парламента.\r\nБорисов отбелязва, че преговорите с Република Македония за сключване на Договор за приятелство, сътрудничество и добросъседство се водят интензивно от 2008 г., и че до този момент са реализирани 11 кръга от преговори на експертно ниво. Още повече консултации са направени на ниво външни министри.\r\n***\r\nБългарският министър-председател Бойко Борисов заяви, че ЕС трябва да стане колективен член на НАТО, за да може бюджетите за отбрана да бъдат използвани по-ефективно, пише  Famagusta Gazette.\r\n„Ако това се случи, ЕС ще може да предоставя два процента от бюджета си за отбрана и заедно с НАТО да постави приоритети за развитието на въоръжените сили на държавите, според заплахите към всяка страна“, заяви Борисов. „Това е прагматично, защото военното оборудване е безбожно скъпо, военните учения са също скъпи, а поддръжката дори още повече“, добави той. Според него страните членки на Ес ще се чувстват спокойни и никоя държава няма да изразходва много пари. \r\nПрез 2014 г. страните членки на НАТО решиха да увеличат бюджета си за отбрана до 2% от своето БВП.\r\n***\r\nВ понеделник търговска делегация от България ще посети Иран, за да могат двете страни да се запознаят с икономическите си възможности и да проведат преки преговори по въпроси от общ интерес, предава Fars News Agency. \r\n„По време на тридневната визита делегацията ще бъде придружена от посланика на България Христо Стефанов Полендаков, както и от първия секретар и ръководителя службата по търговско-икономическите въпроси в дипломатическото представителство Цветан Алексов“, заявиха от Търговска камара в иранския град Хорамабад . \r\nОт ведомството допълниха, че предстоящото посещение е свързано с визитата на иранска търговска и икономическа делегация от провинция Лурестан в България през последните години.", "date": "2017-07-10", "title": "България - коментари в световните медии: Македония и България намериха компромис за договора за добросъседство, желанието за български паспорти е опразнило албанско село,  стабилна Македония е в интерес на България (Агенция „Фокус“)"}
{"url": "http://www.focus-news.net/news/2017/07/10/2414135/cyprus-mail-prezidentat-na-kipar-zayavi-che-stranata-e-gotova-da-vodi-pregovori-v-ramkite-zalozheni-ot-oon-pri-opredeleni-usloviya.html", "text": "Президентът на Кипър Никос Анастасиадес заяви, че гръцки Кипър е готов да преговаря за разрешаване на кипърския въпрос в рамките на параметрите зададени от генералния секретар на ООН, предава Cyprus Mail .\r\nКипър ще преговаря, ако Споразумението за гарантиране, както и Споразумението за съюз бъдат прекратени от ден първи, включително и правото на интервенция.\r\nОсвен това, президентът Анастасиадес заяви, че Кипър иска ефективен механизъм за мониторинг на прилагането на едно потенциално разрешаване на спора между гръцки и турски Кипър.\r\nГръцки Кипър иска и ясна дата за изтеглянето на турските войски от острова.\r\n„Искам да отбележа, че нашата цел е чрез тези предложения да създадаме една наистина независима и суверенна страна, свободна от всякаква зависимост от трети страни. Една модерна страна, напълно хармонизирана с европейските достижения, която предлага възможността за мирно съжителство, за бъдещето на гражданите си“, каза Анастасиадес. Симеон Миланов", "date": "2017-07-10", "title": "Cyprus Mail: Президентът на Кипър заяви, че страната е готова да води преговори в рамките заложени от ООН при определени условия"}
{"url": "http://www.focus-news.net/news/2017/07/10/2413789/dmitriy-peskov-initsiativata-za-provezhdaneto-na-sreshtata-mezhdu-vladimir-putin-i-donald-tramp-beshe-dvustranna.html", "text": "Инициативата за провеждането на срещата между президентите на Русия и САЩ: Владимир Путин и Доналд Тръмп, по време на форума на Г-20 в Хамбург е била двустранна, предава РИА Новости. \r\nТова заяви в неделя прессекретарят на руският президент Дмитрий Песков в интервю за телевизионния канал \"Россия 1\". Той допълни, че двамата лидери са разговаряли не само на двустранната среща. „Те разговаряха, разменяха си реплики и преди това. Освен това имаха възможност да продължат своя разговор по време на обяда, протоколно събитие, което се проведе по-късно същия ден“, подчерта Песков.  Мария Динкова", "date": "2017-07-10", "title": "Дмитрий Песков: Инициативата за провеждането на срещата между Владимир Путин и Доналд Тръмп беше двустранна"}
{"url": "http://www.focus-news.net/news/2017/07/10/2413809/tass-redzhep-tayip-erdogan-i-reks-tilarsan-sa-proveli-pregovori-v-istanbul.html", "text": "Президентът на Турция Реджеп Тайип Ердоган и държавният секретар на САЩ Рекс Тилърсън са провели преговори в Истанбул, предава ТАСС. Това съобщи в неделя сайтът на турския държавен глава. \r\n„Президентът Ердоган е приел държавния секретар на САЩ Рекс Тилърсън в резиденцията Тарабя в Истанбул“ се отбеляза в изявлението. \r\nРазговорът между двамата е протекъл при закрити врата след церемонията по откриването на 22-тия Световен петролен конгрес, който се проведе в неделя в Истанбул. Мария Динкова", "date": "2017-07-10", "title": "ТАСС: Реджеп Тайип Ердоган и Рекс Тилърсън са провели преговори в Истанбул"}
{"url": "http://www.focus-news.net/news/2017/07/10/2413791/kommersant-reks-tilarsan-predstavi-noviya-spetsialen-predstavitel-na-vashington-za-ukrayna.html", "text": "В неделя държавният секретар на САЩ Рекс Тилърсън посети Киев, пише вестник „Коммерсант“. Тази визита имаше две цели: да се разкаже на украинското ръководство за резултатите от преговорите в Хамбург между президентите на САЩ и Русия, а също така да представи новият току-що назначен специален представител на Вашингтон за Украйна Кърт Волкър. Тилърсън беше приет с държавни почести, а неговото посещение беше определено като знаково. \r\nВолкър е тясно свързан със сенатора Джон Маккейн, един от най-решителните критици на Русия сред американските политици. Освен това новият специален представител на САЩ за Украйна е убеден противник на „нормандския формат“, който според него служи на интересите на Кремъл. През лятото на 2015 г. той определи Минските споразумения като „сделка за разделянето на Украйна, наложена на Киев от Германия, Русия и Франция“. \r\nВолкър освен това има репутация на „ястреб“ в международните отношения, която е потвърдена от многото му изказвания относно Русия. „Руските войски окупираха част от Украйна, Гризия и Молдова и нагло демонстрират сила, Русия просто анексира Кримския полуостров“, отбеляза Волкър през 2017 г.  Мария Динкова", "date": "2017-07-10", "title": "„Коммерсант“: Рекс Тилърсън представи новия специален представител на Вашингтон за Украйна"}
{"url": "http://www.focus-news.net/news/2017/07/10/2413810/krasnaya-zvezda-tazi-sedmitsa-ruski-inspektori-shte-pristignat-v-balgariya-vav-vrazka-s-prilaganeto-na-vienskiya-dokument-ot-2011-g.html", "text": "Група руски инспектори ще посети България в рамките на прилагането на Виенския документ от 2011 г. за мерките за укрепване на доверието и сигурността, съобщи началникът на националния Център за намаляване на ядрената опасност  Сергей Рижков, предава „Красная звезда“. \r\nТе планират да проведат инспекция на район с площ от около 18 хил. квадратни километра на територията на България, като ще трябва да определят мащабите на военната дейност, която се осъществява в пределите на указания район или отсъствието на военна дейност. \r\nПрограмата на инспекцията предвижда посещаване на полигоните и провеждане на брифинг. Руските инспектори трябва да бъдат информирани за осъществяваните военни дейности, а също така за планираните от България съвместни учения „Мирен страж – 2017“ със САЩ и Сърбия в периода от 10 до 20 юли. Мария Динкова", "date": "2017-07-10", "title": "„Красная звезда“: Тази седмица руски инспектори ще пристигнат в България във връзка с прилагането на Виенския документ от 2011 г."}
{"url": "http://www.focus-news.net/news/2017/07/10/2413796/the-times-zaradi-protestite-v-hamburg-razhodite-za-g-20-shte-dostignat-130-mln-evro.html", "text": "В неделя германският канцлер Ангела Меркел беше разкритикувана във връзка със срещата на Г-20 в Хамбург, която беше помрачена от трите нощи на насилие при протестите в града, пише  The Times. \r\nМеркел беше обект на нападки заради решението си срещата да се проведе в Хамбург, който е известен като център на леви активисти. \r\nПроучване, публикувано в неделя, показа, че според 59% от германците демонстрациите са навредили на репутацията за тяхната страна. \r\nОсвен това цената за провеждането на Г-20 беше поставена под въпрос, тъй като заради щетите разходите за организирането на срещата могат да достигнат 130 млн. евро.  Мария Динкова", "date": "2017-07-10", "title": "The Times: Заради протестите в Хамбург разходите за Г-20 ще достигнат 130 млн. евро"}
{"url": "http://www.focus-news.net/news/2017/07/10/2413811/abc-news-vlastite-vav-vietnam-sa-izzeli-tri-tona-slonova-kost-ot-yuzhna-afrika.html", "text": "Полицията в северната част на Виетнам е иззела три тона слонова кост, която е била внесена контрабандно от Южна Африка, предава ABC News. \r\nОрганите на реда в провинция Тхан Хоа уточниха, че слоновата кост е била намерена в кутии в камион, който е бил спрян от полицията по-рано в събота сутринта. \r\nМиналата година около седем тона слонова кост бяха иззети в южната част на страната. Виетнам е една от основните транзитни точки на слонова кост в света.   Мария Динкова", "date": "2017-07-10", "title": "ABC News: Властите  във Виетнам са иззели три тона слонова кост от Южна Африка"}
{"url": "http://www.focus-news.net/news/2017/07/10/2413812/pregled-na-mezhdunarodnite-novini-do-6-chasa-agentsiya-fokus.html", "text": "\"Нашите ербапи от СДСМ разчитат още веднъж да излъжат гласоподавателите на местните избори и след това да приемат всички условия, които им диктуват Гърция и България.\" Това заяви председателят на ВМРО-ДПМНЕ и бивш премиер Никола Груевски в обръщение към Младежкия съюз на партия (Уния на младите сили) в Охрид.\r\nЗа визитата на Заев в София \"Груевски заявява:\"Отидоха за един ден в София и договориха нещо тайно, без да кажат на никого, но както се вижда, в България празнуват. Фактът че крият, говори за нещо друго, а не за празници.\"\r\nСпоред бившия премиер \"след посещението в Гърция македонският външен министър се върнал като попарен, въпреки че обяснявал, че Груевски е пречка за решаване на спора за името.\"\r\nГруевски смята, че изводът от визитата в Атина на гръцки казано е \"ЕС и НАТО - аврио\".\r\nЛидерът на ВМРО-ДПМНЕ заявява, че \"Заев ще се опита да излъже и албанците от коалицията,(ДСИ, БЕСА и Алианс на албанците- б.р.) като им обещава приемане на Закон за езика, а всъщност смята да изпрати писмо до Венецианската комисия, която ще отговори едва след местните избори.\r\n*** Американските тайни служби разследват подозрителен пакет, намерен близо до Белия дом. Районът в момента е отцепен, а операцията продължава вече 40 минути. \r\n„Служители на правоприлагащите органи са все още на мястото. Продължава разследване на подозрителния пакет“, написаха в социалната мрежа „Туитър“ от тайните служби на САЩ. \r\nПожарникари и сапьорски екип също са извикани на мястото.\r\n*** Над 70 пожарникари се борят с огнената стихия, обхванала тази сутрин лондонския пазар в Камдън Лок.\r\nЕдна от сградите на пазара е засегната от пламъците, като първият, вторият и третият етаж , както и покрива горят. \r\nНа снимки, публикувани в социалните мрежи, се вижда, че пожарът е голям. Някои от потребителите отбелязват, че димът се вижда от километри. \r\nПрез 2008 г. също имаше пожар в района, като това доведе до затварянето на пазара за няколко месеца.\r\n*** Москва разглежда възможността да понижи ранга на представителя си при НАТО на временно управляващ. Това може да се случи, след като действащият постоянен представител на Русия в Алианса Александър Грушко напусне този пост. Според източници от руското Министерство на външните работи тези мерки са свързани с това, че НАТО не е готова за конструктивен диалог, а дискусиите се превръщат в обвинения срещу руската страна. \r\n„Разглежда се вариантът в Брюксел да бъде назначен временно управляващ, след като Александър Грушко се върне в Москва“, съобщи високопоставен източник от руското външнополитическо ведомство. \r\nВсе още обаче е рано да се говори, че решението вече е взето. Москва може да предприеме такива мерки, ако в скоро време не се забележат позитивни промени. Освен това в Министерството подчертават, че са готови да разговарят и обсъждат въпроси с НАТО, но когато всяка дискусия се превръща в обвинение, то тя губи своя смисъл.\r\n*** Председателят на Конфедерацията на британската индустрия Пол Дрешлър заяви, че бизнесът не е станал по-мъдър относно Брекзит в сравнение с 2016 г.\r\nБританското правителство няма „ясен план“ за излизането от Европейския съюз и се нуждае от „сериозна дискусия, основана на факти, за това как ще изглежда бъдещето“ извън блока, коментира Дрешлър в неделя. \r\n„Ние не сме станали по-мъдри спрямо 12 месеца по-рано по отношение на това какви условия бизнесът ще може да планира за бъдещето“, уточни Дрешлър. Той допълни, че макар точната дата на Брекзита да е определена за 29 март 2019г., правителството трябва „да продължи да действа по принципите и правилата, които се прилагат днес“, докато може да реши как да се осъществи преходът към нова система.\r\n*** Проектът за газопровода „Турски поток“ ще стане ключов за всички бизнес дейности в региона и от гледна точка на диверсификацията на газовите маршрути, заяви турският министър на енергетиката и природните ресурси Берат Албайрак. \r\n„Турски поток“ ще бъде ключов за всички бизнес дейности в региона и от гледа точка на диверсификацията на енергийните маршрути. Ние се договаряме с нашите партньори и самите ние сме важен партньор. Турция ще продължава да играе тази роля и в бъдеще“, подчерта министърът по време на 22-рия Световен петролен конгрес, който се провежда в неделя.\r\n*** Френски гражданин бе задържан по подозрения в тероризъм.\r\nМъжът, който е на 42 години, е задържан заедно с двама братя от Белгия.\r\nИзточник твърди, че мъжът, който бе задържан миналата седмица в Лил, по същото време, по което бяха задържани и двамата братя в Брюксел, е обвинен в притежанието на оръжия и връзки с екстремистки групировки.Смята се, че заподозреният е във връзки с Аким и Халид Саути – двамата братя, които бяха обвинени в Брюксел в съпричастност към „терористична група“. Властите считат, че те са планирали нападение с автомати „Калашников“.\r\nИзточник от властите заяви, че тримата мъже са планирали „нападение във Франция или Белгия“.\r\nЗадържаният френски гражданин е пътувал няколко пъти до Белгия, където се е срещал с братята Саути.\r\n*** Катар ще предприеме правни действия за щетите, които са му нанесени от блокадата на Саудитска Арабия, ОАЕ, Бахрейн и Египет.\r\nТова заяви главният прокурор на страната Али бин Фетайс Ал Мари в неделя.\r\nФормирана е централна комисия, която трябва да се погрижи хората засегнати от санкциите, да получат адекватна компенсация от държавите блокиращи Катар.\r\nПо време на пресконференция главният прокурор каза, че въпросният орган ще използва вътрешни, а също така и международни механизми за да потърси компенсация.\r\nЧленове на комисията са главният прокурор, министърът на правосъдието, както и външният министър на Катар.", "date": "2017-07-10", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/10/2413813/bbc-kuveyt-earlayns-i-royal-dzhordanian-otmeniha-zabranata-za-vnasyane-na-laptopi-na-borda-na-samoletite-za-sasht.html", "text": "„Кувейт еърлайнс“ и „Роял Джорданиан“ са последните две близкоизточни авиолинии, които позволиха на пътниците да внасят лаптопи на борда на самолетите, пътуващи за САЩ, предава BBC. \r\nИ двете компании отбелязаха, че са работили с американските власти за засилването на проверките за сигурност на полетите от Кувейт и Йордания. \r\nСАЩ наложиха забраната през март, като тя засегна директните полети от осем предимно мюсюлмански държави заради притеснения, че бомби могат да бъдат скрити в електронните устройства. \r\nМиналата седмица „Етихад еъруейз“, „Търкиш еърлайнс“, „Емирейтс“ и „Катар еъруез“ бяха изключени от забраната. Мария Динкова", "date": "2017-07-10", "title": "BBC: „Кувейт еърлайнс“ и „Роял Джорданиан“ отмениха забраната за внасяне на лаптопи на борда на самолетите за САЩ"}
{"url": "http://www.focus-news.net/news/2017/07/10/2413814/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейският парламент заяви, че предложението на британския премиер Тереза Мей за правата на гражданите ще хвърли „тъмна сянка“ над милиони и че те няма да одобрят сделка за Брекзит, която не предлага повече, пише The Independent. \r\n„Това ще хвърли тъмна сянка на неяснота и несигурност над милиони европейци“, коментира Гай Верхофстад, главен преговарящ за Брекзит от страна на Европейския парламент. \r\n„В предложението на ЕС британските граждани и европейците запазват същите права и същото ниво на защита, на което те сега се радват според европейското право“, подчерта Верхофстад.\r\n„Отговорът на Обединеното кралство към нашето предложение дойде три седмици по-късно. То беше разочароващо. Британското правителство предложи деня след Брекзит европейците да придобият статус на „граждани от трета държава“. Те ще получат по-малко права във Великобритания, отколкото се предлагат на британските граждани в ЕС“, допълни политикът.\r\n***\r\nНа лондонския пазар в Камдън Лок бушува голям пожар, който е избухнал късно в неделя вечерта, пише британският вестник The Telegraph. Общо 60 пожарникари и осем противопожарни автомобили се борят със стихията в северната част на британската столица. \r\n„В понеделник 10 минути след полунощ полицията получи обаждане за пожар на пазара в Камдън Лок. От противопожарната служба вече са били на мястото на инцидента, когато полицейските служители са пристигнали. Към момента нямаме информация дали има пострадали“, обясниха органите на реда. \r\nНа пазара в Камдън Лок има над хиляда магазини и сергии, като той е популярна дестинация сред туристите.\r\n***\r\nОчаква се във вторник британският министър-председател Тереза Мей да изнесе реч, в която ще заяви, че тя има правилната визия за Великобритания, пише вестник  London Evening Standard. Освен това премиерът ще подчерта, че заради по-малкото мнозинство в парламента, тя ще трябва да предприеме по-различен подход при управлението на страната. \r\nВ речта си Мей ще се върне към своето основно послание от момента, когато стана премиер: „Макар резултатите от парламентарните избори миналия месец да не бяха това, което исках, тези определящи убеждения остава“. \r\n„Смятам, че тази страна се нуждае от правителство, което е подготвено да вземе смели решения, необходими за гарантирането на бъдеще за Великобритания и ние сме решени да сме това правителство“, ще отбележи Мей. \r\n Тя също ще посочи, че резултатите от общите избори ще променят начина на работи в парламента: „Сега ще бъде даже още по-важно да представим убедително нашите политики и ценности, за да спечелим битката на идеите, както в парламента, така и в страната“. \r\n„Така че ще кажа на другите партии в Камарата на общините... излезте със своите собствени възгледи и идеи за това как можем да се справим с тези предизвикателства като държава“, ще подчертае Мей.  \r\n„Ние може да не сме съгласни за всичко, но чрез дебат и дискусии, които са отличителните характеристики на нашата парламентарна демокрация, идеите могат да бъдат изяснени и подобрени“, ще завърши накрая министър-председателят.\r\n***\r\nАмериканските тайни служби разследват подозрителен пакет, намерен близо до Белия дом, пише  Daily Express. Районът в момента е отцепен, а операцията продължава вече 40 минути. \r\n„Служители на правоприлагащите органи са все още на мястото. Продължава разследване на подозрителния пакет“, написаха в социалната мрежа „Туитър“ от тайните служби на САЩ. \r\nПожарникари и сапьорски екип също са извикани на мястото.\r\n***\r\nВ неделя германският канцлер Ангела Меркел беше разкритикувана във връзка със срещата на Г-20 в Хамбург, която беше помрачена от трите нощи на насилие при протестите в града, пише  The Times. \r\nМеркел беше обект на нападки заради решението си срещата да се проведе в Хамбург, който е известен като център на леви активисти. \r\nПроучване, публикувано в неделя, показа, че според 59% от германците демонстрациите са навредили на репутацията за тяхната страна. \r\nОсвен това цената за провеждането на Г-20 беше поставена под въпрос, тъй като заради щетите разходите за организирането на срещата могат да достигнат 130 млн. евро.", "date": "2017-07-10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/10/2413818/predstoyashti-mezhdunarodni-sabitiya-za-10-yuli-agentsiya-fokus.html", "text": "Преговорите за примирие в Сирия продължават в Женева.\r\n*** Генералният секретар на НАТО Йенс Столтенберг ще се срещне с украинският президент Петро Порошенко.\r\n*** Турция е домакин на Международния петролен конгрес.\r\n*** Японският премиер Шинзо Абе е на посещение в Дания.\r\n*** Австралийският премиер Малкълм Търнбул е на посещение в Лондон.\r\n*** Държавният секретар на САЩ Рекс Тилърсън е на посещение в Кувейт, за да действа като посредник между Катар и съседите му.\r\n*** Втори тур от изборите за председател на основната опозиционна Лейбъристка партия в Израел.", "date": "2017-07-10", "title": "Предстоящи международни събития за 10 юли (Агенция „Фокус“)"}
{"url": "http://www.focus-news.net/news/2017/07/10/2413815/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград – ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково – Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград – ГКПП „Кулата“;\r\n•\tпът I-4 п. в. „Коритна“ – Велико Търново – Шумен;\r\n•\tпът I-5 Русе – Велико Търново;\r\n•\tпът I-8 ГКПП „Калотина“ – София;\r\n•\tпът I-9 Варна – Бургас;\r\n•\tпът II-18 Околовръстен път София;\r\n•\tпът II-99 Бургас – Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.; област Стара Загора: Допълнение на пътен възел Плодовитово: \r\nI етап: От км 165+202 до км 167+790 без отбиване на движението по обходни маршрути, ограничаване на скоростта до 60 км/ч на лявото платно и забрана за ползване на аварийната лента.\r\nII етап: От км 165+500 до км 167+850 без отбиване на движението по обходни маршрути с ограничаване на скоростта до 60 км/ч на лявото платно и забрана за ползване на изпреварващата лента. Срок до 12.07.2017г.; \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: от км 407+000 до км 422+000 посока Варна – ремонтни дейности на асфалтовата настилка. Движение с повишено внимание. Срок до 12.07.2017 г.\r\nАМ „Струма“: област Благоевград: от км 160+000 до км 166+500 п.в. Ново Делчево- граница Гърция – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 17.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 373+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.; от км 414+000 до км 426+000 между Струмяни и начало АМ Струма – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Джурово от км 151+000 до км 164+000 – полагане на напречна хоризонтална маркировка. Срок до 15.07.2017г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-ВеликоТърново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 428+200 до км 470+800 в участъка Венец-Айтос – направа на хоризонтална маркировка на пътното платно. Движение с повишено внимание. Срок до 14.07.2017 г.; от км 428+200 до км 456+170 в участъка Венец-Черноград – машинно и ръчно косене на банкети. Движение с повишено внимание. Срок до 14.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; км 168+100 до км 224+900 в посока Обзор-Поморие – подмяна на пътни знаци. Срок до 10.07.2017 г.; от км 168+100 до км 224+900 Обзор-Поморие – почистване на отпадъци. Срок до 31.07.2017 г.; от км 263+000 до км 318+000 в участъка Крушевец-ГКПП Малко Търново – почистване на отпадъци. Срок до 12.07.2017 г.:\r\nРемонтни дейности и временна организация на движението (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 7+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 14.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 отклонението за с. Аврамово-с. Дагоново от км 61+500 до км 90+000 – изпълнение на подвижни работи – подравняване на банкети, косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.; път III-106 Благоевград до граница Македония от км 4+000 до км 24+500 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.;  път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-Петрич от км 62+000 до км 70+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nпът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-79 Желязково-Константиново  от км 38+000 до км 77+000– ремонт на пътната настилка. Срок до 14.07.2017 г.; път II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до 15.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с. Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 11.07.2017 г.; път III-133 Бяла Слатина-Алтимир км 0+000 до км 12+100 – изсичане на храсти. Стесняване на една от лентите за движение. Срок до 15.07.2017г.; път III-133 Бързина-Манастирище от км 27+850 до км 28+160 – направа насип от скален материал. Стесняване на дясното платно за движение. Срок до 15.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1306 Сухаче-Върбица от км 30+000 до км 44+000 – частични ремонти на асфалтовата настилка. Една от лентите е затворена за движение. Срок: 17.07.2017 г. ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 14.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 Деков-Никопол от км 73+000 до км 106+000 – частичен ремонт на пътна настилка. Срок до 10.07.2017 г.;\tпът ІІІ-305 в с. Садовец от  км 19+000 до км 20+000 – частичен ремонт на пътна настилка. Срок до 12.07.2017 г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 18.07.2017 г.\r\nРемонтни дейности: \r\nПът ІІІ-2302 Семерджиево-Ветово от км 17+000 до км 19+000 – ремонтни дейности по асфалтовата настилка. Движение с повишено внимание. Срок до 10.07.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г;  път ІІІ-197 Борино-Грохотно от км 67+000 до км 81+000 – оформяне на земни окопи и почистване на пътното платно от наноси. Движение с повишено внимание в свободната лента, съобразно създадената организация на движение. Срок до 12.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8683 Смолян-Горна Арда от км 0+000 до км 29+000 – частични ремонти на асфалтовата настилка. Движение с повишено внимание в свободната лента, съобразно създадената организация на движение. Срок до 10.07.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът III-8223 Живково-Веринско от км 0+000 до км 6+650 – движение с повишено внимание, поради частични ремонтни дейности и в двете ленти. Срок до 10.07.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово“:\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути , с ограничаване на скоростта до 50 км /ч и стесняване на лява лента. Срок до 12.07.2017 г. ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-10", "title": "Актуална пътна обстановка"}
{"url": "http://www.focus-news.net/news/2017/07/10/2413817/predstoyashti-sabitiya-v-stranata-za-10-yuli-agentsiya-fokus.html", "text": "***\r\nОт 09.00 часа вицепрезидентът Илияна Йотова ще открие Международната конференция „Дни на математиката в София 2017”. Форумът ще се проведе в София Хотел Балкан, зала „Роял” и е организиран от Института по математика и информатика на БАН, със съдействието на Съюза на математиците в България и Факултета по математика и информатика на СУ „Св. Климент Охридски“.\r\n***\r\nОт 10.00 часа, в Централния военен клуб в град София, ще се проведе Национална конференция „Отбранителна и аерокосмическа индустрия и изследвания“ под патронажа на президента Румен Радев. Специално участие ще вземат Елжбета Биенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), вицепремиерът Томислав Дончев, вицепремиерът по икономическата и демографската политика Валери Симеонов и вицепремиерът по обществения ред и сигурността и министър на отбраната Красимир Каракачанов. \r\n***\r\nОт 10.00 часа в двора на Факултет „Пожарна безопасност и защита на населението“ (ул. „Пиротска“ 171) 44-ма пожарникари ще положат тържествена клетва за стъпване в редиците на ГДПБЗН. На церемонията ще присъства ръководството на ГД „Пожарна безопасност и защита на населението“, представители на ръководството на МВР, ректорът на Академията на МВР, кметът на София Йорданка Фандъкова.\r\n***\r\nОт 09.30 часа 2 състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал.1 и чл. 338, ал. 1 от Наказателния кодекс. \r\n***\r\nОт 10.00 часа 10 състав на Специализираният наказателен съд ще проведе съдебно заседание по делото срещу Кольо К., Мариета В., Галина В., Маргарита К. и Кирил К., обвинени в образуване и ръководене на организирана престъпна група. \r\n***\r\nОт 10.30 часа 10 състав на Специализираният наказателен съд ще проведе съдебно заседание по делото срещу Стоян Ц., Милен В., Николай Ш., Никола П., Иван Ч. и Спас С., обвинени в образуване и ръководене на организирана престъпна група. \r\n***\r\nОт 11.00 часа 11 състав на Специализираният наказателен съд ще проведе съдебно заседание по делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група. \r\n***\r\nОт 11.00 часа в Американския център на Столична библиотека (пл. „Славейков” № 4А) ще се състои пресконференция за стартирането на Програма „Култура” на Столична община с предстоящата сесия за 2018 г. В нея ще участват Малина Едрева, председател на Постоянната комисия по образование, култура, наука и културно многообразие, доц. д-р Тодор Чобанов, заместник-кмет на Столична община, Биляна Генова, директор на Дирекция „Култура” и проф. Николай Йорданов, председател на Творческия съвет на Столична програма „Култура”.\r\n***\r\nОт 11.00 часа в Градска градина ще се състои откриване на фотоизложбата на Руското географско дружество „Най-красивата страна“. \r\n***\r\nОт 13.00 часа 4 състав на Специализираният наказателен съд ще проведе заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в организиране и ръководен на престъпна група. \r\n***\r\nОт 13.00 часа, в Националния пресклуб на БТА, Центърът за междуетнически диалог и толерантност „Амелипе“ организира пресконференция на тема „Има ли етническо напрежение в Асеновград“. \r\n***\r\nОт 11.00 часа в зала 5 на Община Благоевград ще се проведе пресконференция за проект „Изграждане на социални жилища в IV микрорайон”.\r\n***\r\nОт 09.30 часа, в Гранд хотел „Приморец“ ще бъде открита XII Конференция на Балканската и Евро-средиземноморска мрежа на съдебните съвети. Официално откриване ща направи представляващия ВСС Димитър Узунов, а въведения по темите на конференцията ще направят Милка Итова – член на ВСС и Сотир Цацаров – Главен прокурор на Република България.\r\n***\r\nОт 11.00 часа пред Щаба на ВМС ще се състои военен ритуал по поднасяне на венци и цветя на паметника на контраадмирал Иван Вариклечков по случай 126-та годишнина от рождението му.\r\n***\r\nОт 14.00 до 16.00 часа, в клуба на ПП ГЕРБ (ул. „Г. Бенковски“ 1), народният представител от ПП ГЕРБ – Варна Нели Петрова ще има приемен ден за граждани.\r\n***\r\nОт 17.00 часа в Народно читалище „П. Р. Славейков – 1901“ в с. Аврен ще се проведе приемна на народните представители от „БСП за България“ проф. Анелия Клисарова и Иван Иванов. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на второ четене на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца.\r\n***\r\nОт 17.30 часа, в офиса на ПП ГЕРБ – Враца (бул. „Демокрация“ 2), народният представител от ПП ГЕРБ инж. Петя Аврамова организира приемен ден за граждани от областта. \r\n***\r\nБизнес конференция за търговско-икономическите отношения между България и Виетнам ще се проведе в града.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведе инициативата Еко лято 2017 – спортни и занимателни игри, прожекции на филми, посещение на басейн и др. \r\n***\r\nОт 08.00 до 17.00 часа, в Народно читалище „Йордан Йовков – 1870 г.“, ще се проведе лятна детска занималня. \r\n***\r\nОт 11:00 часа в Историческия музей ще се открие фотодокументалната изложба „Съратници на Апостола от Карлово“.\r\n***\r\nОт 11.00 до 13.00 часа в офиса на ПП ГЕРБ ще се проведе приемен ден на народните представители Дилян Димитров и  Ирена Димова. \r\n*** \r\nОт 10.00 часа в офиса на ПП ГЕРБ в Пазарджик, народните представители от Пазарджишка област ще дадат пресконференция по актуални политически теми.\r\n***\r\nОт 10.00 часа в централния офис на ПП ГЕРБ в Перник (ул. „Търговска“ 30) народният представител от ПП ГЕРБ-Перник д-р Александър Александров организира приемен ден за жители на града и населените места в общината.\r\n***\r\nОт 10.00 часа пред МБАЛ „Свети Мина“ (Колелото на гарата) ще проведе протест от страна на работещите там по повод неизплатени заплати и бъдещото на болницата. \r\n***\r\nОт 09:15 часа в зала 1 на Пловдивския апелативен съд ще се гледа делото, образувано по жалби на подсъдимия Ивелин С. и частните обвинители срещу присъда на Окръжен съд – Стара Загора, с която той е признат за виновен, че при управление на трактор по непредпазливост е причинил смъртта на мъж. \r\n***\r\nВ 10:30 часа на бул. „Шести септември“ ще се състои освещаване и официално откриване на новото кметство на район \"Източен\".\r\n***\r\nОт 12.00 часа в офиса на ПП ГЕРБ на бул. \"Марица\" 91 ще се проведе пресконференция на народни представители от ПП ГЕРБ от 16-ти и 17-ти МИР по актуални теми. Ще участват Менда Стоянова- председател на ПК по бюджет и финанси, Спас Гърневски и Запрян Янков. \r\n***\r\nОт 12.00 часа в централния офис на ГЕРБ (ул. „Чипровци“ 2) народните представители от 19-и МИР – Русе Пламен Нунев, Светлана Ангелова и д-р Андриан Райков ще представят позиции и ще отговорят на въпроси по актуални теми по време на пресконференция. \r\n***\r\nОт 10.00 часа в Пресклуба на БТА – Стара Загора ще се проведе пресконференция на „Да България“. \r\n***\r\nОт 10.00 до 12.00 часа в Детски отдел на библиотека „Родина“ ще се проведе програма за лятна работа с деца. \r\n***\r\nОт 21.00 часа на сцена „Лапидариум“ в Регионалния исторически музей ще се проведе „Театър под звездите“ - избрано от репертоара на Драматичен театър  „Гео Милев“ - Стара Загора и „Полет над кукувиче гнездо“ от Кен Киси.", "date": "2017-07-10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2017/07/10/2413819/nimh-vremeto-shte-bade-predimno-slanchevo-s-maksimalni-temperaturi-mezhdu-31-i-36-v-kraynite-yugozapadni-rayoni-do-38.html", "text": "Днес ще бъде предимно слънчево. В следобедните часове над планините ще се развива купеста облачност, но само на отделни места там ще превали краткотраен дъжд. Вятърът ще е слаб от изток-югоизток. Горещо време с максимални температури между 31° и 36°, в крайните югозападните райони до 38°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Над Черноморието ще е слънчево, със слаб до умерен изток-югоизточен вятър. Максималните температури на въздуха: 24°-27°. Температурата на морската вода е 22°-25°, северно от нос Калиакра – около 15°. Вълнението на морето ще бъде около 2 бала. Над планините ще бъде предимно слънчево. След обяд ще се развива купеста облачност, но само на отделни места ще превали краткотрайно. Ще е слаб до умерен от югоизток, над 2500 м от северозапад. Максималната температура на височина 1200 метра ще е около 25°, на 2000 метра – около 18°.", "date": "2017-07-10", "title": "НИМХ: Времето ще бъде предимно слънчево, с максимални температури между 31° и 36°, в крайните югозападни райони до 38°"}
{"url": "http://www.focus-news.net/news/2017/07/10/2413808/predsedatelyat-na-vmro-dpmne-nikola-gruevski-nashite-erbapi-smyatat-oshte-vednazh-da-izlazhat-na-mestnite-izbori-i-sled-tova-da-priemat-vsichki-usloviya-na-gartsiya-i-balgariya.html", "text": "\"Нашите ербапи от СДСМ разчитат още веднъж да излъжат гласоподавателите на местните избори и след това да приемат всички условия, които им диктуват Гърция и България.\" Това заяви председателят на ВМРО-ДПМНЕ и бивш премиер Никола Груевски в обръщение към Младежкия съюз на партия (Уния на младите сили) в Охрид, съобщава официалната страница на партията.\r\nЗа визитата на Заев в София \"Груевски заявява:\"Отидоха за един ден в София и договориха нещо тайно, без да кажат на никого, но както се вижда, в България празнуват. Фактът че крият, говори за нещо друго, а не за празници.\"\r\nСпоред бившия премиер \"след посещението в Гърция македонският външен министър се върнал като попарен, въпреки че обяснявал, че Груевски е пречка за решаване на спора за името.\"\r\nГруевски смята, че изводът от визитата в Атина на гръцки казано е \"ЕС и НАТО - аврио\".\r\nЛидерът на ВМРО-ДПМНЕ заявява, че \"Заев ще се опита да излъже и албанците от коалицията,(ДСИ, БЕСА и Алианс на албанците- б.р.) като им обещава приемане на Закон за езика, а всъщност смята да изпрати писмо до Венецианската комисия, която ще отговори едва след местните избори. Мария Динкова", "date": "2017-07-10", "title": "Председателят на ВМРО-ДПМНЕ, Никола Груевски: Нашите ербапи смятат още веднъж да излъжат на местните избори и след това да приемат всички условия на Гърция и България."}
{"url": "http://www.focus-news.net/news/2017/07/10/2413826/emsc-v-ponedelnik-kray-ohrid-sa-registrirani-pet-novi-zemetreseniya-nay-silnoto-e-bilo-s-maginud-34.html", "text": "В понеделник сутринта близо до Охрид са били регистрирани  пет нови земетресения, съобщава Европейският средиземноморски сеизмологичен център (EMSC).\r\nНай-силното е било усетено в 2.39 ч.  местно време (3.39 ч. българско време), и е било с магнитуд 3, 4 по скалата на Рихтер. Епицентърът на труса е бил на 2 км дълбочина и на 5 км североизточно от Охрид. Другите две земетресения са били по-слаби с магнитуд 3,1, 3,0, 3,2 и 2,6. \r\nОт 18 юни до днес в района на Охрид са регистрирани повече от хиляда труса, като най-силният с магнитуд 5 предизвика леки щети. Мария Динкова", "date": "2017-07-10", "title": "EMSC: В  понеделник край Охрид са регистрирани пет нови земетресения- най-силното е било с магинуд 3,4"}
{"url": "http://www.focus-news.net/news/2017/07/10/2413824/liderat-na-bsp-sofiya-kaloyan-pargov-i-narodniyat-predstavitel-petar-vitanov-shte-uchastvat-v-kragla-masa-kam-progresivna-strategiya-za-kohezionnata-politika-sled-2020-g-v-bryuksel.html", "text": "Лидерът на БСП – София и член на ИБ на БСП Калоян Паргов и народният представител от „БСП за България“ Петър Витанов ще вземат участие в кръгла маса на тема „Към прогресивна стратегия за кохезионната политика след 2020 г.“, която ще се проведе  в Брюксел. Това съобщиха от Градския съвет на БСП- София. Те ще се включат в дискусията, разделена в 3 панела, по следните теми „ Да гарантираме солидарността в прилагането на кохезионната политика след 2020 г.“, „Да инвестираме в солидарността: кохезионна политика за качествени работни места и равноправни общества“ и „Да гарантираме справедлив преход в ЕС: кохезионната политика като мотор за развитие на зелена икономика“. Събитието е по инициатива на президента на Партията на европейските социалисти (ПЕС) Сергей Станишев.", "date": "2017-07-10", "title": "Лидерът на БСП – София Калоян Паргов и народният представител Петър Витанов ще участват в кръгла маса „Към прогресивна стратегия за кохезионната политика след 2020 г.“ в Брюксел"}
{"url": "http://www.focus-news.net/news/2017/07/10/2413823/cbs-zaradi-gorski-pozhari-v-kaliforniya-poveche-ot-chetiri-hilyadi-dushi-sa-bili-evakuirani.html", "text": "Два големи пожара бушуват в американския щат Калифорния, като почти осем хиляди души са били принудени да избягат от огнената стихия, предава CBS. \r\nОколо четири хиляди души са евакуирани, а други 7, 400 са предупреден от властите да се подготвят да напуснат домовете си, след като огънят се приближава на около 60 мили северно от град Сакраменто. \r\nПламъците вече са обхванали 5, 600 акра, унищожавайки поне 10 сгради и повреждайки важна инфраструктура. \r\nГубернаторът Джери Браун е обявил извънредно положение.   Мария Динкова", "date": "2017-07-10", "title": "CBS: Заради горски пожари в Калифорния повече от четири хиляди души са били евакуирани"}
{"url": "http://www.focus-news.net/news/2017/07/10/2413821/vitseprezidentat-iliyana-yotova-shte-otkrie-mezhdunarodnata-konferentsiya-dni-na-matematikata-v-sofiya-2017.html", "text": "Вицепрезидентът Илияна Йотова ще открие Международната конференция „Дни на математиката в София 2017”, прессекретариата на държавния глава. Форумът ще се проведе в София Хотел Балкан зала „Роял” и е организиран от Института по математика и информатика на БАН, със съдействието на Съюза на математиците в България и Факултета по математика и информатика на СУ „Св. Климент Охридски“.   \r\nСред основните цели на научната конференция са представяне на последните научни постижения в областта на математиката и информатиката и задълбочаване на връзките с българската математическа диаспора. В „Дни на математиката в София 2017” ще участват около 250 учени от над 40 държави.", "date": "2017-07-10", "title": "Вицепрезидентът Илияна Йотова ще открие Международната конференция „Дни на математиката в София 2017”"}
{"url": "http://www.focus-news.net/news/2017/07/10/2413820/natsionalna-konferentsiya-otbranitelna-i-aerokosmicheska-industriya-i-izsledvaniya-shte-se-provede-pod-patronazha-na-prezidenta-rumen-radev.html", "text": "Под патронажа на президента Румен Радев в Централния военен клуб в София ще се проведе Национална конференция „Отбранителна и аерокосмическа индустрия и изследвания“. Това е първата конференция в Европейския съюз, посветена на новия Европейски фонд за отбрана, чието сформиране предстои да бъде гласувано в Европейския парламент. Това съобщиха от прессекретариата на държавния глава. Специално участие в конференцията ще вземат Елжбета Бенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), заместник министър-председателят Томислав Дончев, заместник министър-председателят по икономическата и демографската политика Валери Симеонов и заместник министър-председателят по обществения ред и сигурността и министър на отбраната Красимир Каракачанов. \r\nКомисар Биенковска и нейният екип, както и Хорхе Домек и представители на ЕАО, ще представят пред участниците във форума дейността на бъдещия Европейски фонд за отбрана. Основната цел на Фонда е да подпомогне по-ефективното изразходване на средствата за изграждане на съвместни отбранителни способности, повишаването на сигурността на европейските граждани и да насърчи изграждането на конкурентоспособна и новаторската индустриална база. \r\nКонференцията ще включва два дискусионни панела с участието на представители на Европейската комисия, държавните институции и бизнеса, в рамките на които ще бъдат обсъдени насоките за развитие на българската отбранителна и аерокосмическа индустрия, както и възможностите за включване на европейските и националните финансови инструменти в подкрепа на тези сектори. \r\nДържавният глава Румен Радев очаква представянето на Европейския фонд за отбрана в София да подпомогне националната отбранителна индустрия, научният и изследователски потенциал да намерят своя път за ефективно интегриране и коопериране с европейските научни и индустриални структури, работещи в сферата на отбраната.", "date": "2017-07-10", "title": "Национална конференция „Отбранителна и аерокосмическа индустрия и изследвания“ ще се проведе под патронажа на президента Румен Радев"}
{"url": "http://www.focus-news.net/news/2017/07/10/2413825/sofiya-vavezhda-se-organizatsiya-na-dvizhenieto-vav-vrazka-s-izgrazhdaneto-na-treta-liniya-na-metroto.html", "text": "Въвежда се организация на движението във връзка с изграждането на трета линия на метрото. Това съобщиха от пресцентъра на Столична община. От днес до 10 август се забранява влизането на пътни превозни средства по ул. „Хан Крум“, между бул. „Патриарх Евтимий“ и бул. „Васил Левски“ и по северната лента за косо преминаване на бул. „Васил Левски“ с дължина на по 20 м от двете страни на осовата линия на ул. „Хан Крум“. За същия период от време се закриват местата за почасово платено паркиране.", "date": "2017-07-10", "title": "София: Въвежда се организация на движението във връзка с изграждането на трета линия на метрото"}
{"url": "http://www.focus-news.net/news/2017/07/10/2413822/premierat-boyko-borisov-shte-uchastva-v-22-iya-svetoven-petrolen-kongres-v-istanbul.html", "text": "Министър-председателят Бойко Борисов ще участва в 22-ия Световен петролен конгрес в Истанбул, съобщиха от правителствената информационна служба. Българският премиер ще присъства на събитието по покана на турския президент Реджеп Тайип Ердоган.\r\nНа форума, който тази година е под мотото „Мостове към нашето енергийно бъдеще“, ще присъстват над 5 000 делегати от цял свят. По време на конгреса ще се обхванат всички аспекти на индустрията, включително нейното социално, икономическо и екологично въздействие.\r\nСветовният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на световните петролни ресурси в полза на всички.", "date": "2017-07-10", "title": "Премиерът Бойко Борисов ще участва в 22-ия Световен петролен конгрес в Истанбул"}
{"url": "http://www.focus-news.net/news/2017/07/10/2413829/varna-voennomorskite-sili-shte-provedat-voenen-ritual-po-podnasyane-na-ventsi-i-tsvetya-na-pametnika-na-kontraadmiral-ivan-variklechkov.html", "text": "По случай 126 години от рождението на контраадмирал Иван Вариклечков - първи български адмирал, командвал флота, Военноморските сили ще проведат военен ритуал по поднасяне на венци и цветя на паметника на контраадмирал Иван Вариклечков (пред сградата на Щаба на ВМС, на ул. „Преслав” №16) от 11.00 часа. Това съобщиха от пресцентъра на Военноморските сили.", "date": "2017-07-10", "title": "Варна: Военноморските сили ще проведат военен ритуал по поднасяне на венци и цветя на паметника на контраадмирал Иван Вариклечков"}
{"url": "http://www.focus-news.net/news/2017/07/10/2413828/denyat-10-yuli-v-balgarskata-istoriya.html", "text": "През 1876 г. - в Букурещ се създава Българско централно благотворително общество (БЦБО). 1879 г. - обявено е военно положение в част от Варненска, Русенска и Търновска губерния за потушаване на разбойничеството. 1949 г. - завършен е строеният шест денонощия в центъра на София мавзолей на Георги Димитров. 1990 г. - тържествено е открито Великото народно събрание във Велико Търново. За председател е избран акад.Николай Тодоров. На тази дата са родени: Серафим Северняк- писател, публицист, журналист; Асен Василев Пападопов –офицер, генерал-майор. На 10 юли умират: Васил Друмев (митрополит Климент Търновски) - деец на националнореволюционното движение; поетът и драматург Иван Радоев. \r\n1994 г.\r\nНа Световното първенство по футбол в САЩ Националният отбор по футбол на България побеждава националния отбор по футбол на Германия и се класира за полуфиналите.\r\n1998 г.\r\nВ София е създаден Либералнодемократичен съюз от няколко либерални формации с почетен председател експрезидента доктор Желю Желев.\r\nВ новата формация се включват ДПС на Ахмед Доган, Нов избор на Димитър Луджев, Свободната РДП на Кирил Бояджиев и Либералнодемократичната алтернатива.\r\n1997 г.\r\nТридесет и осмото Народно Събрание избира композитора Стефан Димитров за генерален директор на БНТ, Лиляна Попова - за генерален директор на БНР, а Панайот Денев - за генерален директор на БТА.\r\n1990 г.\r\nВъв Велико Търново тържествено е открито VІІІ Велико народно събрание, чиято цел е нова Конституция на Р България. За председател е избран академик Николай Тодоров (БСП).\r\n1980 г.\r\nОт 10 до 14 юли на посещение в България е държавният ръководител на Етиопия Менгисту Хайле Мариам. На 14 юли е подписан договор за дружба и сътрудничество между двете страни. Дипломатическите отношения между България и Етиопия са установени през До 1974 г. България поддържа добри отношения на сътрудничество с администрацията на император Хайле-Селасие, който посещава България през 1967 и 1971 г.\r\nСлед свалянето на монархията през май 1974 г. и в периода на вътрешна консолидация през 1974-77 г., двустранните отношения се развиват динамично. Засилва се интензивността на политическите контакти, включително и на най-високо ниво. Тогавашният държавен глава Тодор Живков се е среща с Менгисту Хайле Мариам в София през 1977 г., 1980 г., 1984 г.; в Адис Абеба - през 1978 г. и през 1986 г. в Москва.\r\nПрез 1978 г. в Адис Абеба е подписана Декларация за развитие на отношенията на дружба и сътрудничество, а по време на визитата на Менгисту Хайле Мариам в България през 1980 г. - Договор за дружба и сътрудничество между двете страни.\r\nСлед размяна на ноти, с които се изразява съгласието на двете страни, НС на Р България със закон, приет на 2 октомври 2003 г., прекратява действието на Договора за дружба и сътрудничество.\r\nСлед 1991 г. по време на новото ръководство на Етиопия не са осъществявани политически контакти на държавно и правителствено равнище.\r\n1969 г.\r\nБългария ратифицира договора за неразпространение на ядреното оръжие, подписан на 1 юли 1968 г. в Москва, Лондон и Вашингтон. Политическият договор, подписан от СССР, САЩ, Великобритания и други страни, влиза в сила на 5 март 1970 г. и задължава ядрените държави да не продават ядрено оръжие на други държави, да не помагат за неговото производство или закупуване. Неядрените държави са задължени да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международната агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ.\r\n1969 г.\r\nПодновен е Българо-унгарският договор за приятелство, сътрудничество и взаимна помощ, сключен на 16 юли 1948 г. в София. Двете страни се договарят да си сътрудничат в запазването на световния мир и сигурност, да си оказват военна и всякаква друга помощ, в случай че една от тях бъде нападната от друга държава, както и да развиват икономически и културни връзки.\r\n1966 г.\r\nНа връх Ботев е открита телевизионна и УКВ станция. В началото от станцията сe излъчва програмата на Българската Телевизия и двете програми на Българското Радио. През втората половина на `70-те оттук започват да предават II-ра програма на Българската Телевизия, а също III-та и IV-та програми на Българското Радио - „Орфей” и „Знание”.\r\n1959 г.\r\nС постановление на Министерския съвет военните училища се превръщат във висши военни заведения.\r\n1949 г.\r\nЗавършен е строеният шест денонощия в центъра на София мавзолей на Георги Димитров. В него е положено балсамираното тяло на лидера на БКП и герой от Лайпцигския процес (1933). Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г. На 21 август 1999 г., с два взрива е направен опит да се разруши мавзолеят на Георги Димитров. Сградата обаче не рухва и се налага да бъде досъборена с механични средства.\r\nГеорги Димитров е роден на 30 юни 1882 г. Ковачевци, България.\r\nЗапочва политическата си кариера като активист на Българската работническа социалдемократическа партия и Общия работнически синдикален съюз. През 1918 г. е арестуван за антивоенна пропаганда. През 1919 г. е сред организаторите на голяма стачка в железниците.\r\nГеорги Димитров се включва в дейността на Коминтерна и свързани с него организации и подкрепя болшевизацията на БКП. През 1923 г., заедно с Васил Коларов, оглавява инспирираното от Коминтерна Септемврийско въстание и след неговия разгром избягва в Югославия, а оттам в Австрия. Димитров става активист на Комунистическия интернационал (Коминтерна), като достига до поста ръководител на неговото Западноевропейско бюро.\r\nНа 9 март 1933 г., заедно с други комунисти, Георги Димитров е обвинен от нацисткото правителство на Германия в подпалването на Райхстага. Той изнася защитна реч на организирания процес в Лайпциг, в която разобличава фашизма като идеология. След като е оправдан на съдебния процес в Лайпциг, той е екстрадиран от германците в Съветския съюз, където остава до края на Втората световна война. Защитата на Георги Димитров на Лайпцигския процес придобива международна популярност, а самият Георги Димитров се превръща в символ за международното комунистическо движение. Той заема мястото на Васил Коларов като ръководител на Коминтерна от 1935 г. до 1943 г. В Москва той ръководи Международния отдел на ЦК на Комунистическата партия на Съветския съюз и е депутат в съветския парламент от 1937 г. до1945 г.\r\nЗавръща се в България през 1945 г. и оглавява БКП. Провежда насилствена македонизация на населението в Благоевградски окръг. През 1948 г. съветският официоз „Правда“ публикува критична статия за неговите изказвания в полза на Балканската федерация. Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г.\r\n1901 г.\r\nСъстои се учредителният конгрес на Българския женски съюз (БЖС). Първото женско дружество е създадено през 1857 г. в Лом. А през 1901 г. представители на голяма част от женските дружества в страната учредяват Българския женски съюз (БЖС) като национална организация на българските жени. Организацията има за цел да се бори за икономически и политически права на жените, като правото да бъдат избирани за членове на училищните настоятелства и да упражняват адвокатската професия.\r\n1887 г.\r\nСъставено е четиринадесетото правителство на България, начело с Константин Стоилов.\r\n1876 г.\r\nВ Букурещ се създава Българско централно благотворително общество (БЦБО). БЦБО е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Той е избран и за негов почетен председател. В ръководството на БЦБО са включени също Кириак Цанков, Олимпи Панов, Иван Вазов, Стефан Стамболов и др. Първоначално в неговите редове са включени представители и на революционното течение, и на консервативните среди. Но на Общото събрание (18-22 ноември 1876 г.) превес вземат представителите на второто течение, което се отразява и на духа на изработената програма на БЦБО. В нея се издига идеята за създаване на независима българска държава, но с монархическа форма на управление. Независимо от това БЦБО развива не малка дейност за сплотяване на силите на българското националноосвободително движение след жестокото потушаване на Априлското въстание 1876 г. То не само оказва помощ на пострадалото българско население, но се включва активно и в набирането на български доброволци за Сръбско-турската война 1876 г. Чрез материалната подкрепа на славянските комитети в Русия то поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва в. \"Нова България\", издаван от Христо Ботев. След обявяване на Руско-турската освободителна война 1877-1878 г. то се обръща с възвание към българския народ да подкрепи действията на руската армия. Със същото възвание то обявява и прекратяването на своята дейност.На тази дата са родени: \r\n1944 г.\r\nРодена е Ваня Петкова - българска поетеса. Завършва славянска филология в СУ “Св. Климент Охридски” през 1967 г. От 1974 г. до 1975 г. специализира испански език в Института за чужди езици \"Хосе Марти\" в Хавана. Работи като редактор в списание \"Славейче\" от 1966 г. до 1968 г., преводач в българското посолство в Хартум, Судан от 1969 г. до 1970 г., редактор във външния отдел на вестник \"Литературен фронт\" от 1970 г. до 1973 г. Дебютира с есе и стихотворение през 1959 г. във вестник \"Средношколско знаме\". Превежда поезия от руски , арабски, арменски, сръбски, и френски език. Съставителка на антологията \"Съвременни арабски поети\" през 1968 г. Нейни стихосбирки са : \"Солени ветрове\" през 1965 г., \"Куршуми в пясъка\" през 1967 г., \"Привличане\" през 1967 г., \"Грешница\" през 1968 г., \"Предсказание\" през 1970 г., \"Черната гълъбица\" през 1972 г., \"Кестенова любов\" през 1973 г., \"Обратна река\" (1976 г.), \"Обет за мълчание\" (1979 г.), \"Venceremos Behceremos. Лирически есета за Куба\" през 1980 г., \"Синята книга\" през 1980 г., \"Триптих\" през 1980 г., \"Гръм\" през 1984 г., \"Цигански романс\" през 1984 г., \"Земетресение\" през 1988 г., \"Прощаване\" през 1989 г. и други.\r\n1930 г.\r\nВ Горна Липница, Великотърновско, е роден Серафим Северняк (1930 - 1988). Серафим Северняк е писател, публицист, журналист. Завършва “Българска филология” в СУ “Св. Климент Охридски” през 1951 г. Заместник–главен редактор е на списание “България”, редактор е в списание “Пламък” (1956 - 1962), драматург е на ДМТ “Стефан Македонски” (1962 - 1964) и на Сатиричния театър в София (1964 - 1966). От 1966 г. до 1970 г. е главен редактор на редакция “ЛИК” в БНТ. В периода 1971 - 1975 е първи заместник–главен редактор на вестник “Литературен фронт”, след което до 1988 г. е главен редактор на списание “Отечество”. Умира на 24 май 1988 г. в Хавана, Куба.\r\n1920 г.\r\nРоден е Светомир Тодоров Иванчев - български езиковед. През 1944 г. завършва славянска филология в СУ “Св. Климент Охридски” и специализира във Варшава и Краков от 1958 г. до 1959 г. Професор е по славянско езикознание в СУ “Св. Климент Охридски”от 1970 г. Чете лекции в университети в Прага, Упсала и Страсбург. Директор е на Института за български език към БАН от 1976 г. до 1977 г. и генерален секретар на Българския национален комитет на славистите от 1976 г. Светомир Иванчев е главен редактор на списание \"Съпоставително езикознание\". Изследователските му интереси са в областта на славянската аспектология, езиковите контакти между български и чешки език, балканистиката и други. Превежда произведения на Я. Хашек и К. Чапек.\r\n1896 г.\r\nРоден е Анастас Стоянов Бешков – български географ, академик.\r\nПрофесор е по икономическа география в СУ “ Св. Климент Охридски” от 1937 г. до 1964 г. Председател е на Българското географско дружество от 1948 г. до 1964 г. Автор е на съчиненията: \"Транспортният проблем в Добруджа\" през 1951 г., \"Икономическа география на балканските страни\" през 1951 г., \"География на промишлеността, селското стопанство и транспорта\" през 1957 г. Отговорен редактор и съавтор е на монографията \"География на България\".\r\n1879 г.\r\nРоден е Никола Маринов (Н. М. Абаджиев) – български художник. През 1903 г. завършва Художествената академия в Торино при Дж. Гросо. В периода 1907 - 1921 г. е учител в София. От 1921 г. е професор по живопис в Художествената академия, от 1935 г. до 1937 г. и неин директор. Рисува битови картини, портрети, пейзажи, стенописи. Маринов е първият български художник, използващ акварела в творчеството си. Негови произведения са “Връщане от кладенеца” (ок. 1915 - 1921 г., НХГ), “Към извора” (1920 г.), “Селянки на пазар” (ок. 1921 г., НХГ), “Връщане от полето” (1922 г.), “Ханджийката” (1923 г., НХГ), “Седнали селянки” (ок. 1925 г., НХГ), “Селско момиче” (ок. 1927 г., НХГ), “Мома със стомна” (1941 г., НХГ), “Селянки” (1942 г., НХГ). Сериозни успехи постига в портретите Pia (портретна скица на жена, 1908 г., НХГ), “Портрет на жената на художника” (ок. 1908 - 1915 г., НХГ; ок. 1910-1915 г., НХГ; ок. 1919 г., НХГ), “Майка с дете” (ок. 1920 г.), “Танцувачка” (1921 г., НХГ), “Магда” (ок. 1921 г.) и много др.\r\n1864 г.\r\nРоден е Асен Василев Пападопов – български офицер, генерал-майор (от 14 февруари 1914 г). Той завършва Военното училище в София през 1885 г. и Генералщабната академия в Торино, Италия . Участва в Сръбско–българската война от 1885 г. Служи в Генералния щаб и Военното министерство през 1900 г. От 1909 г. до 1911 г. е военно аташе е във Виена. През Междусъюзническата война е началник-щаб на обединените IV и V армии, които спират настъплението на съюзниците - сърби, гърци, черногорци, при Калиманци и река Брегалница. По време на Първата световна война е началник на шеста пехотна Бдинска дивизия, от състава на Първа армия, която нанася главния удар срещу сръбската армия в Сърбия и Македония през 1915 г.На тази дата умират:\r\n1994 г.\r\nВ София умира поетът и драматург Иван Радоев (1927 - 1994). От 1954 г. до 1955 г. е редактор във вестник \"Стършел\", а от 1957 г. до 1958 г. във в. \"Български воин\". Драматург е на Народната опера в София от 1963 г. до 1968 г., главен редактор е в Българска телевизия от 1969 г. до 1970 г., драматург е на театър \"София\" през 1973 г. Член е на СБП. Стихосбирки: \"Пролетно разсъмване\" и \"Баладична поема\" . В началото на `60-те години се утвърждава като един от създателите на лиричната драма в съвременната българска литература. Негови са пиесите \"Светът е малък\", \"Голямото завръщане\", \"Юстинианова монета.\" Някои от пиесите му са поставяни в театъра, радиото и телевизията на СССР, Унгария, Чехословакия, Куба. Негови стихотворения са преведени на руски , чешки , румънски, френски, английски, гръцки, полски, унгарски и други езици. Иван Радоев пише съчиненията: \"Шумят знамената\" (1951), \"Израстват хора\" (1952), \"Пролетно разсъмване\" (1953), \"Китайчето Хао Ли\" (1954), \"Димо, Димо ле\" (1956), \"Стихотворения\" (1958), \"Над морското равнище\" (1970) и други.\r\n1970 г.\r\nУмира Веселин Георгиев Стайков – български художник - график и живописец. През 1932 г. завършва живопис в Държавната художествена академия в София при Ц. Тодоров. Учи факултативно графика при В. Захариев Стоянов, специализира живопис в Италия през 1940 г. при Ф. Карена. Работи в държавната печатница в София през 1933 г., дълги години е консултант към Министерството на съобщенията (1944 - 1970 г.). Преподава във Висшия институт за изобразителни изкуства в София от 1946 г. до 1951 г. и от 1958 г. до 1970 г. Професор е от 1960 г. От 1962 г. до 1964 г. е декан на Изящния факултет на института. Член е на ръководството на Съюза на българските художници и негов секретар от 1955 г. до 1956 г. Автор е на творбите: “Букова гора” през 1925 г., “Созопол” през 1929 г., “Улица във Флоренция” през 1940 г., “Автопортрет” през 1945 г., “Милка” през 1946 г., “Черна ваза с цветя” през 1948 г., “Пейзаж от Драгалевци” през 1956 г., “Из Китай” през 1958 г., “Париж - мост над Сена” през 1965 г. и други. Графичните му композиции: - “Строеж” през 1932 г., “Градът” през 1934 г., “Рибари” през 1934 г., “Мелник” през 1937 г., “Банско” през 1937 г., “Каменари” през 1938 г., “Старият дъб” през 1939 г.. Създава серията “Крали Марко” от 1938 г. до 1939 г.; използва техниката на офорта при живописното третиране на преходите между различните планове - “Лодки” през 1947 г. “Слънчогледи” през 1947 г., “Пейзаж със снопи” през 1955 г., “Зима” през 1956 г.; литографии - “Край Созопол” през 1952 г., “Лодки” през 1953 г., “Мелник” през 1967 г.. Работи гравюри на дърво - “Възстановяване” през 1950 г., “Язовир “Кърджали” през 1963 г. и други. След втората половина на 50-те години създава по-синтетични по форма графики - “Китайски цикъл” през 1958 г., “Мелнишки пейзаж” през 1967 г. и други. Автор е на приложна графика (пощенски марки), на графични портрети на Паисий Хилендарски, Л. Каравелов, Г. С. Раковски, П. Берон, Х. Димитър, Ф. Тотю, Ст. Караджа и други, на статии по проблемите на графиката и графичното изкуство.\r\n1901 г.\r\nУмира Васил Друмев (митрополит Климент Търновски) - деец на националнореволюционното движение, висш духовник, общественик и държавник, изтъкнат писател, един от основателите на Българското книжовно дружество (дн. БАН) и негов председател (1898 г.). Роден е около 1840 - 1842 г. в Шумен. Първоначално учи в родния си град при С. Доброплодни и С. Филаретов, след това (с прекъсване) продължава образованието си в Одеската духовна семинария. Попада под благотворното влияние на Г. С. Раковски, взема участие в Първата българска легия в Белград (1861 г.), където се отличава в боевете с турския гарнизон в сръбската столица. Сближава се с В. Левски, Ст. Караджа и други български революционери. След разпускането на легията в 1862 г. се прехвърля в Русия, където продължава образованието си в Киевската духовна семинария. През 1869 г. се установява в Браила и участва в основаването на Българското книжовно дружество. През 1873 г. е ръкоположен за йеродякон, а през следващата година е повишен в епископски сан под името Климент Браницки. Става заместник на русенския митрополит в Тулча. След Освобождението заема длъжността ректор на Петропавловската духовна семинария край Лясковец. През 1884 г. е избран за търновски митрополит. Заедно с това участва дейно и в обществено-политическия живот на Княжеството: е избран за депутат в Учредителното събрание 1879 г. и в Първото Велико народно събрание (1879 г.), възглавява българските правителства през 1879 - 1880 г. и 1886 г. Като изтъкнат русофил се противопоставя открито на външнополитическия курс на Регентството (1886 - 1887 г.), на първия стамболовистки режим (1887 - 1894 г.) и на княз Фердинанд I, за което е подлаган на репресии и пресвледвания. Ползващ се с доверието на руските политически кръгове, през лятото на 1895 г. възглавява българската парламентарна делегация в Петербург със задача да действа за помиряване на двете държави, които прекъсват официалните си отношения още през ноември 1886 г. Мисията завършва с успех. Виждайки, че и след това княз Фердинанд I не променя своето отношение към Русия, дълбоко съжалява за действията си през 1895 г., тъй като с тях допринася и за признаването на Кобурга за законен български владетел.\r\nКато писател Васил Друмев става родоначалник на българската белетристика. Автор е на първата българска оригинална повест \"Нещастна фамилия\" (1860 г.). Други по-важни негови произведения са: \"Ученик и благодетели или чуждото си е чуждо\" (1864 г.), драмата \"Иванку, убиецът на Асеня I\" (1872 г.) и пр.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-10", "title": "Денят 10 юли в българската история"}
{"url": "http://www.focus-news.net/news/2017/07/10/2413827/ruse-narodnite-predstaviteli-ot-gerb-plamen-nunev-svetlana-angelova-i-d-r-andrian-raykov-shte-dadat-preskonferentsiya.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и д-р Андриан Райков ще представят позиции и ще отговорят на въпроси по актуални теми по време на пресконференция. Това съобщиха от пресцентъра на ГЕРБ. Пресконференцията ще се състои в 12.00 часа в централния офис на партията в търговски комплекс „Родина“ в Русе на ул „Чипровци” № 2.", "date": "2017-07-10", "title": "Русе: Народните представители от ГЕРБ Пламен Нунев, Светлана Ангелова и д-р Андриан Райков ще дадат пресконференция"}
{"url": "http://www.focus-news.net/news/2017/07/10/2413830/blagoevgrad-narodnite-predstaviteli-ot-gerb-shte-dadat-preskonferentsiya.html", "text": "Народните представители от ГЕРБ - Благоевград ще дадат пресконференция в 13.30 часа в централния офис на партията в Благоевград на бул. „Христо Ботев” № 2, до пощата. Това съобщиха от пресцентъра на ПП ГЕРБ – Благоевград.", "date": "2017-07-10", "title": "Благоевград: Народните представители от ГЕРБ ще дадат пресконференция"}
{"url": "http://www.focus-news.net/news/2017/07/10/2413833/nimh-zhalt-kod-za-visoki-temperaturi-e-obyaven-za-18-oblasti-v-stranata.html", "text": "Жълт код за високи температури е обявен за 18 области в страната. Това сочи справка на сайта на Националния институт по метеорология и хидрология към БАН. Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Кюстендил, Благоевград, Пазарджик, Пловдив, Стара Загора, Сливен, Кърджали, Ямбол и Хасково. Времето ще бъде горещо с максимални температури около и над 35 градуса.", "date": "2017-07-10", "title": "НИМХ: Жълт код за високи температури е обявен за 18 области в страната"}
{"url": "http://www.focus-news.net/news/2017/07/10/2413831/the-guardian-pozharat-na-londonskiya-pazar-kamdan-lok-e-ovladyan.html", "text": "Пожарът на лондонския пазар Камдън Лок е овладян, пише вестник The Guardian. \r\nВластите посъветваха гражданите да избягват района и уточниха, че все още не е ясна каква е причината за пожара. Те допълниха, че изглежда е започнал от магазин за китари, разположен край пазара. \r\nВ понеделник 10 минути след полунощ полицията получи обаждане за пожар на пазара в Камдън Лок. От противопожарната служба вече са били на мястото на инцидента, когато полицейските служители са пристигнали“, обясниха органите на реда. Мария Динкова", "date": "2017-07-10", "title": "The Guardian: Пожарът на лондонския пазар Камдън Лок е овладян"}
{"url": "http://www.focus-news.net/news/2017/07/10/2413816/hurriyet-turskiyat-prezident-planira-poseshteniya-v-stranite-ot-persiyskiya-zaliv.html", "text": "Турският президент Реджеп Тайип Ердоган заяви, че планира да обиколи държавите от Персийския залив, за да улесни диалога между Катар и Саудитска Арабия и нейните съюзници, пише Hurriyet. \r\n„Може би след 15 август ще проведа специални дипломатически визити. Искам да посетя региона още веднъж. Може да успеем да допринесем за възстановяването на диалога. Планираме по-конкретно да посетим Катар, Кувейт и Саудитска Арабия“, отбеляза Ердоган пред журналистите, които го придружаваха по време на връщането му от срещата на Г-20 в Хамбург. \r\nТой обаче подчерта, че неговите планове да посети държавите от региона не трябва да бъдат разбирани като опит за посредничество между двете страни. Мария Динкова", "date": "2017-07-10", "title": "Hurriyet: Турският президент планира посещения в страните от Персийския залив"}
{"url": "http://www.focus-news.net/news/2017/07/10/2413832/sofiya-preskonferentsiya-za-programa-kultura-2018-godina-shte-se-provede-v-stolichna-biblioteka.html", "text": "От 11.00 часа, в Американския център на Столична библиотека /пл. „Славейков” № 4А/ ще се състои пресконференция за стартирането на Програма „Култура” на Столична община с предстоящата сесия за 2018 г. Това съобщиха от пресцентъра на Столична община. От 17 юли до 11 септември 2017 г., включително, ще се приемат проектни предложения за съфинансиране от Програмата. В пресконференцията ще участват г-жа Малина Едрева, председател на Постоянната комисия по образование, култура, наука и културно многообразие, доц. д-р Тодор Чобанов, заместник-кмет на Столична община, г-жа Биляна Генова, директор на Дирекция „Култура” и проф. Николай Йорданов, председател на Творческия съвет на Столична програма „Култура”. Те ще запознаят присъстващите с актуалната информация и условията за кандидатстване по Програма „Култура” за 2018 година. В Съдържателния обхват на Програмата и тази година е включен специален приоритет, посветен на домакинството на София във връзка с председателството на България на Съвета на Европейския съюз през 2018 г.", "date": "2017-07-10", "title": "София: Пресконференция за програма „Култура” – 2018 година ще се проведе в Столична библиотека"}
{"url": "http://www.focus-news.net/news/2017/07/10/2413834/vratsa-narodniyat-predstavitel-ot-gerb-inzh-petya-avramova-organizira-priemen-den-za-grazhdani.html", "text": "Народният представител от ПП ГЕРБ инж. Петя Аврамова организира приемен ден за граждани от област Враца. Това съобщиха от пресцентъра на ГЕРБ. Той ще се проведе от 16.00 до 17.30 часа в офиса на ПП ГЕРБ – Враца на бул. „Демокрация”, 2. Записвания и информация - на място в офиса на партията или на телефон 0884 800 186.", "date": "2017-07-10", "title": "Враца: Народният представител от ГЕРБ инж. Петя Аврамова организира приемен ден за граждани"}
{"url": "http://www.focus-news.net/news/2017/07/10/2413836/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с извършване на строително-монтажни работи на бул. „Александър Малинов“ , жк. „Младост“ IV ,  се налага спиране на водоподаването от 9:00  до 13:00 часа на клиентите на „Софийска вода”, живеещи в района на:\r\nбл. 491; бул. „Александър Малинов“ №87, №89, №91, №93, №95, №97\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:до бл. 491.\r\nНа 10 юли 2017 г. (понеделник), във връзка с реконструкция на уличен водопровод на ул. „Янко Панайотов“ , с. Лозен ,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Ралица“, ул. „Св. Св. Кирил и Методий“, ул. „Янко Панайотов“, ул. „Съединение“, ул. „Латинка“, ул. „Незабравка“, ул. „Хризантема“, ул. „Нарцис“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Янко Панайотов“ ъгъла с ул. „Нарцис“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/10/2413840/denyat-10-yuli-v-svetovnata-istoriya.html", "text": "1212 г. - един от най-жестоките пожари в Лондон изпепелява голяма част от града. 1499 г. - първият кораб от експедицията на Васко да Гама се връща в Лисабон. 1774 г. - сключен е договорът от Кючуккайнарджа между Русия и Османската империя при село Кючуккайнарджа (днес Кайнарджа), Силистренско. През 1992 г. бившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици. На тази дата са родени: американският рок музикант Рони Джеймс Дио; американският изобретател Никола Тесла, хърватин по произход. На 10 юли умират: Анри II - френски крал; руският генерал Николай Столетов, герой от Руско-турската война. \r\n2015 г.\r\nВулканът Невадо де Колима в Мексико изхвърля пепел и дим на 7 км височина, като количеството пепел е най-мащабното за планетата през тази година.\r\n2014 г.\r\nПравителството на Германия иска ръководителят на американското разузнаване в Берлин да напусне страната след започналото разследване за шпионаж в полза на САЩ.\r\n2011 г.\r\nРуският премиер Владимир Путин е новият носител на престижната германска награда „Квадрига“, с която се удостояват дейци и организации за иновативност и новаторски дух. Съпредседателят на Партията на зелените Джем Йоздемир критикува номинацията и гласува \"ВЪЗДЪРЖАЛ СЕ\".\r\n2006 г.\r\nПрезидентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история.\r\n2006 г.\r\nПри експлозия в Ингушетия е убит чеченския сепаратист Шамил Басаев.\r\n1992 г.\r\nБившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици.\r\nМануел Антонио Нориега Морено (11 февруари 1938 г. ) е панамски генерал и де факто лидер на Панама от 1983 до 1989 г. Противно на повечето мнения, Нориега никога не е бил президент на Панама. Първоначално той е съюзник на САЩ и дори работи за ЦРУ. В средата на `80-те отношенията с американското правителство се обтягат, и през 1989 г. генералът е свален от власт по време на американската инвазия на Панама. Заведен е в САЩ, където е осъден за трафик на наркотици, рекет и пране на пари, и през 1992 г. е осъден на 40 години и е вкаран в затвор в Маями, Флорида. През 1999 г. присъдата му е намалена на 30 години. На 4 декември 2004 г. е преместен в болница след лек удар.\r\n1991 г.\r\nБорис Елцин (1931 - 2007) полага клетва като първи президент на Русия. Борис Елцин е роден на 1 февруари 1931 г. в Бутке, близо до Свердловск (дн. Екатерининбург). Завършва Уралския политехнически институт като инженер-конструктор; инженер и началник на Южгорстрой от 1955 г. до 1963 г.; началник на строителния отдел на Свердловския област комитет на КПСС от 1966 г. до 1976 г. Член е на КПСС през 1961 г., през 1968 г. е избран за първи секретар на Свердловския обком на КПСС. От април 1985 г. завежда отдел в ЦК на КПСС. От 1981 г. е член на ЦК на КПСС. През 1986 г. се кандидатира за член на Политбюро на ЦК на КПСС. Депутат е във ВС на СССР през 1978 г. През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\". Осъществява частно посещение в САЩ през септември 1989 г. През 1991 г. и октомври 1993 г. с помощта на армията потушава опит за преврат. Създава ОНД. Провежда икономически реформи. Преизбран е за президент през 1996 г. , на 31 декември 1999 г. подава оставка, наследен от Владимир Путин. Умира на 23 април 2007 г.\r\n1985 г.\r\nФренските специални служби потопяват кораба “Рейнбоу Уориър”, собственост на екологичната организация “Грийнпийс”. Потапянето на “Рейнбоу Уориър”, или специална операция САТАНИК, е осъществено от френската Главна дирекция за външна сигурност, оперативен клон към френското разузнаване. През 1980 г. френската Комисия по ядрена енергия разработва нови ядрени глави, които са тайно тествани на полинезийския атол Моруроа. \"Грийнпийс\" яростно се противопоставя на експериментите и планира да поведе флотилия от яхти към атола в знак на протест. Докато е публично отворен за разглеждане в новозеландското пристанище Оукланд, френските агенти съставят план за осакатяване на кораба, но с достатъчно малко експлозив, за да няма човешки жертви. Двата пластични експлозива, прикрепени към корпуса на кораба, са взривени към 11.45 ч. Корабът потъва за 4 минути. При взрива се удавя португалският фотограф Фернандо Перейра.\r\nОтначало Франция отрича участие във взривяването, и дори заклеймява “терористичния акт”. По време на разследването, са заловени двама френски шпиони, Доминик Прюр и Алейн Мафарт, подвизаващи се под фалшива самоличност. Двамата са осъдени на 10 години затвор за непредумишлено убийство, въпреки че година по-късно и двамата са трансферирани във френски затвори, и няколко години по-късно освободени. Трима други агенти са заловени, но освободени поради липса на доказателства. Яхтата, която те използвали, за да вкарат експлозивите в Нова Зеландия, Оувеа, е потопена от френска подводница, за да бъдат заличени доказателствата. В резултат на скандала френският министър на отбраната Чарлз Херну подава оставка, а директорът на Главната дирекция за външна сигурност Пиер Лакост е уволнен. Няколко дни по-късно френският министър-председател Лоурент Фабиус официално потвърждава участието на Франция в атентата.\r\nНепосредствено след инцидента флотилия от частни яхти отплава за Моруроа в знак на протест и френските ядрени опити са прекратени.\r\nНа двадесетата годишнина от потапянето става ясно, че френският президент Франсоа Митеран лично е одобрява атентата. Адмирал Лакост заявява, че смъртта на Перейра тежи на съвестта му.\r\n1973 г.\r\nПровъзгласена е независимостта на Бахамските острови. Денят официално е обявен за Ден на независимостта на страната. Бахамските острови са архипелаг от над 720 острова и 2300 рифа в Атлантическия океан, на югоизток от полуостров Флорида. Площта им е около 13 939 квадратни километра. Заселени са само 20 острова. На остров Сан Салвадор през 1492 г. спира Христофор Колумб.\r\n1962 г.\r\nОт Кейп Канаверал, Флорида, е изстрелян първият телекомуникационен спътник “Телстар”. Телстар е и първият сателит, създаден да предава телефонни и високоскоростни данни, а също е и първият частен сателит. Въпреки че официално принадлежи на АТ&Т, \"Телстар\" е част от многостранното споразумение между тях, Bell Laboratories, NASA, британските и френските пощенски служби с цел установяване на сателитна комуникация. Още в деня на изстрелването си \"Телстар\" излъчва първата си картина. Две седмици по-късно е предадено първото предаване на живо през Океана, а също и телефонни разговори и факс данни. Същата вечер президентът Кенеди дава пресконференция на живо.\r\nСателитът е с кръгла форма, с диаметър 88 см, и тежи 77 кг.\r\n1943 г.\r\nЗапочва Операция \"Хъски\", началото на съюзническото нахлуване в Италия. Това е една от най-голeмите сухопътни операции за Втората световна война. В нощта на 9 срещу 10 юли 1943 г. съюзническите сили акостират на остров Сицилия. Стратегически, операция \"Хъски\" постига зададените си задачи – силите на Тройния съюз са изгонени от острова, Средиземноморието е отворено и Мусолини е свален от власт. Операцията отваря път на настъплението към Италия.\r\n1940 г.\r\nЗапочва битката за Англия през Втората световна война. Около 70 германски бомбардировача атакуват доковете в Южен Уелс. Един от най-важните етапи в ранната част на Втората световна война е Битката за Англия – опитите на германските въздушни сили \"Луфтвафе\" да вземат надмощие над Кралските въздушни сили. Докато Хитлер няма въздушно преимущество над Англия, не може да проведе сухопътна атака. В началото стратегията на Хитлер е смесено бомбардиране – атака над стратегически обекти, и масов терор с цел психически тормоз на английския народ. Основният проблем на Германия обаче е липсата на адекватно разузнаване, както и доста тактически и стратегически грешки. Въпреки продължилите почти година бомбардировки, Англия удържа битката с цената на близо 1600 загубени самолета, 28 000 умрели и 33 000 ранени.\r\nБитката за Англия става легенда най-вече като първата загуба на Третия райх. Тази загуба повдига духа на Съюзническите сили и ясно показва влиянието на въздушните сили при водене на бой.\r\n1940 г.\r\nПо време на Втората световна война във Франция е установен „Режим Виши“.\r\n1925 г.\r\nВ град Дейтън, САЩ, започва знаменитият съдебен процес “Еволюцията на съд: щатът Тенеси срещу Джон Т. Скоупс” (“Маймунският процес”) срещу учителя по биология Скоупс, който преподавал еволюция в разрез със законите на щата.\r\nДжон Скоупс е роден на 3 август 1900 г. в град Дейтън, щата Тенеси. На 25 май 1925 г. срещу него е повдигнато обвинение за нарушаване на т.нар. Закон на Бътлър, според който се забранява в училищата да се преподава “всяка теория, която отрича историята за Божественото начало на човека, тъй както е речено в Библията, и наместо това да учи, че хората са произлезли от по-низши същества” . Авторът на закона е фермерът Джон Бътлър.\r\nПрез 1925 г. Американският съюз за граждански права обявява, че ще спонсорира съдебен процес срещу закона, за да се подложи на тест доколко той е конституционен. Джон Скоупс се съгласява срещу него да бъде повдигнато обвинение за нарушаване на закона. Той е подкрепен и от група местни бизнесмени, които смятат, че този процес ще привлече внимание към града им. Адвокатите на Скоупс посочват, че макар законът за забранява преподаването на еволюцията, законите на щата задължават учителите да използват книгата Градска биология, в която една от главите се отнася до еволюцията.\r\nСлед 11 дена съдебни заседания, на 21 юли 1925 г. Скопус е признат за виновен и е осъден да плати 100 долара глоба. Въпреки това отзвукът от процеса е огромен – над 100 вестника от страната и дори няколко от чужбина следят процеса ежедневно. “Таймс” описва делото като “нещо средно между цирк и свещена война”. Всичко това донася така търсената от местните бизнесмените публичност, което става повод за слухове, че това е главната цел още от самото начало.\r\nЗаконът на Бътлър е отменен през 1967 г., когато пенсиониран учител се оплаква, че законът нарушава правото на свобода на словото. Страхувайки се от още едно юридическо фиаско, властите на Тенеси отменят закона.\r\n1913 г. \r\nВ Долината на смъртта, Калифорния, е отбелязана температурата 134 градуса по Фаренхайт, или приблизително 56.7 градуса по Целзий. Това е най-високата температура, измервана в САЩ, и на второ място в света.\r\nДолината на смъртта се намира на югоизток от планината Сиера Невада. Бедуотър (Лоша вода), най-ниската точка на долината, се намира на 86 метра под морското равнище – това е и най-ниската точка в Северна Америка. В него се събира вода от околните извори, но поради високата концентрация на сол тя не може да се пие – оттам произлиза и името. Долината на смъртта е едно от най-горещите места на земята. В долината падат едва 50 мм дъжд годишно, и по време на по-интензивните валежи се получават наводнения, тъй като сухата почва не може да адсорбира такова количество вода.\r\nМястото с най-висока средна температура е Далолската депресия в Етиопия – 34 градуса по Целзий. Най-високата температура – 57,7 градуса по Целзий - е измерена на 13 септември 1922 г. в Ел Азизия, Либия.\r\n1778 г.\r\nКралят на Франция Луи XVI обявява война на Кралство Великобритания, като спорят за независимостта на американските колонии. Франция подкрепя независимостта им, докато Великобритания е на страната на колонизаторите.\r\n1774 г.\r\nСключен е Кючуккайнарджийски мирен договор между Русия и Османската империя при село Кючуккайнарджа (днес Кайнарджа), Силистренско. Той слага край на Руско-турската война (1768 - 1774 г.).\r\nРуско-турската война от 1768 - 1774 г. се води между Русия и Турция за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руски войски превземат Азов и град Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина.\r\nДоговорът изменя съотношението на силите в района на Черно море в полза на Русия, която получава правото да защитава християнското население в Османската империя.\r\n1499 г.\r\nПървият кораб от експедицията на Васко да Гама се връща в Лисабон. Васко да Гама е роден през 1469 г. в Синиш, Португалия. Открива морски път от Европа до Индия през нос Добра Надежда (1498 г.). Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града. През 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон през 1524 г. По време на тази експедиция основава колонии в Мозамбик, Софала, Кошин и става вицекрал на Португалска Индия през 1524 г.\r\n1212 г.\r\nЕдин от най-жестоките пожари в Лондон изпепелява голяма част от града.\r\nПожара започва от района Саутуарк. Силните ветрове бързо го разнасят и той достига до Лондонския мост. По това време мостът вече е каменен и голяма част от него оцелява, но не и къщите около него. Саутъркската катедрала, също е унищожена по време на пожара. Според историците, по време на пожара загиват около 3 000 души.\r\nКато всеки стар град, Лондон е претърпява няколко големи пожара в историята си. Най-старият, за който може да се говори със сигурност, е през 60 г., и след него има още няколко.\r\nНай-големият пожар в Лондон, този от 1666 г. трае цели три дни и изгаря пет шести от града. Този пожар бележи и края на Великата треска, от която за една година умират близо 100 000 души, една пета от населението на Лондон.\r\nПо време на този пожар са унищожени 13 200 къщи, 87 църкви, катедралата “Свети Пол”, четири моста, три градски порти, няколко административни сгради, както и редица безценни произведения на изкуството.\r\nСпоред някои източници пожарът е католически заговор. Един френски часовникар, Роберт Хуберт, е обвинен в предизвикване на пожара и обесен на 28 септември 1666 г., макар по-късно да става ясно, че той пристига в града цели два дни след пожара.На тази дата са родени: \r\n1943 г.\r\nРоден е тенисистът Артър Аш. През 1993 г. става първият чернокож тенисист, победител в тенис турнира \"Уимбълдън\".\r\n1942 г.\r\nРоден е американският рок музикант Рони Джеймс Дио. Той е певец, композитор на рок, хард рок и хеви метъл музика и един от най-великите и влиятелни вокали. По време на 53-годишната си активност е вокалист на групите Елф, Рейнбоу, Блек Сабат, Дио и Heaven & Hell. Умира на 16 май 2010 г. от рак на стомаха.\r\n1920 г.\r\nРоден е Оуен Чембърлейн, американски физик, Нобелов лауреат.\r\n1919 г.\r\nРоден е Пиер Гамара - френски писател. Пише публицистика и литературна критика (\"Аз чета за всички\", 1980 г.). Автор е на стихосбирките: \"Ескизи на проклятието\" (1944 г.), \"Песен за Араската крепост\" (1951 г.), \"Песен за любовта\", на романите \"Деца на нищетата\" (1950 г.), \"Среднощни петли\" (1950 г.), \"Жената и реката\" (1951 г.), \"Сирените на “Сен Лазар\" (1951 г.), \"Розали Брус\" (1953 г.), \"Жената на Симон\" (1961), \"Пиренейска рапсодия\" (1963 г.), \"Тулузките потайности\" (1967 г.), \"Злато и кръв\" (1971 г.), \"Седемдесет и два слънчеви дни\" (1975 г.), на сборника с новели “Ръцете на хората\" (1953 г.) и др.\r\n1915 г.\r\nРоден е Сол Белоу – американски писател, лауреат на Национална награда за най-добра книга през 1953 г. и 1964 г., и на Нобелова награда за литература за 1976 г.\r\nИздава повестите: \"Човек между небето и земята\" през 1944 г., \"Хвани мига\" през 1956 г.; романите: \"Приключенията на Оджи Марг\" през 1953 г., \"Хендерсън, заклинателят на дъжда\" през 1959 г., \"Херцог\" през 1964 г., \"Планетата на мистър Самлър\" през 1969 г., \"Дар от Хумболт\" през 1975 г., \"Зимата на професора\" през 1982 г. и други.\r\n1902 г.\r\n1915 г.\r\nРоден е Курт Алдер – немски химик органик, доктор по философия. Лауреат е на Нобелова награда за химия през 1950 г. (съвместно с О. Дилс). Получава образование в Берлинския и в Килския университет.\r\nОт 1930 г. до 1936 г. е преподавател по химия в университета в Кил, а от 1936 г. до 1940 г. ръководи научноизследователския отдел на фирмата \"И. Г. Фарбениндустри\" в Леверкузен.\r\nОт 1940 г. е директор на Химическия институт към Кьолнския университет. През 1928 г. заедно с О. Дилс открива, а след това разработва, основите на диеновия синтез, има изследвания в областта на стереохимията, полимеризацията и други.\r\n1902 г.\r\nРоден е Николас Гилен Батиста – кубински поет и общественик. Поетичните му цикли \"Мотиви от съня\" от 1930 г. и \"Сонгоро Косонго\" от 1931 г. са посветени на живота на кубинските негри. Пребиваването му в Испания през 1937 г. намира отражение в поемата \"Испания\", в която се обявява срещу фашизма и в защита на републиката. Цикълът \"Всички песни\" от 1947 г. е посветен на борещите се за независимост народи от Латинска Америка и Куба. От 1954 г. до 1959 г. е в емиграция. През 1958 г. публикува стихосбирката \"Всенародният гълъб\". През 1961 г. е избран за председател на Съюза на писателите и художниците на Куба.\r\n1867 г.\r\nРоден е Макс Баденски - наследник на баденския престол, райхсканцлер на Германия от 1918 г. По време на Първата световна война настоява за ограничаване на териториалните претенции на Германия и провеждане на частични реформи, които да предотвратят избухването на революция. На 3 октомври 1918 г. е поставен начело на псевдолиберално правителство, чиято главна цел е спасяването на монархията. Правителството му съществува до Ноемврийската революция през 1918 г.\r\n1856 г.\r\nРоден е американският изобретател Никола Тесла (1856 - 1943), хърватин по произход. Получава образование във Висшето техническо училище в Грац и в Пражкия университет от 1875 г. до 1880 г. Работи като инженер в Будапещенското телефонно дружество до 1882 г. и в компанията “Едисон” в Париж от 1882 г. до 1884 г. Емигрира в САЩ през 1884 г. работи в заводите “Едисон” и “Уестингхаус”. През 1888 г. дава строго научно описание на същността на явлението въртящо се магнитно поле. Същата година патентова многофазни електрически машини (сред които асинхронен електромотор) и система за пренасяне на електроенергия чрез многофазен променлив ток. Чрез използването на двуфазна система, която Тесла смята за най-икономична, в САЩ са пуснати много промишлени електросъоръжения, сред които и Ниагарската водна електроцентрала през 1895 г. През 1891 г. изобретява първия електромеханичен високочестотен генератор и високочестотен трансформатор. Работи върху безжичното предаване на сигнали от 1896 г. до 1904 г. Под негово ръководство в щата Колорадо през 1899 г. е построена радиостанция с мощност 200 kW. Тесла конструира редица радиоуправляеми самоходни механизми, наречени от него “телеавтомати”. След 1900 г. патентова изобретения в различни области на техниката (електромер, честотомер, различни усъвършенствания в радиоапаратурите, парните турбини и други). През 1917 г. предлага принцип за действие на устройство за радиооткриване на подводни лодки.\r\n1831 г.\r\nРоден е Камий Жакоб Писаро – френски художник, един от създателите на импресионизма. От 1855 г. до 1861 г. следва в Академията на Сюиз в Париж. Повлиян е от Дж. Констабъл, К. Коро, Ж. Ф. Миле.\r\nПрез втората половина на 80-те години попада под влиянието на неоимпресионизма. Автор е и на рисунки, акварели, офорти и литографии. Има решаваща роля за обединяването на импресионистите, близък е до ляворадикалното политическо движение.\r\n1509 г.\r\nРоден е Жан Калвин - представител на Реформацията, основател на калвинизма. Получава богословско и юридическо образование. Под влияние на М. Лутер се присъединява към протестантството и през 1533 г. се отрича от Католическата църква. Поради преследванията на протестантите във Франция, избягва в Швейцария през 1534 г. и издава в Базел основните си съчинения “Наставление за християнската вяра” през 1536 г., в което излага новото вероучение. Премества се в Женева през 1536 г. Въвежда (заедно с кметството) сурови закони за църковната дисциплина и нравствеността на гражданите, спори с представителите на Реформацията от Берн; изгонен е от Женева, заминава за Страсбург през 1538 г. Завръща се в Женева през 1541 г. и до края на живота си оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои вариации е приета от калвинистките общини в други страни. С помощта на консисторията, ръководеща църквата и подчинила на себе си светската власт, премахва католическия култ.\r\nНалага крайна нетърпимост към католицизма и към други реформационни течения (особено към анабаптизма), обвинява последователите им в безбожие. По настояване на Калвин противниците на учението му са преследвани и наказвани със смърт.На тази дата умират: \r\n1919 г.\r\nУмира Николай Лаврентиевич Кладо – руски морски офицер, теоретик и историк. Завършва Морското училище през 1881 г. и Николаевската морска академия през 1886 г. Преподавател е по военноморска история и морска тактика в Морското училище от 1886 г. до 1888 г. и от 1892 г. до 1895 г. В периода 1889 г.-1892 г. служи в Тихоокеанската ескадра. Преподава военноморско изкуство в Морската академия. По време на Руско-японската война от 1904 г. до 1905 г. е началник на отдел в щаба на Тихоокеанския флот. Публикува няколко критични статии против действията на Адмиралтейството, заради което е уволнен през май 1905 г. От 1910 г. е професор по стратегия в Морската академия. Генерал -майор от Адмиралтейството през 1912 г. Участва в написването и редактирането на “Военна енциклопедия” и “История на руската армия и флот”. От март 1917 г. до юли 1919 г. е началник на Морската академия.\r\n1915 г.\r\nУмира Важа Пшавела (псевд. на Лука Павлович Разикашвили)- грузински поет и писател. Автор е на 36 поеми, около 400 стихотворения, на пиеси, разкази, на публицистични и критически статии.\r\n1913 г.\r\nУмира Миколаш Алеш – чешки живописец и график. Продължава традициите на Й. Манес. Учи в Пражката художествена академия от 1869 г. до 1875 г. Създава картини по теми от чешката национална история (\"Срещата на Иржи от Подебрат с Матиаш Корвин\", 1878 г.), рисува стенописи във фоайето на Националния театър в Прага от 1880 г. до 1881 г., графични серии, между които илюстрации към народните песни.\r\n1912 г.\r\nУмира руският генерал Николай Столетов, герой от Руско-турската война (1877-1878).\r\nКомандир е на Шипченския отряд, включващ Българско опълчение и Габровския отряд (на генерал-майор Валериан Дерожински). Лично командва защитата на Шипка през август 1877 г. срещу Западната османска армия. Заменен е на шипченската позиция от генерал-лейтенант Фьодор Радецки. Командир на Българското опълчение до края на военните действия.\r\n1559 г.\r\nУмира Анри II - френски крал (1547 - 1559 г.) от династията Валоа. При управлението му продължават войните на Франция за обединение на всички френски територии. Преследва хугенотите, а през 1559 г. издава едикт за смъртно наказание на еретиците. Съюзява се с немски протестантски князе и воюва срещу император Карл V. През 1559 г. в Като Камбрези подписва мирен договор, в резултат на който приключват Италианските войни. Умира след нещастен случай при рицарски турнир.\r\n138 г.\r\nУмира П. Ений Адриан – римски император от династията на Антонините. Той управлява в периода 11 август 117- 10 юли 138 г. Реформира администрацията; покровителства литературата и изкуствата. Посещава лично много области на Римската империя, като оставя паметници. По време на управлението на управлението му Римската империя преживява 21 години в мир и благоденствие. Посещава 2 пъти долнодунавските земи (118 г.; 123 - 124 г.); укрепва отново (след Траян) Дунавския лимес.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-10", "title": "Денят 10 юли в световната история"}
{"url": "http://www.focus-news.net/news/2017/07/10/2413841/sofiya-vavezhda-se-vremenna-organizatsiya-na-dvizhenieto-za-izgrazhdane-na-vodoprovod-po-ul-obikolna-pred-163-sou-chernorizets-hrabar.html", "text": "Въвежда се временна организация на движението за изграждане на водопровод по ул. „Обиколна“ пред 163 СОУ „Черноризец Храбър“. Това съобщиха от пресцентъра на Столична община. От 00.00 часа на 10.07.2017 г. до 24.00 часа на 6.08.2017 г. се забранява влизането на пътни превозни средства по дясната пътна лента от северната страна на ул. „Обиколна“ пред 163 СОУ „Черноризец Храбър“ от ул. „Конче Вихрогонче“ /бл.402А/ до ул. „Без име“ в ж.к. „Дружба“. За същия период от време се предвижда изместване на съществуващи автобусна и тролейбусна спирка както следва: за етап 4 измества се спирка 0014 \"163-то ОУ\" на 40 м след кръстовището с входа за училището; за етап 5 - измества се спирка 0015 \"163-то ОУ\" с 30 м. напред от съществуващото си местоположение.", "date": "2017-07-10", "title": "София: Въвежда се временна организация на движението за изграждане на водопровод по ул. „Обиколна“ пред 163 СОУ „Черноризец Храбър“"}
{"url": "http://www.focus-news.net/news/2017/07/10/2413835/manol-ruzhinov-sdruzhenie-rodopski-hayduti-balgarskiyat-narod-ostava-diskriminiran-zaradi-nespravedlivoto-prilagane-na-zakonite.html", "text": "Българският народ остава дискриминиран заради несправедливото прилагане на законите. Това каза в сутрешния блок „Добро утро, България“ на Радио „Фокус“ Манол Ружинов, председател на Младежко патриотично сдружение „Родопски хайдути” в Смолян и организатор на протеста в града по повод бития 27-годишен младеж от страна на цигани. По думите му, мирните протестни действия в Смолян имаха за цел да покажат, че проблем има и той не трябва да се неглижира, като законите на страната е важно да се прилагат еднакво за всички групи от населението. Целта не е да се издигат радикални слогани, а да се изпреварят събитията, алармирайки местните и централни власти, подчерта Ружинов. \r\n„Самите цигани трябва да осъзнаят, че българите не са им врагове, както се насажда от определи партии, които са изцяло на етническа основа. Това е важно да се разбере, но българинът има граница на търпимост, която се премина в конкретния случай, но не трябва да позволяваме това да прерасне в нещо по-голямо. Всички се обединихме около идеята, че не циганите са виновни за това състояние, в което сме в момента. Виновни са всички партии и власти, които използват това, че циганите са неуки, бедни, за да ги стимулират по някакъв начин -\r\n паричен и с други блага“, обясни той. Притеснително е, че нито гражданите, нито кметовете на малките населени места говорят за проблема с циганите, тъй като има опасност да се намесят политически лидери, които да облекат фактите в краски на фашизъм или национализъм. Смолян демонстрира толерантност и ясно показа как се провеждат протести и каква е тяхната цел, каза още Манол Ружинов.", "date": "2017-07-10", "title": "Манол Ружинов, сдружение „Родопски хайдути”: Българският народ остава дискриминиран заради несправедливото прилагане на законите"}
{"url": "http://www.focus-news.net/news/2017/07/10/2413842/ziyadin-sela-predsedatel-na-dpa-ako-ne-bade-priet-zakona-za-razshirena-upotreba-na-albanskiya-ezik-partiyata-shte-napusne-pravitelstvoto.html", "text": "Лидерът на ДПА Зиядин Села предупреди, че ако през първите 100 дни от управлението не бъде приет закона за разширена употреба на албанския език, партията му ще напусне управляващата в Скопие коалиция, предава телевизионният канал „Алсат-М“.\r\nСъответните коментари председателят на ДПА направи в рамките на партиен конгрес в Тетово. Села изрази надежди, че напускането на правителството е крайна мярка, до която няма да има нужда да се стига. Тереза Герова", "date": "2017-07-10", "title": "Зиядин Села, председател на ДПА: Ако не бъде приет закона за разширена употреба на албанския език, партията ще напусне правителството"}
{"url": "http://www.focus-news.net/news/2017/07/10/2413838/faz-v-zheneva-zapochva-nov-krag-ot-pregovorite-za-siriya.html", "text": "Ден след влизането в сила на примирието в Сирия, в швейцарския град Женева ще бъдат подновени усилията за постигане на мир в разкъсваната от гражданския конфликт близкоизточна република, припомня германският национален ежедневник  Die Frankfurter Allgemeine Zeitung. \r\nКакто и по-рано, и този път преговорите между правителството в Дамаск и опозицията ще бъдат индиректни. Преди началото им специалният представител на ООН за Сирия Стефан де Мистура предупреди за големите очаквания, припомняйки, че всички усилия за мир до този момент са завършвали с неуспех.Тереза Герова", "date": "2017-07-10", "title": "FAZ: В Женева започва нов кръг от преговорите за Сирия"}
{"url": "http://www.focus-news.net/news/2017/07/10/2413839/plovdiv-otpadna-ogranichenieto-za-preminavane-na-kamioni-nad-10-tona-v-prohoda-troyan-karnare.html", "text": "Отпадна ограничението за преминаване на камиони над 10 тона в прохода Троян – Кърнаре. Това съобщи за Радио „Фокус“ – Пловдив дежурният в Областно пътно управление. От днес проходът е отворен за всички превозни средства. \r\nОстава въведеното ограничение за движение на камиони с височина над 4 м през тунелите по пътя Асеновград - Нареченски бани. Обходният маршрут е през Кричим - Девин. \r\nИзвършват се ремонтни дейности по свлачищния процес на пътя за село Лясково в Асеновград. Поради тази причина са въведени временни ограничения на движението в района над Асеновата крепост и е създадена организация за пропускането на моторните превозни средства. \r\nОграничено е и преминаването на тежкотоварни превозни средства над 12 тона по пътя Поповица - Болярци.\r\nЗабранено остава и движението на камиони над 5 тона по пътя Плодовитово - Първомай - Асеновград заради влошено състояние на стоманен мост на река Марица. Обходният маршрут за водачите е през път ІІ-66 Стара Загора - Поповица и път І-8 Пловдив - Свиленград. \r\nОграничено е движението на всички моторни превозни средства по пътя Белица - Загражден - Давидково, в участъка от км 13 до км 18, поради разрушена пътна настилка. \r\nЗатворен за движение на всички моторни превозни средства е пътят Тополово - Леново - Поройна, в района на км 19.\r\nЦветана ТОНЧЕВА", "date": "2017-07-10", "title": "Пловдив: Отпадна ограничението за преминаване на камиони над 10 тона в прохода Троян – Кърнаре"}
{"url": "http://www.focus-news.net/news/2017/07/10/2413843/ministarat-na-turizma-nikolina-angelkova-shte-uchastva-v-proverka-na-plazh-kabakum-tsentralen-do-varna.html", "text": "Министърът на туризма Николина Ангелкова ще се включи в проверка за състоянието на морски плаж „Кабакум-централен” край Варна, който е отдаден под наем. Това съобщиха от пресцентъра на Министерството на културата. Инспекцията, в която ще участват и представители на областната администрация в града, ще се състои от 10.00 часа.", "date": "2017-07-10", "title": "Министърът на туризма Николина Ангелкова ще участва в проверка на плаж „Кабакум-централен” до Варна"}
{"url": "http://www.focus-news.net/news/2017/07/10/2413844/pernik-narodniyat-predstavitel-ot-gerb-d-r-aleksandar-aleksandrov-organizira-priemen-den-za-grazhdani.html", "text": "Народният представител от ПП ГЕРБ - Перник д-р Александър Александров организира приемен ден за жители на Перник и населените места в общината, съобщиха от пресцентъра на партията. Приемната ще се проведе с начален час 10.00 в централния офис на ГЕРБ в град Перник на ул. „Търговска“, 30.\r\nЗаписвания и информация – на място в офиса на партията или на телефон: 0884 800 530.", "date": "2017-07-10", "title": "Перник: Народният представител от ГЕРБ д-р Александър Александров организира приемен ден за граждани"}
{"url": "http://www.focus-news.net/news/2017/07/10/2413847/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani.html", "text": "Народните представители от ГЕРБ в 12-и МИР – Монтана Дилян Димитров и Ирена Димова организират приемна за граждани в община Монтана от 11.00 – 13.00 часа. Това съобщиха от пресцентъра на партията. Приемната ще се проведе в офиса на ПП ГЕРБ в Монтана на бул. „Трети март“ № 39, ет.1.\r\nЗаписвания могат да се заявят на тел. 096 30 00 66, 0884 800 049, 0884 800 104", "date": "2017-07-10", "title": "Монтана: Народните представители от ГЕРБ Дилян Димитров и Ирена Димова организират приемна за граждани"}
{"url": "http://www.focus-news.net/news/2017/07/10/2413845/sofiya-vavezhda-se-vremenna-organizatsiya-na-dvizhenieto-za-izgrazhdane-na-kanalizatsiya-po-bul-lazar-mihaylov.html", "text": "Въвежда се временна организация на движението за изграждане на канализация по бул. „Лазар Михайлов”. Това съобщиха от пресцентъра на Столична община. От 10 юли 2017 г. до 24.00 часа на 15 август 2017 г. се забранява влизането на пътни превозни средства по източната половина от пътното платно на бул. „Лазар Михайлов”, между ул. „Знание” и ул. „Родна песен”. Движението ще се извършва в западната половина от пътното платно на булеварда, като същото се регулира с преносима светофарна уредба. \r\nОт 00.00 часа на 16 август 2017 г. до 24.00 часа на 13 септември 2017 г. се забранява влизането на пътни превозни средства по източната половина от пътното платно на бул. „Лазар Михайлов”, между ул. „Руски войн” и ул. „Знание”. Движението ще се извършва в западната половина от пътното платно на булеварда, като същото се регулира с преносима светофарна уредба. \r\nЗа същия период се извършва и изместване на съществуващи автобусни спирки: \r\n- от 04.30 часа на 11 юли 2017 г. до 24.00 часа на 15 август 2017 г. както следва: \r\n- спирка с код 0039 „60-ТО ОУ” на бул. „Лазар Михайлов” в посока Околовръстен път и се измести със 100 м назад в посока Център; \r\n- спирка с код 0040 „60-ТО ОУ” на бул. „Лазар Михайлов” в посока Център се измества напред след ул. „Наука” в посока Център; \r\nОт 04.30 часа на 16 август 2017 г. до 24.00 часа на 14 септември 2017 г., както следва: \r\n-спирка с код 0040 „60-ТО ОУ” на бул. „Лазар Михайлов” в посока Център се измества назад със 100 м в посока Околовръстен път; \r\n- спирка с код 0039 „60-ТО ОУ” на бул. „Лазар Михайлов” се измества напред с 50 м в посока Околовръстен път.", "date": "2017-07-10", "title": "София: Въвежда се временна организация на движението за изграждане на канализация по бул. „Лазар Михайлов”"}
{"url": "http://www.focus-news.net/news/2017/07/10/2413851/ruse-narodnite-predstaviteli-ot-gerb-plamen-nunev-svetlana-angelova-i-d-r-andrian-raykov-shte-provedat-priemna-za-grazhdani.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и д-р Андриан Райков ще проведат приемна за граждани от 10.00 до 12.00 часа в централния офис на партията, който се намира в търговски комплекс „Родина“ на ул „Чипровци” № 2. Това съобщиха от пресцентъра на партията.\r\nЗаписванията стават на място в търговски комплекс „Родина”, ет. 2, както и на тел. 082/82 52 64.\r\nПриемните на народните представители се провеждат всеки понеделник, като срещите с граждани се случват дори те да не са обявени официално.", "date": "2017-07-10", "title": "Русе: Народните представители от ГЕРБ Пламен Нунев, Светлана Ангелова и д-р Андриан Райков ще проведат приемна за граждани"}
{"url": "http://www.focus-news.net/news/2017/07/10/2413837/varna-narodniyat-predstavitel-ot-gerb-neli-petrova-organizira-priemen-den-za-grazhdani.html", "text": "Народният представител от ПП ГЕРБ – Варна Нели Петрова организира приемен ден за граждани. Това съобщиха от пресцентъра на ПП ГЕРБ. Петрова ще отговаря на въпроси на граждани от 14.00 до 16.00 часа в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел: 052 / 600 015.", "date": "2017-07-10", "title": "Варна: Народният представител от ГЕРБ Нели Петрова организира приемен ден за граждани"}
{"url": "http://www.focus-news.net/news/2017/07/10/2413849/sofiya-44-ma-pozharnikari-shte-polozhat-tarzhestvena-kletva-za-stapvane-v-reditsite-na-gdpbzn.html", "text": "44- ма пожарникари ще положат тържествена клетва по Етичния кодекс на завършващите стажанти от курс за младши изпълнителски длъжности. Веднага след това те ще бъдат разпределени в поделенията на пожарната служба. Това съобщиха от пресцентъра на МВР. Церемонията ще се състои от 10.00 часа в двора на Факултет „Пожарна безопасност и защита на населението“ (ул. „Пиротска“ 171).  На клетвата ще присъства ръководството на ГД „Пожарна безопасност и защита на населението“, представители на ръководството на вътрешното министерство, ректорът на Академията на МВР, кметът на град София Йорданка Фандъкова, близки на пожарникарите.", "date": "2017-07-10", "title": "София: 44-ма пожарникари ще положат тържествена клетва за стъпване в редиците на ГДПБЗН"}
{"url": "http://www.focus-news.net/news/2017/07/10/2413853/pregled-na-osnovnite-temi-vav-velikotarnovskiya-pechat.html", "text": "„Стoтици poдoлюбци oблякoхa нapoдни нocии и пpecъздaдoхa Оcвoбoждeниeтo нa Tъpнoвo“ е заглавие от областния всекидневник „Янтра Днес”. Дoбpoвoлци oт нaциoнaлeн клyб „Tpaдиция” зaeднo c дeceтки тъpнoвци и гocти нa гpaдa пpecъздaдoхa пaмeтнитe cъбития oт 7 юли 1877 г. Иcтopичecкитe peкoнcтpyкции бяхa кyлминaция нa пpaзничнaтa пpoгpaмa пo cлyчaй 140-гoдишнинaтa oт Оcвoбoждeниeтo нa cтapoпpecтoлния гpaд. „С „Кармина Бурана” и „Болеро” започна „Сцена на вековете” е друго заглавие от ежедневника. Над 100 артисти, солисти, оркестър, хор и балет излязоха на откритата сцена на крепостта „Царевец” в кантатата „Кармина Бурана” по музика на Морис Равел. Със спектаклите на Държавна опера – Бургас в съботната вечер започна второто издание на Летния сезон на българските оперни театри „Сцена на вековете”.\r\n „Пpeдaвaт нa Teмидa двaмa cтoличaни зa дoмoви кpaжби във Вeликo Tъpнoвo” е заглавие от трета страница на ежедневника. „56 музиканти свириха на сцената на Десетия Дикси джаз фест“ четем на страници четвърта в изданието. „Медиците от областта протестираха срещу насилието” пише на страница пет във всекидневника. На страница осем четем: „Япoнcкoтo изкycтвo „Сyми-e“ пoкaзaхa в Павликени“. „Етър” наниза четворка на „Литекс” в представянето на отбора за новия сезон” е заглавие, поместено на спортната страница на вестник „Янтра Днес“.  \r\n„Стотици посрещнаха генерал Гурко и българското опълчение във Велико Търново“ е заглавие от първа страница на другия областен ежедневник „Борба”. С Атрактивна възстановка на събитията, случили се точно преди 140 г., доброволци от Национален клуб „Традиция” във Велико Търново пресъздадоха отново моменти от Освобождаването на старата българска столица от турско иго. Стотици търновци, облечени в народни носии, се включиха в празника и преживяха вълнението на реанакторите от търновския клуб. „Хлебозаводът във Велико Търново фалира, общината така и не си получи 430 хил. долара” е друга тема от ежедневника. Великотърновският хлебозавод спря работа, а всички работници са освободени, някои от които с крупни суми неполучени заплати. Дружеството още не е обявило фактически фалит, но не може да си обслужва дълговете и вече не работи. Община Велико Търново все още има да взима 430 хил. лв. от приватизационната му сделка, но никога няма да си ги прибере, а фирмата е като подарък за придобилите я. Досега нямаше кмет, който да защити общинския интерес, а хора, пряко свързани с порочната сделка, бяха назначени на работа в общината и стоят там и досега, независимо че са в пенсионна възраст. „Управникът на община Горна Оряховица инж. Добромир Добрев отново стана Кмет на месеца”, „Зам.-министърът на културата Амелия Гешева дойде за откриването на „Сцена на вековете”, „Председателят на ПГ на ГЕРБ и народен представител от региона Цветан Цветанов: Намалихме държавния дълг, от началото на годината са разплатени стари задължения за над три милиарда“ и „Празникът на хляба в Ресен събра състави от 10 населени места” са други заглавия от страниците на всекидневника.  \r\n„Виолетовите” финишираха проверките с победа, Стоянов и Станкев вкараха с първото докосване на топката”, „И Венци Василев подписа с „Етър ВТ”, Станислав Генчев иска отборът да всява респект” и „Христо Манолов бе най-бърз в квалификациите на „Раховец – Лясковец 2017”, скъсиха трасето до 2500 метра” са заглавията от спортната страница на изданието.", "date": "2017-07-10", "title": "Преглед на основните теми във великотърновския печат"}
{"url": "http://www.focus-news.net/news/2017/07/10/2413855/targovishte-narodniyat-predstavitel-ot-gerb-d-r-venka-stoyanova-organizira-priemna-za-zhitelite-na-popovo.html", "text": "Народният представител от ПП ГЕРБ д-р Венка Стоянова организира приемна за жителите на община Попово, съобщиха от пресцентъра на партията. Приемният ден ще се проведе в офиса на партията на бул. „Александър Стамболийски” 2, от 13:00 до 15:00 часа. Предварителни записвания могат да бъдат направени на тел. 0885 678 378 и 0882 314 350.", "date": "2017-07-10", "title": "Търговище: Народният представител от ГЕРБ д-р Венка Стоянова организира приемна за жителите на Попово"}
{"url": "http://www.focus-news.net/news/2017/07/10/2413850/blagoevgrad-zadignat-e-bankomat-namirasht-se-v-sgradata-na-kmetstvoto-v-sandanskoto-selo-katuntsi.html", "text": "Банкомат, намиращ се в сградата на кметството в санданското село Катунци, е бил задигнат тази нощ. Това каза за Радио „Фокус“ – Пирин кметът на населеното място Иван Коричков. Той обясни, че инцидентът е станал около 04.00 часа. Към момента на място има екипи на полицията, които извършват оглед на местопроизшествието. „Намерихме банкомата и мисля, че парите са вътре и не са били отмъкнати“, заяви Коричков. Устройството е било открито в шахта, която се намира в района на село Катунци.\r\nЛивия НИНОВА", "date": "2017-07-10", "title": "Благоевград: Задигнат е банкомат, намиращ се в сградата на кметството в санданското село Катунци"}
{"url": "http://www.focus-news.net/news/2017/07/10/2413854/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция „Фокус“. Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017-07-10", "title": "София: Акатист на св. Архангел Михаил ще бъде отслужен в митрополитската катедрала „Св. Неделя\""}
{"url": "http://www.focus-news.net/news/2017/07/10/2413857/pregled-na-osnovnite-temi-v-dobrudzhanskiya-pechat.html", "text": "„Осъдиха трима иракчани за нелегално преминаване на границата“ съобщава на първа страница вестник „Нова добруджанска трибуна“. Тримата иракски граждани са получили условно наказание, след като Районният съд в град Генерал Тошево е одобрил споразумения между чужденците, техните защитници и прокуратурата. Постановените съдебни актове са окончателни и влизат в сила веднага. Девет нови патрулки е получила Областната дирекция на МВР в Добрич, съобщава изданието. Колите са оборудвани с най-нови системи за контрол на движението по пътищата. Това включва и видеосистема с постоянно заснемане на пътните полицаи като по този начин се проследява работата им. Оборудването е съобразено със Закона за движение по пътищата. Експертен съвет е приел окончателния проект на Общия устройствен план на Добрич, съобщава всекидневникът. Проектът е докладван лично от ръководителя на проектантския екип арх. Иван Димчев. Общият устройствен план трябва да замести сега действащия Общ градоустройствен план, създаден в началото на деветдесетте години на ХХ век. С решение на Общински съвет през 2013 се разрешава изработване на Общ устройствен план на община. Темата присъства и в другия регионален вестник „Добруджанска трибуна“. В рубриката „Добрите новини“ там четем: „Вещи на Левски – подредени в изложба в Добрич“. Посетителите могат да разгледат портативната печатница на Левски, шест печата от червен френски восък, с който той е подпечатвал фалшивите тескерета, мастилницата и други интересни лични вещи. Изложбата е посветена на 180-та годишнина от рождението на Апостола и тържествено тя е била открита от проф. Пламен Митев от Софийския университет с лекция на тема присъствието на Левски в националната ни памет. „Малки художници с реплики на картини на класици“, съобщава всекидневникът. В Художествената галерия са показани творби, създадени от децата и учениците, които посещават Работилницата за въображение в галерията. За втори път е организирана подобна инициатива – малки художници претворяват сюжети и идеи и на големите класици в живописта. Децата вече познават имената и някои от творбите на Владимир Димитров-Майстора, Златю Бояджиев, Бенчо Обрешков, Светлин Русев и др. В рубриката „Акценти“ – „Възможностите за бизнес между България и Виетнам представят в Добрич“. Форумът ще протече като кръгла дискусионна маса. Началото е в 13.30 часа, когато е регистрацията, в 14.00 часа срещата ще бъде открита. Събитието ще се проведе в бизнес залата на Община град Добрич.", "date": "2017-07-10", "title": "Преглед на основните теми в добруджанския печат"}
{"url": "http://www.focus-news.net/news/2017/07/10/2413859/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „В очакване на първо класиране в ЮЗУ: Почти 100 % от кандидат-студентите приети на първо желание“. В регионалния ежедневник се уточнява, че с най-голям интерес е задочната форма на обучение, в специалност „Предучилищна и начална училищна педагогика“. Кандидатите са 184 души, а местата 80, по 5 човека се борят за 1 място в „Кинезитерапия“ и за медсестри. Друго заглавие в изданието гласи: „Санданското село Джигурово се стопи, младите зарязаха тютюна и тръгнаха на гурбет“. По темата четем, че безводието, ниските цени и липсата на пазар са изгонили хората от нивите, кметът Т. Тетимов коментира, че тютюнът е бил поминък на 200 семейства, днес са останали 3. И още от страниците на вестника- „Дини, расли на семка от тиква, заливат пазарите на Югозапада с цена 0.40 лв. за кг“. По темата от изданието допълват, че сочният летен плод идва от село Тополница, разкриват търговци. В момента се връщат масово дини, закупени в големите супермаркети в града с касови бележки, издадени на потребители.", "date": "2017-07-10", "title": "Преглед на основните теми в благоевградския печат"}
{"url": "http://www.focus-news.net/news/2017/07/10/2413846/blagoevgrad-proekt-izgrazhdane-na-sotsialni-zhilishta-v-iv-mikrorayon-shte-bade-predstaven-na-preskonferentsiya-v-sgradata-na-obshtinata.html", "text": "Проект „Изграждане на социални жилища в IV микрорайон” ще бъде представен по време на встъпителна пресконференция в Община Благоевград. Тя ще се проведе в зала № 5 на административната сграда от 11:00 часа, съобщиха от пресцентъра на Общината. По време на срещата ще бъдат представени предстоящите дейности, целите, начините на осъществяване и очакваните резултати от проекта, финансиращата програма и екипът за управление. \r\nНачалото на проекта бе поставено през ноември 2016 г., когато Министерството на регионалното развитие и благоустройството одобри проектното предложение за „Изграждане на социални жилища в IV - ти микрорайон” и беше сключен договор между Община Благоевград и УО на ОПРР за предоставяне на безвъзмездна финансова помощ № BG16RFOP001-1.008-0002-C01/21.11.2016 г. Проектът се финансира от Оперативна програма „Региони в растеж” 2014 – 2020 (ОПРР), приоритетна ос 1 „Устойчиво и интегрирано градско развитие” и е в рамките на процедура „Изпълнение на интегрирани планове за градско възстановяване и развитие 2014-2020-Благоевград”, BG16RFOP001-1.001-039 на ОПРР 2014-2020.\r\nОбщата стойност на проекта е в размер на 9 506 000 лв., които се предоставят като безвъзмездна финансова помощ от ЕС и националния бюджет на Република България.\r\nСрокът за изпълнение на проекта е 24 месеца.", "date": "2017-07-10", "title": "Благоевград: Проект „Изграждане на социални жилища в IV микрорайон”“ ще бъде представен на пресконференция в сградата на Общината"}
{"url": "http://www.focus-news.net/news/2017/07/10/2413858/planinski-spasiteli-izdirvat-izgubila-se-zhena-v-lozenska-planina.html", "text": "Планински спасители издирват изгубила се жена в Лозенска планина, в района на Лозенския манастир. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Сигналът се изгубилата се жена е подаден в 18.30 часа на 9 юли. В издирването й участват 10 планински спасители.\r\nБиляна ИВАНОВА", "date": "2017-07-10", "title": "Планински спасители издирват изгубила се жена в Лозенска планина"}
{"url": "http://www.focus-news.net/news/2017/07/10/2413856/ministar-ekaterina-zaharieva-shte-uchastva-v-sreshta-na-ministrite-na-vanshnite-raboti-na-darzhavite-ot-osse-v-avstriya.html", "text": "Заместник-министър председателят по правосъдната реформа и министър на външните работи Екатерина Захариева заминава за Австрия, където ще води българската делегация по време на Неформалната среща на министрите на външните работи на държавите-участнички в Организацията за сигурност и сътрудничество в Европа (ОССЕ) 11 юли, съобщиха от пресцентъра на Министерство на външните работи.\r\nСрещата се провежда в рамките на Австрийското председателство на ОССЕ и включва една пленарна сесия, която ще продължи с две дискусионни теми: предотвратяване на насилствения екстремизъм и радикализация, водещи до тероризъм, и развитие на структурирания диалог за настоящите и бъдещи предизвикателства и рискове за сигурността в пространството на ОССЕ. \r\nВ рамките на участието си министър Захариева ще проведе днес и утре двустранни срещи с Едвард Налбандян, външен министър на Република Армения, Андрей Галбур, външен министър на Република Молдова, и Павло Климкин, външен министър на Украйна. \r\nВ програмата на българския вицепремиер е предвиден и разговор с италианския министър на външните работи Анджелино Алфано,  по време на който двамата ще обсъдят бъдещото взаимодействие между България и Италия по време на предстоящите през 2018 г. председателства на двете страни, съответно на Съвета на Европейския съюз и на ОССЕ.", "date": "2017-07-10", "title": "Министър Екатерина Захариева ще участва в среща на министрите на външните работи на държавите от ОССЕ в Австрия"}
{"url": "http://www.focus-news.net/news/2017/07/10/2413862/kyustendil-prodalzhavat-remontnite-deynosti-po-patya-za-gkpp-gyueshevo.html", "text": "Продължават ремонтните дейности по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Частичните ремонтни на асфалтовата настилка ще продължат до края на седмицата. Участъците с ремонт са сигнализирани с пътни знаци. \r\nЗабранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. \r\nПропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. \r\nВъведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. \r\nСлаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017-07-10", "title": "Кюстендил: Продължават ремонтните дейности по пътя за ГКПП „Гюешево”"}
{"url": "http://www.focus-news.net/news/2017/07/10/2413861/burgas-politsiyata-razsledva-krazhba-bankovi-karti-ot-koito-sa-iztegleni-nad-4-500-leva.html", "text": "Полицията разследва кражба банкови карти, от които са изтеглени над 4 500 лева, съобщиха от Областната дирекция на МВР – Бургас. Вчера в Първото Районно управление „Полиция” – Бургас е получено съобщение от 32-годишна софиянка. Тя е съобщила, че около 03.15 часа през незаключената входна врата е проникнато на хотелската й стая, откъдето е извършена кражба на мобилния й телефон и портмоне с лични документи, сумата от 40 лв, кредитна и дебитна карти. От банковите карти е извършена неправомерна транзакция на сумата от 4 700 лв. Работата по случая продължава от служители на Първо Районно управление „Полиция” – Бургас.", "date": "2017-07-10", "title": "Бургас: Полицията разследва кражба банкови карти, от които са изтеглени над 4 500 лева"}
{"url": "http://www.focus-news.net/news/2017/07/10/2413863/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Времето в планините е тихо и ясно. Температурите са между 13 и 18 градуса. Лифтовите съоръжения работят по летните си графици в курортите Банско, Пампорово и Боровец. През изминалото денонощие е регистриран един инцидент с турист. Жена се е изгубила в Лозенската планина, издирването й продължава. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-10", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/10/2413860/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на ПП ГЕРБ. \r\nГрафикът им до края на месец юли е следният: \r\nСтара Загора:\r\nДнес от 10:00 до 12:00 часа с граждани ще се срещне Емил Христов;\r\n17 юли, понеделник, от 10:00 до 12:00 часа с граждани ще се срещне Маноил Манев.\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\nДнес и 24 юли, понеделник, от 10:00 до 12:00 часа с граждани ще се срещне Борис Кърчев. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.", "date": "2017-07-10", "title": "Стара Загора: Продължават редовните приемни дни за граждани, които провеждат народните представители от ГЕРБ"}
{"url": "http://www.focus-news.net/news/2017/07/10/2413866/pazardzhik-narodni-predstaviteli-ot-gerb-shte-komentirat-aktualni-politicheski-temi-na-preskonferentsiya.html", "text": "На пресконференция депутатите от ГЕРБ от 13 МИР - Пазарджик ще коментират актуални теми и проблеми от политическия живот, съобщиха за Радио „Фокус“ – Пазарджик от пресцентъра на регионалната структура на ГЕРБ. Срещата е в 10.00 часа в офиса на политическата партия в Пазарджик.", "date": "2017-07-10", "title": "Пазарджик: Народни представители от ГЕРБ ще коментират актуални политически теми на пресконференция"}
{"url": "http://www.focus-news.net/news/2017/07/10/2413864/mvr-25-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 25 са ранени при катастрофи в страната през изминалото денонощие. Това съобщиха от пресцентъра на МВР. В страната са станали 20 произшествия. Двама от ранените при катастрофи са с опасност за живота. През изминалото денонощие в София са ранени двама души, станали са 2 тежки и 38 леки пътни произшествия. От началото на месеца в катастрофи са загинали 13 души, ранените са 87. Възникналите произшествия са 169. От началото на годината са станали 2983 катастрофи, при които са загинали 295 души, ранените са 3989.", "date": "2017-07-10", "title": "МВР: 25 са ранени при катастрофи в страната през изминалото денонощие"}
{"url": "http://www.focus-news.net/news/2017/07/10/2413852/yordan-todorov-initsiativen-komitet-shte-se-sreshtnem-s-vitsepremiera-valeri-simeonov-ako-iskaniyata-ni-ne-badat-udovletvoreni-protestite-v-asenovgrad-prodalzhavat.html", "text": "Ако на днешната среща с вицепремиера за демографска и икономическа политика Валери Симеонов исканията на протестиращите не бъдат удовлетворени, протестните акции продължават. Това каза за Радио „Фокус“ Йордан Тодоров, член на Инициативния комитет на протестиращите в Асеновград във връзка с поредния протест през изминалата нощ срещу насилието в града. „Въпреки уверението на властите, че проблемът с ромските гета и незаконните постройки в Асеновград ще бъде трайно решен, на този етап, няма видими резултати и политическа воля за това“, посочи той. „Подписка с исканията на протестиращите е представена пред Народното събрание, ще се представи и пред отделните министерства, предстои и среща с представители на властта. За момента обаче се чуват само празни обещания“, обясни Йордан Тодоров. „Не сме видели някои да влиза в ромската махала и да изселва новодошлите роми, които по документи са около 5 300 души, а в момента в ромските квартали има над 15 хиляди. Не сме видели никакви конкретни действия, махалата все още е блокирана oт полицаи“, коментира той. „В подписката, която инициирахме, са се подписали над 10 хиляди души. Тя е подадена в парламента, като се чакат конкретните действия от страна на управляващите. Единствено вицепремиерът Валери Симеонов дойде на място в Асеновград, когато стартирахме с протестите и от тогава никой не се е поинтересувал какво се случва, как са пострадалите деца, имат ли нужда от нещо“, поясни Йордан Тодоров. „Виждаме, че ромите биват спонсорирани от някъде и получават най-добрите адвокати- как е възможно хора, който са на помощи да си позволят най-скъпите защитници в страната“, каза още той.", "date": "2017-07-10", "title": "Йордан Тодоров, Инициативен комитет: Ще се срещнем с вицепремиера Валери Симеонов, ако исканията ни не бъдат удовлетворени, протестите в Асеновград продължават"}
{"url": "http://www.focus-news.net/news/2017/07/10/2413868/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил ще говорим за проектите, които администрацията подготвя за реализиране на нов вид социални услуги в следващите месеци. Събеседник по темата ще бъде заместник-кметът на Община Кюстендил Радмила Рангелова.  \r\nТема на предаването е кюстендилското село Жиленци. По този повод ще разговаряме с кмета на населеното място Камен Златков. Ще ви разкажем и за изградения в селото Комплекс за социални услуги към Община Кюстендил. \r\nВ рубриката „Личностите на Кюстендил” ще ви срещнем с народната певица и солист в хора „Мистерия на българските гласове” Олга Борисова, която е обявена и за почетен гражданин на Кюстендил, а родното й място е село Жиленци. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-07-10", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/07/10/2413867/reuters-avstriya-nalozhi-zabrana-za-vlizane-v-stranata-na-turskiya-ministar-na-ikonomikata.html", "text": "Австрия наложи забрана за влизане в страната на турския министър на икономиката Нихат Зейбекчи, планирал участие в събитие, отбелязващо годишнината от неуспешния преврат в Турция. Това съобщи говорител на Министерството на външните работи във Виена, предава Reuters.\r\n\"Мога да потвърдя, че (австрийският) външен министър (Себастиан) Курц всъщност забрани на министъра на турската икономика да влезе в страната\", заяви говорителят на австрийското външно министерство. Той каза, че събитието е \"много голямо\" и че посещението представлява \"опасност за обществения ред и сигурност в Австрия\".\r\nПо-рано и правителството на Нидерландия заяви, че турският вицепремиер Тургул Тюркеш не е добре дошъл в страната. Тереза Герова", "date": "2017-07-10", "title": "Reuters: Австрия наложи забрана за влизане в страната на турския министър на икономиката"}
{"url": "http://www.focus-news.net/news/2017/07/10/2413872/dobromir-borislavov-stolichniyat-zoopark-organizira-lyatno-kino-v-tri-poredni-vecheri.html", "text": "Столичният зоопарк организира „Лятно кино“ в три поредни вечери за любителите на животните. Това каза пред Радио „Фокус“ директорът на зоолоческата градина Добромир Бориславов. По думите му, зоопаркът отдавна вече не е само място, където могат да бъдат разгледани животни, но и атракицон, в който се организират събития. „Можем да създадем допълнителна емоция на нашите посетители, като организираме това лятно кино първоначално експериментално с три прожекции. Подбрахме 3 филма: „Императорът“ – интересен филм за живота на пингвините, след това „Прегръдката на земята“ и последният филм е на Вин Вендърс, световноизвестен филмов режисьор – „Солта на живота“, който ще излъчим на 23 юли”, разказа директорът на зоопарка.\r\nДобромир Бориславов посочи, че всички, закупили билети за лятното кино, ще получат бонус – кратък нощен тур в зоопарка, който ще се проведе за първи път.", "date": "2017-07-10", "title": "Добромир Бориславов: Столичният зоопарк организира „Лятно кино“ в три поредни вечери"}
{"url": "http://www.focus-news.net/news/2017/07/10/2413869/plovdiv-meditsite-ot-bolnitsa-sveti-mina-izlizat-na-protest.html", "text": "Медиците от пловдивската МБАЛ „Свети Мина“ излизат на протест, съобщиха за Радио „Фокус“ - Пловдив от здравното заведение. Причината за гражданското неподчинение са неизплатените заплати на персонала и бъдещето на общинската болница, което с решение на Общинския съвет трябва да бъде слято с бившата Втора градска болница в града. В 10.00 часа медиците ще блокират кръговото на жп гарата от страната на бул. „Руски“ и „Иван Вазов“ с искане да им бъдат изплатени майските заплати. Протестът се организира от КТ „Подкрепа“ и останалите синдикати в болницата.\r\nКметът на Пловдив Иван Тотев няколко пъти заяви, че това е единственият начин „Свети Мина“ да продължи да съществува, а Общинският съвет отпусна 2 млн. лева за разплащане на просрочени задължения към кредиторите на лечебното заведение.\r\nМедиците от „Свети Мина“ са притеснени, че при евентуално сливане поради дублиращи дейности на двете болници много хора могат да останат без работа.\r\nЦветана ТОНЧЕВА", "date": "2017-07-10", "title": "Пловдив: Медиците от болница „Свети Мина“ излизат на протест"}
{"url": "http://www.focus-news.net/news/2017/07/10/2413865/d-r-emil-karaivanov-kmet-na-asenovgrad-protestirashtite-ot-grada-shte-se-sreshtnat-s-narodni-predstaviteli-ot-17-mir-plovdiv.html", "text": "Протестиращите от Асеновград ще се срещнат днес с народни представители от 17 МИР Пловдив, за да изложат исканията си. Това съобщи за Радио „Фокус” – Пловдив кметът на Асеновград д-р Емил Караиванов. Срещата е инициирана от кмета в 18.00 часа. Очаква се на нея да присъстват представители на Инициативния комитет на протестиращите и тримата народни представители от Асеновград: Манол Генов, Христо Грудев и Джевдет Чакъров. Поканени са и местни лидери от всички политически партии. „Вицепремиерът Валери Симеонов също е информиран за тази среща и ще бъде запознат с резултатите от нея”, подчерта д-р Караиванов.\r\nПо време на снощния протест недоволните граждани заявиха, че ще представят пред депутати приетото обръщение на гражданите с настояване за спешни действия срещу циганските своеволия и безнаказаност. Протестната декларация е адресирана до президента, премиера, депутати, главния прокурор и до всички институции с настояване за повече сигурност на гражданите с увеличаване на броя полицаите или създаване на Общинска полиция и адекватни мерки срещу незаконно пребиваващите цигани в града. Настоява се още и за по-голяма строгост в наказанията за хулиганство и промени в изборните правила, които да спрат купения вот. В протестната си декларация протестиращите в Асеновград заявяват, че ако в най-скоро време няма резултати във връзка с исканията им, те ще поискат оставки, а протестите ще продължат.\r\nВ петък протестиращите от Асеновград внесоха  в Народното събрание подписка с 10 000 подписа със същите искания.\r\nЦветана ТОНЧЕВА", "date": "2017-07-10", "title": "Д-р Емил Караиванов, кмет на Асеновград: Протестиращите от града ще се срещнат с народни представители от 17 МИР Пловдив"}
{"url": "http://www.focus-news.net/news/2017/07/10/2413870/die-presse-reshenieto-za-zabrana-za-vlizane-v-avstriya-na-turskiya-ministar-na-ikonomikata-e-vzeto-lichno-ot-sebastian-kurts.html", "text": "Към днешна дата турският министър на икономиката Нихат Зайбекчи има забрана за влизане на територията на Австрия, включително и за участие в събитие, посветено на първата годишнина от неуспешния опит за държавен преврат срещу Реджеп Тайип Ердоган. Това се казва в изявление от Министерството на външните работи на Австрия, разпространено в понеделник, като в текста се пояснява, че решението е взето от първия дипломат на Виена Себастиан Курц, пише националният ежедневник Die Presse.\r\nРешението се основава на факта, че турският министър иска да направи посещение в страната \"за целите на само една публична изява\". По-надолу в разпространеното изявление се казва, че подобно участие на Зайбекчи „крие опасност за обществения ред и сигурността в Австрия“. В случай че той реши да посети страната за двустранни преговори, „тогава, разбира се, е добре дошъл“. \r\nОт Министерството на външните работи подчертават, че опитът за преврат в Турция от 15 юли 2016 г. е бил „много ясно осъден още тогава“ от австрийските власти. Но в същото време от Виена изразяват загриженост по повод ситуацията със спазването на човешките права и \"тежките ограничения на свободата на медиите“. Тереза Герова", "date": "2017-07-10", "title": "Die Presse: Решението за забрана за влизане в Австрия на турския министър на икономиката е взето лично от Себастиан Курц"}
{"url": "http://www.focus-news.net/news/2017/07/10/2413871/smolyan-izdirva-se-16-godishno-momche-blasnalo-chetirima-peshehodtsi-v-rayona-na-trigrad.html", "text": "16-годишно момче е обявено за общодържавно издирване след като е блъснало четирима пешеходци в района на Триград. Това съобщиха за Агенция „Фокус“ от пресцентъра на ОДМВР-Смолян. Момчето е било без книжка и е избягало от мястото на инцидента. Четиримата пострадали имат наранявания, но няма опасност за живота им. Случаят се наблюдава от Районната прокуратура в Девин, образувано е досъдебно производство. Изясняват се обстоятелствата около възникването на инцидента.\r\nБиляна ИВАНОВА", "date": "2017-07-10", "title": "Смолян: Издирва се 16-годишно момче, блъснало четирима пешеходци в района на Триград"}
{"url": "http://www.focus-news.net/news/2017/07/10/2413873/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ден след влизането в сила на примирието в Сирия, в швейцарския град Женева ще бъдат подновени усилията за постигане на мир в разкъсваната от гражданския конфликт близкоизточна република, припомня германският национален ежедневник  Die Frankfurter Allgemeine Zeitung. \r\nКакто и по-рано, и този път преговорите между правителството в Дамаск и опозицията ще бъдат индиректни. Преди началото им специалният представител на ООН за Сирия Стефан де Мистура предупреди за големите очаквания, припомняйки, че всички усилия за мир до този момент са завършвали с неуспех.\r\n*** Към днешна дата турският министър на икономиката Нихат Зайбекчи има забрана за влизане на територията на Австрия, включително и за участие в събитие, посветено на първата годишнина от неуспешния опит за държавен преврат срещу Реджеп Тайип Ердоган. Това се казва в изявление от Министерството на външните работи на Австрия, разпространено в понеделник, като в текста се пояснява, че решението е взето от първия дипломат на Виена Себастиан Курц, пише националният ежедневник Die Presse.\r\nРешението се основава на факта, че турският министър иска да направи посещение в страната \"за целите на само една публична изява\". По-надолу в разпространеното изявление се казва, че подобно участие на Зайбекчи „крие опасност за обществения ред и сигурността в Австрия“. В случай че той реши да посети страната за двустранни преговори, „тогава, разбира се, е добре дошъл“. \r\nОт Министерството на външните работи подчертават, че опитът за преврат в Турция от 15 юли 2016 г. е бил „много ясно осъден още тогава“ от австрийските власти. Но в същото време от Виена изразяват загриженост по повод ситуацията със спазването на човешките права и \"тежките ограничения на свободата на медиите“.\r\n*** Гърция обвини Турция за провала на преговорите за обединение на Кипър, заявявайки, че Анкара съзнателно е „вкарала конференцията в Кран Монтана в задънена улица“, пише електронното издание Ekathimerini.  \r\nВ Атина са на мнение, че действията на турската страна разкриват нейните истински намерения – да увековечи военното си присъствие на острова, да противостои на международното право и на резолюциите на ООН.\r\nВ специално изявление от министъра на външните работи в Атина бе казано, че Турция \"погрешно впечатление, че е привидно готово да преговаря\". Но, както се отбелязва,  Анкара е отказала да даде тези обещания в писмен вид.\r\nВ изявлението се казва още, че Турция компрометира усилията на генералния секретар на ООН Антониу Гутериш, като отказва да изложи в писмена форма постигнатите компромиси, за да оформи рамката за споразумение, така че да може да продължат заключителните преговори.\r\n*** Очаква се във вторник британският министър-председател Тереза Мей да изнесе реч, в която ще заяви, че тя има правилната визия за Великобритания, пише вестник  London Evening Standard. Освен това премиерът ще подчерта, че заради по-малкото мнозинство в парламента, тя ще трябва да предприеме по-различен подход при управлението на страната. \r\nВ речта си Мей ще се върне към своето основно послание от момента, когато стана премиер: „Макар резултатите от парламентарните избори миналия месец да не бяха това, което исках, тези определящи убеждения остава“. \r\n„Смятам, че тази страна се нуждае от правителство, което е подготвено да вземе смели решения, необходими за гарантирането на бъдеще за Великобритания и ние сме решени да сме това правителство“, ще отбележи Мей. \r\nТя също ще посочи, че резултатите от общите избори ще променят начина на работи в парламента: „Сега ще бъде даже още по-важно да представим убедително нашите политики и ценности, за да спечелим битката на идеите, както в парламента, така и в страната“. \r\n„Така че ще кажа на другите партии в Камарата на общините... излезте със своите собствени възгледи и идеи за това как можем да се справим с тези предизвикателства като държава“, ще подчертае Мей.  \r\n„Ние може да не сме съгласни за всичко, но чрез дебат и дискусии, които са отличителните характеристики на нашата парламентарна демокрация, идеите могат да бъдат изяснени и подобрени“, ще завърши накрая министър-председателят.\r\n***", "date": "2017-07-10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/10/2413874/sliven-narodnite-predstaviteli-ot-gerb-georgi-nikolaev-i-zdravko-kostadinov-organizirat-priemna-za-grazhdani.html", "text": "Общинските съветници от ПП ГЕРБ – Сливен продължават седмичните си срещи с граждани и през месец юли, съобщиха от пресцентъра на партията. Приемните на представителите на местния парламент преминават при голям интерес от страна на жителите на Сливен и населените места. Към тях се обръщат с питания по различни лични и социални теми, както и с въпроси касаещи инфраструктурата на града и населените места в община Сливен. От 9.30 до 16.30 часа днес ще приемат съветниците Георги Николаев и Здравко Костадинов.\r\nПредварително записване - на тел. 044/63 32 23.", "date": "2017-07-10", "title": "Сливен: Народните представители от ГЕРБ Георги Николаев и Здравко Костадинов организират приемна за граждани"}
{"url": "http://www.focus-news.net/news/2017/07/10/2413879/plovdiv-narodnite-predstaviteli-ot-gerb-menda-stoyanova-i-spas-garnevski-organizirat-priemni-za-grazhdani.html", "text": "Народните представители от ПП ГЕРБ от 16-ти МИР Пловдив – град ще приемат граждани от избирателния си район, съобщиха от пресцентъра на партията. \r\nМенда Стоянова, председател на Комисията по бюджет и финанси в 44-тото Народно събрание, ще се срещне с граждани от 16.00 в централния офис на ПП ГЕРБ на бул. „Марица” 91.\r\nСпас Гърневски, член на Комисията за борба с корупцията, конфликт на интереси и парламентарна етика и Комисията по културата и медиите, ще се срещне с граждани от 16.00 в офиса на ПП ГЕРБ на бул. „Марица” 91.", "date": "2017-07-10", "title": "Пловдив: Народните представители от ГЕРБ Менда Стоянова и Спас Гърневски организират приемни за граждани"}
{"url": "http://www.focus-news.net/news/2017/07/10/2413878/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\nОт 19.00 часа днес до 19.00 часа на 11 юли и от 07.00 до 19.00 часа на 12 юли: \r\n- на пл. „Кн. Александър І”; \r\n- на ул. „Съборна” между ул. „Цар Калоян” и пл. „Св. Неделя”.", "date": "2017-07-10", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/07/10/2413875/hurriyet-turskite-vlasti-izdadoha-zapoved-za-arest-na-72-dushi-vav-vrazka-s-razsledvaneto-sreshtu-feto.html", "text": "В рамките на операции, проведени в понеделник на територията на два университета в Истанбул, турската полиция е издирвала 72-ма души за предполагаеми връзки с движението на Фетхуллах Гюлен (ФЕТО), сочен от Анкара като организатор на неуспешния опит за държавен преврат от миналото лято, съобщава вестник Hurriyet.\r\nСред задържаните има и академик, уточняват от редакцията.\r\nДруги подробности за полицейските акции към момента не се привеждат.Тереза Герова", "date": "2017-07-10", "title": "Hurriyet: Турските власти издадоха заповед за арест на 72 души във връзка с разследването срещу ФЕТО"}
{"url": "http://www.focus-news.net/news/2017/07/10/2413876/kyustendil-dvizhenieto-po-magistrala-struma-pri-km-49-v-posoka-sofiya-se-osashtestvyava-v-edna-lenta-poradi-paten-intsident.html", "text": "Движението по автомагистрала „Струма” при км 49, в посока София, се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017-07-10", "title": "Кюстендил: Движението по магистрала „Струма” при км 49, в посока София, се осъществява в една лента поради пътен инцидент"}
{"url": "http://www.focus-news.net/news/2017/07/10/2413877/ek-odobri-programa-sreshtu-manipuliraneto-na-kilometrazhite-predlozhena-ot-evrodeputata-andrey-novakov-ot-gerb.html", "text": "Европейската комисия (ЕК) одобри предложената от българския евродепутат от ГЕРБ/ЕНП Андрей Новаков програма срещу манипулирането на километражите. Това съобщиха от пресцентъра на ГЕРБ. Предложението на стойност 1.25 милиона евро, носещо името O.R.E.L, е получило оценка „B“ - с единица по-ниско от максималната възможна. Предстои програмата да бъде заложена в Бюджет 2018 на Европейския съюз (ЕС) и да започнат подготвителни действия за нейното прилагане. O.R.E.L предвижда създаването на единна информационна система, която да обединява данните, събирани по време на годишните технически прегледи на всички моторни превозни средства и да позволява тяхната обмяна в ЕС. Така показанията за пробег на всички употребявани коли, микробуси или камиони ще бъдат обновявани по време на ежегодния технически преглед и ще са достъпни на създаден за целта сайт. Това е второто поредно предложение от българския евродепутат Андрей Новаков, което получава одобрение и финансиране от ЕК. Първото бе програмата A.L.E.C.O, която финансира стажовете на млади предприемачи от България и останалите страни-членки, в САЩ, Сингапур и Израел.", "date": "2017-07-10", "title": "ЕK одобри програма срещу манипулирането на километражите, предложена от евродепутата Андрей Новаков от ГЕРБ"}
{"url": "http://www.focus-news.net/news/2017/07/10/2413883/plovdiv-narodnite-predstaviteli-ot-gerb-gen-konstantin-popov-i-zapryan-yankov-prisastvaha-na-chestvaneto-na-167-godishnina-ot-rozhdenieto-na-ivan-vazov.html", "text": "Кулминацията на Вазовите празници в Сопот бе на 9 юли, рождената дата на Иван Вазов. Да почетат Патриарха на българската литература дойдоха народните представители от ГЕРБ генерал Константин Попов и Запрян Янков, областният координатор на ГЕРБ - Пловдив област Розалин Петков, общинският ръководител на ГЕРБ-Сопот и председател на Общинския съвет Мариана Кацарова, членове и симпатизанти на ГЕРБ в Сопот. Това съобщиха от пресцентъра на партията. Отбелязването на годишнината започна в църквата „Св. св. Петър и Павел”, където бе отслужена тържествена литургия. След нея в Етнографски и занаятчийски център „Сопотски еснафъ” бе открита  изложба от творби на занаятчии от Сопот и региона. Представителите на ГЕРБ присъстваха  и на откриването на мемориалния комплекс „Аз съм българче“. Той представлява надпис с триметрови букви на  първия стих на Вазовото стихотворение, който ще грее над родния град на поета. Изграден е в историческата местност Трапето над Сопот, описана в няколко сцени на Вазови произведения.\r\nВазовите празници продължиха на площад „Иван Вазов“, където се проведе тържествено честване на годишнината от рождението на Иван Вазов. След официалната церемония народните представители, областния координатор и представителите на ГЕРБ поднесоха венци и цветя пред паметника на Патриарха на българската литература – Иван Вазов.", "date": "2017-07-10", "title": "Пловдив: Народните представители от ГЕРБ ген. Константин Попов и Запрян Янков присъстваха на честването на 167-годишнина от рождението на Иван Вазов"}
{"url": "http://www.focus-news.net/news/2017/07/10/2413884/blagoevgrad-obshtinata-osiguryava-bezplatna-mineralna-voda-v-goreshtite-dni-za-zhiteli-i-gosti-na-grada.html", "text": "По нареждане на кмета на Община Благоевград д-р Атанас Камбитов се поставят апарати за вода в града за предпазване на гражданите от инциденти поради високите температури. Те ще бъдат монтирани в сграда на Общината, както и в Туристическия културно-информационен център. Това съобщиха от пресцентъра на Община Благоевград. Всеки, който има нужда, ще може да си вземе вода на посочените места. Апаратите се поставят на закрити места, за да могат да охлаждат водата.\r\nОстава предупреждението към гражданите да не излизат в най-горещите часове на деня, освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2017-07-10", "title": "Благоевград: Общината осигурява безплатна минерална вода в горещите дни за жители и гости на града"}
{"url": "http://www.focus-news.net/news/2017/07/10/2413885/elka-dimova-zam-kmet-na-dobrich-obshtinata-otchita-dobro-izpalnenie-na-byudzheta-kam-sredata-na-godinata.html", "text": "Общината отчита добро изпълнение на бюджета към средата на годината. Това заяви Елка Димова, зам.-кмет „Финанси и общинска собственост“, предаде кореспондент на Радио „Фокус” – Варна. Общината отчита много добро изпълнение на данъчните приходи през миналата година, което е позволило на администрацията през 2017 г. да заложи малко по-оптимистична прогноза в този аспект от Общинския бюджет – такса „битови отпадъци“ и местните данъци и такси. Неизпълнение през миналата година бележат приходите от разпореждане с общинско имущество, припомни зам.-кметът и допълни: „Което за нас беше урок, беше сигнал, че през 2017-та ние ще заложим по-реалистични приходи. Мога да кажа, че през 2017-та се движим добре спрямо плана, така че урокът е научен, който сме имали 2016 г.“. \r\nВ разходната част на общинския бюджет за миналата година са изпълнени заложените параметри като цяло, отбеляза Елка Димова. Покрити са текущите разходи в дейностите в различни области, като здравеопазване, образование, социални услуги. Елка Димова припомни, че през 2016 г. се е наложило с краткосрочен заем да бъдат покрити задължения в сферите „образование“ и „социални дейности“. Зам.-кметът коментира, че администрацията е научила още един урок, свързан с планирането и осигуряването на средства за хранителни продукти за детските градини и социалните дейности. \r\nЕлка Димова подчерта, че като цяло са изпълнени заложените параметри по Капиталовата програма на Община град Добрич. Има няколко преходни обекта, които тази година ще бъдат изпълнени. Това са канализационни системи по улиците „Разлог“ и Вежен“ (по този обект приключва процедурата по обществената поръчка). „Това, което мога да кажа, че като първа година, в която новият кметски екип прави и изпълнява бюджет, научихме много уроци, т.е. тръгнахме малко на исторически принцип да правим бюджет – какво е било досега, така да планираме за 2016-та, да се учим в движение какво можем да изпълним, какво не можем. И мисля, че това вече ни даде едни по-добри предпоставки да заложим един по-реален бюджет за 2017 година“, коментира Елка Димова. В края на миналата делова седмица Община град Добрич организира публично обсъждане на Отчета за изпълнението на бюджета на Общината за 2016 г. То в крайна сметка не се състоя, тъй като интерес бе проявен само от страна на представители на медиите. \r\nЖулиета НИКОЛОВА", "date": "2017-07-10", "title": "Елка Димова, зам.-кмет на Добрич: Общината отчита добро изпълнение на бюджета към средата на годината"}
{"url": "http://www.focus-news.net/news/2017/07/10/2413880/politologat-parvan-simeonov-nedovolstvoto-kam-getoizatsiyata-i-kam-tsiganskite-obshtnosti-do-golyama-stepen-e-nedovolstvo-kam-politikata-na-vlastta-po-tezi-vaprosi.html", "text": "Недоволството към гетоизацията и към циганските общности до голяма степен е недоволство към политиката на властта по тези въпроси. Това каза в сутрешния блок „Добро утро, България“ на Радио „Фокус“ политологът Първан Симеонов. Според него, сред основните фактори за формирането на мнение за циганите и интеграцията им са медийното говорене, политизацията, историческия опит и ролята на самата държава. „Това е бомба със закъснител. По-скоро не гърми в момента около Асеновград, но може да гръмне, защото проблемът не намира решение, остава като един замразен конфликт. Гетоизираните общности остават да живеят в някаква паралелна реалност, без особени шансове на пазара на труда и въобще за обществена реализация, което означава, че този проблем е все по-съществен проблем на българското общество с оглед и на демографските показатели, на всичките проблеми около човешкия капитал, човешкия ресурс на България“, подчерта той.\r\nСитуацията в Асеновград и проблема с циганите там е хипертрофирана от медиите и политолозите, които изследват и говорят за това, каза още Първан Симеонов.", "date": "2017-07-10", "title": "Политологът Първан Симеонов: Недоволството към гетоизацията и към циганските общности до голяма степен е недоволство към политиката на властта по тези въпроси"}
{"url": "http://www.focus-news.net/news/2017/07/10/2413886/sport-natsionalniyat-otbor-po-voleybol-zheni-na-balgariya-pretarpya-zaguba-ot-germaniya.html", "text": "Женският национален отбор по волейбол на България претърпя загуба с 2:3 гейма от тима на Германия в последна среща от първия кръг на Група А2 на турнира Гран При. \r\nБългарските волейболистки завършиха минитурнира с шест точки от две победи и едно поражение. Първи е отборът на Република Корея. На трето място с актив от пет точки е Германия. Казахстан завърши без точки.", "date": "2017-07-10", "title": "Спорт: Националният отбор по волейбол (жени) на България претърпя загуба от Германия"}
{"url": "http://www.focus-news.net/news/2017/07/10/2413882/kyustendil-lek-avtomobil-e-katastrofiral-pri-km-49-na-magistrala-struma-edin-chovek-e-postradal.html", "text": "Един човек е леко пострадал при пътно произшествие на автомагистрала „Струма”. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Тази сутрин лек автомобил е самокатастрофирал на автомагистралата, в посока София. Пострадалият е транспортиран за преглед в лечебно заведение. В момента произшествието се обслужва от екип на „Пътна полиция”. Движението по автомагистралата не е спирано.\r\nВенцеслав ИЛЧЕВ", "date": "2017-07-10", "title": "Кюстендил: Лек автомобил е катастрофирал при км 49 на магистрала „Струма”, един човек е пострадал"}
{"url": "http://www.focus-news.net/news/2017/07/10/2413881/reuters-dogovorenoto-mezhdu-sasht-i-rusiya-primirie-za-siriya-se-spazva-nyama-seriozni-narusheniya.html", "text": "Примирието, договорено от САЩ и Русия за югозападната част на Сирия, е спазвано през първия ден след влизането му в сила, предава Reuters, като се позовава на информация от наблюдатели и представители на опозицията в Дамаск.\r\nСАЩ, Русия и Йордания постигнаха съгласие в „споразумение за деескалация“, което дава основание на държавния глава на САЩ Доналд Тръмп да си припише дипломатически успех още на първата си среща с руския президент Владимир Путин, която се проведе в рамките на форума на Г-20 в Германия през миналата седмица. \r\nСирийска обсерватория за човешки права съобщава, че след влизането в сила на примирието в югозападната част на страната „надделява спокойствието“. Избухнали са кратки престрелки в провинциите Дераа и Кунейтра около полунощ, но „те не застрашават примирието“, увери ръководителят на базираната в Лондон правозащитна организация. \r\n„Изглежда, че примирието в Сирия държи… Добре!“, написа Тръмп в социалната мрежа „Туитър“.Тереза Герова", "date": "2017-07-10", "title": "Reuters: Договореното между САЩ и Русия примирие за Сирия се спазва, няма сериозни нарушения"}
{"url": "http://www.focus-news.net/news/2017/07/10/2413887/varna-sadat-nalozhi-myarka-zadarzhane-pod-strazha-na-narkorazprostranitel-ot-targovishte-zadarzhan-s-1-000-tabletki-amfetamin.html", "text": "Искането на Окръжната прокуратура във Варна за вземане на постоянна мярка „Задържане под стража“ на 37-годишния Илиян Ил. от Търговище за извършено престъпление по член 354а, ал. 1 от Наказателния кодекс бе уважено от състав на Варненския окръжен съд.  Това съобщиха от пресслужбата на Апелативна прокуратура - Варна.\r\nМъжът бе задържан на 6 юли на ул. „Пирин“ във Варна при специализирана полицейска операция по линия на наркоразпространението. Автомобилът на Илиян Ил. бил е спрян за проверка. При претърсване и обиск на лицето са открити 1000 таблетки амфетамин, кристално вещество и електронна везна със следи от амфетамин и марихуана. \r\nНаправените експертни справки на таблетките показали, че са висококачествен амфетамин с тегло 289,11 гр., а кристалното вещество с тегло 27,71 гр. се използва като съставка при производството на амфетамин. Претърсено е жилището на 37-годишния мъж в Търговище, откъдето полицията иззела 6 ампули метамфетамин. \r\nПри повторен оглед на автомобила на обвиняемия с куче са открити допълнителни количества таблетки и марихуана. \r\nИлиян Ил. е обвиняем и по досъдебно производство на Районната прокуратура в Смолян, където е разследван за държане на наркотични вещества.  \r\nОпределението на Варненския окръжен съд подлежи на обжалване пред Апелативния съд във Варна.", "date": "2017-07-10", "title": "Варна: Съдът наложи мярка „Задържане под стража“ на наркоразпространител от Търговище, задържан с 1 000 таблетки амфетамин"}
{"url": "http://www.focus-news.net/news/2017/07/10/2413888/stara-zagora-sled-30-godini-veselina-katsarova-omaya-blizo-3-000-na-stadion-beroe.html", "text": "За първи път след 30 години оперната дива, определяна за мецосопран № 1 в света - Веселина Кацарова участва в оперна постановка в България. Това се случи в уникалния, зрелищен и емоционален спектакъл под звездите, който поднесоха на зрителите Старозагорската и Бургаската опери в най-новата си съвместна суперпродукция - операта \"Кармен\" от Жорж Бизе, с режисьор Огнян Драганов.Това съобщиха от пресцентъра на Община Стара Загора.\r\nСтарозагорци и гостите на града видяха и чуха на една сцена своята съгражданка Веселина Кацарова, в ролята на темпераментната Кармен, световния тенор Калуди Калудов - в ролята на Дон Хозе, френския баритон Сирил Ровери като Ескамилио и Цветелина Василева като Микаела.\r\nАтрактивните балетни платна с участието на балета на Държавна опера-Стара Загора са дело на примабалерината и хореограф Силвия Томова. Сценографията е подготвена и адаптирана от художника на Старозагорската опера Тодор Демеров за гигантската сцена на стадиона.\r\nМегапродукцията имаше едно единствено издание и премина с изключителен успех на стадион \"Берое\". Един зашеметяващ спектакъл, превърнал се в празник за сетивата, с участието на великолепната Веселина Кацарова, която омая публиката и демонстрира артистизъм от най-висока класа. Развълнувана, тя благодари на всички, близо 3 000 които изгледаха представлението на стадиона и бе изпратена с продължителни аплодисменти от признателната публика.", "date": "2017-07-10", "title": "Стара Загора: След 30 години Веселина Кацарова омая близо 3 000 на стадион \"Берое\""}
{"url": "http://www.focus-news.net/news/2017/07/10/2413891/kyustendil-fotografiya-basketbol-zanimaniya-po-kitara-i-tantsi-sa-vklyucheni-v-lyatnata-programa-za-rabota-s-detsata-v-obshtina-dupnitsa.html", "text": "Фотография, баскетбол, занимания по китара и танци са включени в лятната програма за работа с децата на Община Дупница. Това каза за Радио „Фокус” – Кюстендил Христо Апостолов, експерт към Община Дупница. По думите му първите два дни от седмицата са посветени на фотографията. Децата ще имат възможност да участват в обособена школа, в която ще бъдат ангажирани със заснемането на различни забележителности в града. Заниманията се провеждат в партерната зала на Община Дупница. В програмата са включени демонстрации и тренировки по баскетбол, интерактивно занятие „Професия пожарникар” и детски танци.\r\nВенцеслав ИЛЧЕВ", "date": "2017-07-10", "title": "Кюстендил: Фотография, баскетбол, занимания по китара и танци са включени в лятната програма за работа с децата в община Дупница"}
{"url": "http://www.focus-news.net/news/2017/07/10/2413848/ekathimerini-gartsiya-hvarli-vinata-za-provala-na-pregovorite-za-kipar-na-turtsiya.html", "text": "Гърция обвини Турция за провала на преговорите за обединение на Кипър, заявявайки, че Анкара съзнателно е „вкарала конференцията в Кран Монтана в задънена улица“, пише електронното издание Ekathimerini.  \r\nВ Атина са на мнение, че действията на турската страна разкриват нейните истински намерения – да увековечи военното си присъствие на острова, да противостои на международното право и на резолюциите на ООН.\r\nВ специално изявление от министъра на външните работи в Атина бе казано, че Турция \"погрешно впечатление, че е привидно готово да преговаря\". Но, както се отбелязва,  Анкара е отказала да даде тези обещания в писмен вид.\r\nВ изявлението се казва още, че Турция компрометира усилията на генералния секретар на ООН Антониу Гутериш, като отказва да изложи в писмена форма постигнатите компромиси, за да оформи рамката за споразумение, така че да може да продължат заключителните преговори.Тереза Герова", "date": "2017-07-10", "title": "Ekathimerini: Гърция хвърли вината за провала на преговорите за Кипър на Турция"}
{"url": "http://www.focus-news.net/news/2017/07/10/2413893/varna-sedem-litsa-otgovorni-za-smartta-na-chetirima-rabotnitsi-pri-sabaryaneto-na-hotel-veronika-sa-predadeni-na-sad.html", "text": "Окръжната прокуратура във Варна внесе във Варненския окръжен съд обвинителен акт срещу седем лица, отговорни за смъртта на работниците Борислав Стефанов, Манол Манолов, Тодор Тодоров и Йосиф Стефанов, участвали в събарянето на хотел „Вероника“ в курорта „Слънчев ден“ край Варна. Това съобщиха от пресцентъра на Апелативна прокуратура – Варна. След продължило 2 години разследване Окръжната прокуратура във Варна е обвинила седемте лица в причиняване на смъртта на повече от едно лице поради немарливо изпълнение на занятие или друга правно регламентирана дейност, представляваща източник на повишена опасност – престъпление по член 123, ал. 3, предл. 2, във връзка с ал. 1 от Наказателния кодекс. \r\nСтроителният надзорник Валентин П. от фирма „Инекс консулт“ ООД бил консултант, изпълняващ строителния надзор и координатор по здравословни и безопасни условия на труд по договор, сключен между „Инекс консулт“ ООД като изпълнител и „Международен панаир Пловдив“ АД като възложител. Предмет на договора между двете дружества бил ремонт, реконструкция, модернизация и основно обновяване на хотелите „Вероника“, „Мираж“ и административна сграда, както и ново строителство на ваканционни имоти в курорта „Слънчев ден“. От същата фирма подсъдима е и експертката по строителен надзор Виолета Д. \r\nПодсъдими са и инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т., техническият ръководител на обекта Мехнур М., Пламен Н. от фирма „Бултранспорт груп“ ЕООД, подизпълнител на обекта, който бил координатор по здравословни и безопасни условията на труд и отговорник на обект „Вероника“, управителят на „Дигинг“ ЕООД Георги Г. като фактически подизпълнител на „Бултранспорт груп“ ЕООД и Йовко Р., който бил координатор по здравословните и безопасни условията на труд, наел работниците за разчистване на останките от съборения хотел „Мираж“. \r\nАнализът на събраните по делото доказателства сочи, че в нарушение на законовите норми, които съответстват на длъжностите на подсъдимите, и възложените им задължения била дадена положителна оценка за съответствие от подсъдимата Виолета Д. в частта конструкции, плана за безопасност и здраве  и плана за управление на строителни отпадъци в инвестиционния проект. Такава оценка дал и подсъдимият Валентин П. за целия инвестиционен проект, без той да съдържа конструктивен и технологичен проект на процесната сграда по част „Конструктивна“ и без такава за част план за безопасност и здраве на строително-монтажните работи за етап „Премахване на конструктивни елементи и замяната им с нови“. \r\nНе били изрично посочени подлежащите на премахване конструктивни елементи на хотела и как това ще се отрази на останалите елементи с носещи функции. Липсвал и проект-схема за временното подпиране на съществуващата конструкция по нива и елементи по време на премахването. Не били посочени технологията, редът и последователността на демонтиране, както и механизацията, която ще се използва. \r\nВсичко това е в причинно-следствена връзка с извършеното хаотично премахване на отделни конструктивни елементи чрез багерно-сапанно дърпане (въжено теглене) и ръчно подсичане на носещи колони на партера на хотела чрез недопустимо ударно вибрационно разрушаване на бетона с къртачи и газо-кислородно рязане на колонни арматури. Това довело до загуба на устойчивостта на строителната конструкция на хотел „Вероника“ и срутването й върху работниците. \r\nПодсъдимите Валентин Т., Мехнур М., Пламен Н. и Йовко Р.  са допуснали на строителната площадка работниците, които не били специално инструктирани и обучени за работните процеси. Те не предотвратили извършването на разрушаване чрез багерно-сапанното дърпане на конструктивните елементи от операторите на строителната техника на „Дигинг“ ЕООД. \r\nНа 8 април 2015 г. свидетел по делото дочул разговор между двама работници, че подсъдимият Георги Г. и синът му ще вкарват къртачи, за да изкъртят колоните. Той съобщил това на техническия ръководител Мехнур М., който забранил устно използването им. Георги Г. обещал на работниците бонус от 5000 лева за тези, които ръчно влязат с къртачи да срежат колоните на първия етаж на хотел „Вероника“. Самият той се изкачил по склона над хотела, за да гледа работата и да сигнализира, ако сградата започне да пада. Обяснил им, че има опит в събарянето на хотели на Златни пясъци и че ще даде знак с махане на ръка. За срутването на такава сграда Георги Г. заявил, че е необходим поне  половин час, през който работниците ще имат възможност да напуснат. \r\nОтишлите в хотела работници започнали да къртят бетона около носещите колони. След като арматурата била оголена, един от тях започнал да я реже. В този момент сградата рухнала и затрупала четиримата работници. \r\nПо делото са назначени и изготвени тройна съдебно-техническа и съдебно строително-техническа, фрактодиагностично-металографическа, дефектоскопско-трасологическа, документална, съдебно-почеркова и 4 съдебномедицински експертизи. \r\nКато причина за смъртта на четиримата работници са посочени тежки и несъвместими с живота травми, като смъртта е била неизбежна и настъпила мигновено. Извършени са 5 огледа на мястото на трагедията. \r\nПо делото, което е 24 тома, ще бъдат разпитани 43 свидетели и десетки вещи лица. Предстои Варненският окръжен съд да определи дата за разглеждане на делото срещу 7 подсъдими, отговорни за смъртта на четиримата работници.\r\nАко бъдат признати за виновни, предвиденото в закона наказание за това престъпление, е лишаване от свобода от 3 до 10 години.", "date": "2017-07-10", "title": "Варна: Седем лица, отговорни за смъртта на четирима работници при събарянето на хотел „Вероника“, са предадени на съд"}
{"url": "http://www.focus-news.net/news/2017/07/10/2413892/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ПП ГЕРБ в град Пловдив ще проведат приемни с гражданите днес, съобщиха от пресцентъра на партията. \r\nДаниела Дженева ще се срещне с граждани от 17.00 до 18.00 часа в офиса на ПП ГЕРБ в район „Южен”, ул. „Академик Петър Динеков”№ 1А\r\nСпартак Николов ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. „Коста Паница”№5\r\nВихър Захов ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. „Коста Паница”№ 5\r\nВера Тоскова ще се срещне с граждани от 16.00 до 18.00 часа в офиса на ПП ГЕРБ в район „Тракия” в жк. „Тракия”бл.91.\r\nАлександър Радев ще се срещне с граждани от 17.30 до 19.00 часа в офиса на ПП ГЕРБ в район „Централен” на ул. „Прага” № 2. \r\nАтанас Узунов ще се срещне с граждани от 17.30 до 19.00 часа в офиса на ПП ГЕРБ в район „Южен” на ул. „Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив Иван Вичков ще приема граждани във вторник, 11 юли, от 16.00 до 18.00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 12 юли, ще се проведат приемни с граждани на общински от ПП ГЕРБ в Общински съвет - Пловдив, както следва:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nГеорги Василев, от 16.00 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nД-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул. „Академик Петър Динеков”№1А. \r\nАни Лафчиева, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5. \r\nЕмил Русинов, от 17:30 до 19:00 часа в офиса на ПП ГЕРБ в район „Източен” на ул. „Коста Паница”№5. \r\nВ четвъртък, 13 юли, общинските съветници от ПП ГЕРБ в Пловдив ще проведат приемни с гражданите, както следва:\r\nПетър Попов ще се срещне с граждани от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nГошо Къчков, от 17:30  до 19:00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов, от 17:00  до 18:30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул. „Академик Петър Динеков” № 1А.", "date": "2017-07-10", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/07/10/2413894/pregled-na-osnovnite-temi-v-shumenskiya-pechat.html", "text": "“ВиК-Шумен” ще намалява загубите на вода със създаване на зони за мерене“ , е водещото заглавие във вестник „Шуменска заря“.  “ВиК-Шумен” ще създаде 30 зони за мерене на количеството подадена вода в населените места от областта. Шахти с водомери ще бъдат изградени в Шумен, Велики Преслав, Каспичан и селата в областта. „Строителството на “Арена Шумен” върви в срок“, е заглавие от стр.2 в броя. „До 10 дни започва монтажът на металната конструкция за покрива на многофункционалната спортна зала в Шумен. Строителните дейности се изпълняват в срок“. Работи се по вертикалната планировка- паркинги и пешеходни алеи. Извършва се подготовка на почвата за озеленяване на терена. „Шуменската болница събира оферти за монтиране на нов асансьор“, пише вестникът. Реконструкция на част от вътрешното пространство на Хирургическия блок на МБАЛ – Шумен е предметът на обществената поръчка, обявена от лечебното заведение. В тази част ще бъде изграден новия асансьор. „Осигуряват пари за лични асистенти на хора с увреждания“, информира ежедневникът. 15.7 милиона лева осигурява държавата за хората с увреждания в страната. Средствата ще се предоставят на общините чрез Агенцията за социално подпомагане за предоставяне на услугите личен асистент, социален асистент и домашен помощник на хората, за които е извършена социална оценка по операция „Независим живот“, финансирана по Оперативна програма „Развитие на човешките ресурси“. „БСП няма да подкрепи бизнес план на „В и К”- Шумен с увеличена цена на водата“, е заглавие от стр.3 в броя. Групата съветници на БСП в общинския съвет в Шумен няма да подкрепи на юлската сесия новото предложение на „В и К” за бизнес план, ако в него цената на водата е увеличена. „987 нарушения установиха инспекторите по труда през второто тримесечие“, съобщава всекидневникът. От тях 669 са по Закона за здравословни и безопасни условия на труд. По организацията и управлението на дейността те са 468, по безопасност на работното оборудване и технологичните процеси – 112, по хигиена на труда – 89, по трудово-правни отношения – 304, по Закона за насърчаване на заетостта – 14. „Обявиха първото класиране в Шуменския университет“, е акцент от стр.4. За втория етап на класиране в Шуменския университет „Епископ Константин Преславски” 610 кандидат-студенти са подали документи. Те кандидатстват в 49 специалности за образователно- квалификационната степен „бакалавър” и за образователно-квалификационната степен  професионален бакалавър”. На двете дати за редовни кандидатстудентски изпити – 4 и 7 юли, се явиха 300 души. Най-голям бе интересът към изпитите по български език и литература и практическия изпит по физическо възпитание и спорт.", "date": "2017-07-10", "title": "Преглед на основните теми в шуменския печат"}
{"url": "http://www.focus-news.net/news/2017/07/10/2413896/vidin-nivoto-na-dunav-se-e-povishilo-s-15-sm-pri-novo-selo-v-nachaloto-na-balgarskiya-uchastak-na-rekata.html", "text": "Нивото на Дунав се е повишило с 15 см при Ново село в началото на българския участък на реката за последното денонощие и водният стоеж там е 115 см. Това съобщиха от местната Хидрометереологична станция. Нивото на реката при Видин се е повишило с 6 см и водният стоеж е 146 см. Край Лом нивото е 150 см. регистрирано е понижение от 3 см. Нивото на Дунав край Оряхово е 69 см, регистрирано е понижение от 6 см. Температурата на водата край Ново село е 26,2 градуса, край Оряхово е 27,4 градуса.", "date": "2017-07-10", "title": "Видин: Нивото на Дунав се е повишило с 15 см при Ново село в началото на българския участък на реката"}
{"url": "http://www.focus-news.net/news/2017/07/10/2413895/vap-prodalzhava-da-nastoyava-za-vzemane-na-merki-ot-komisiyata-za-zashtita-ot-diskriminatsiya-vav-vrazka-s-priema-na-detsa-v-uchebnite-zavedeniya.html", "text": "Върховната административна прокуратура (ВАП) се самосезира вследствие на произволно проучване на допълнителни критерии за класиране на ученици в първи клас в някои училища в гр. София, съобщиха от Прокуратурата. С тях от педагогическите съвети се въвеждат предимства от рода на: родители на деца, които към датата на подаване на заявлението са на постоянен трудов договор в МОН, СО или държавната администрация; дете, на което един от родителите е държавен или общински служител в системата на образованието, общинската или държавната администрация; дете на работещи в сферата на образованието и т. н. \r\nВъпросните критерии се приемат съобразно т. 9 от Система за прием на ученици в първи клас в общинските училища на територията на Столична община (Системата). По инициатива на ВАП законосъобразността на току-що посочената разпоредба е оспорена пред Административен съд - София град. \r\nКонстатациите на ВАП относно стореното от педагогическите съвети налагат необходимост от преценка за наличие на дискриминационни практики. Ето защо, в изпълнение на конституционния прерогатив на прокуратурата да следи за спазване на законността, в защита на държавния и обществения интерес, е сезирана Комисията за защита от дискриминация (КЗД) в качеството ѝ на специализиран държавен орган за осигуряване на равенство в третирането с оглед образуване на производства за проверка на спазване на нормативните изисквания при прилагане на критерии за прием на ученици в първи клас в страната. \r\nСлед стартиране на действията по реда на надзора за законност във ВАП са получени още сигнали от граждани с конкретни твърдения за прилагане на подобни дискриминационни критерии. И тези изложения са изпратени на КЗД по компетентност. \r\nОт ВАП е уточнено изрично, че нормата от Системата е оспорена по съдебен ред, но въпреки това представените сведения сочат, че от КЗД са ангажирани единствено МОН, Регионално управление на образованието, Председател на Столичен общински съвет и Кмет на Столична община. \r\nПредвид неуведомяването на ВАП за предприемане на действия за проверка за наличие на дискриминация в други училища на територията на цялата страна, получената информация не сочи на цялостно изпълнение на правомощията на КЗД.", "date": "2017-07-10", "title": "ВАП продължава да настоява за вземане на мерки от Комисията за защита от дискриминация във връзка с приема на деца в учебните заведения"}
{"url": "http://www.focus-news.net/news/2017/07/10/2413889/politologat-parvan-simeonov-balgarite-se-darzhat-kato-zapadnoevropeytsite-po-misleneto-za-natsionalno-saznanie-i-religiozna-prinadlezhnost.html", "text": "Българите се държат като западноевропейците по мислене за национално съзнание и религиозна принадлежност. Това каза в сутрешния блок „Добро утро, България“ на Радио „Фокус“ политологът Първан Симеонов. По думите му, колективните идентичности сред българите не са изразени така както при нашите съседи. „Българите са поначало хора на здравия разум. Не бих казал, че сме радикали, не бих казал, че сме екстремни, не бих казал, че лесно се увличаме по големи идеи. Не бих казал, че сме готови да се бием и да умираме за тях. Дори напротив – редица индикатори напоследък в международни изследвания, които ние правим, като част от световната асоциация „Галъп интернешънъл“. Тези изследвания показват, че колективните идентичности, колективните самоличности сред българите като че ли не са изразени в онази степен, в която са изразени при нашите съседи. Питали сме много пъти за религия, за готовност да се биеш за държавата си – неща, които показват кое преобладава дали индивидуалното или националното, или колективното, ценностното. По тези показатели ние се движим по-скоро около страните от Западна Европа – общества по-консуматорски, общества, в които идеите за националното, религиозното, традиционните авторитети като че ли са оставени малко на по-заден план“, обясни той.\r\nПърван Симеонов заяви, че преобладава толерантното ни отношение като народ, но има и чувствителен дял хора, които биха се съгласили на крайности по отношение на циганите или бежанците. По думите му, това е недвусмислено свидетелство, че проблемът е сериозен.", "date": "2017-07-10", "title": "Политологът Първан Симеонов: Българите се държат като западноевропейците по мисленето за национално съзнание и религиозна принадлежност"}
{"url": "http://www.focus-news.net/news/2017/07/10/2413890/makedoniya-vmro-dpmne-obvinyava-vanshniya-ministar-nikola-dimitrov-v-nasledstveno-balgarofilstvo.html", "text": "Опозиционната партия на Никола Груевски, ВМРО-ДПМНЕ, обвинява външния министър Никола Димитров в наследствено българофилство, съобщават македонските медии.\r\nБившият депутат от партията на Груевски, Александър Пандов, който в медиите близки до ВМРО-ДПМНЕ напоследък се налага като политически анализатор, твърди че \"когато Никола Димитров отива в София, се чувства като у дома си\".\r\nВ интервю пред \"Телевизия Нова\", Пандов заяви че \"помни времето когато член на ръководството на ВМРО-ДПМНЕ е бил бащата на сегашния външен министър, Димитър Димитров - бивш министър на културата\".\r\nСпоред Александър Пандов \"Димитър Димитров е бил широко известен на обществото със своите пробългарски позиции и с тезата си, че македонската нация е част от българската нация\", и на тази основа \"няма как синът да защитава македонските национални интереси в преговорите с България.\"\r\nПандов призовава македонските журналисти да намерят бащата на министъра на външните работи и да го интервюират върху етногенезиса на македонския народ.\r\nЕлектронното издание \"Република\" припомня текст на Сашо Ордановски, сега един от най-отявлените критици на режима на Никола Груевски, от 2004 г., в който се говори за българофилството на министъра на културата, Димитър Димитров.\r\nСпоред \"Република\" в коментар за работата на тогавашния министър на културата, Сашо Ордановски е написал, че \"В главата на довчерашния професор по марксизъм Димитър Димитров, македонската нация винаги е била творение на кухнята на Тито в комунистическия Белград \".\r\nПреди 13 г. Ордановски обвинява министър Димитров в назначение на некомпетентни кадри на ръководни постове в македонската култура, за които достатъчно условие е било \"да бъдат българофили\".\r\nОбвинението на Ордановски, че бащата на министъра на външните работи е българофил, услужливо е препечатано в \"Пулс 24\" и \"Курир\".Тереза Герова", "date": "2017-07-10", "title": "Македония: ВМРО-ДПМНЕ обвинява външния министър Никола Димитров в наследствено българофилство"}
{"url": "http://www.focus-news.net/news/2017/07/10/2413899/kyustendil-12-dka-zhitni-nasazhdeniya-sa-izgoreli-pri-pozhar-v-zemlishteto-na-selo-slatino.html", "text": "Полицията в Дупница изяснява причините за опожаряване на 12 дка житни насаждения, съобщиха от  Областна дирекция на МВР – Кюстендил. Пожарът е възникнал тази нощ в землището на село Слатино. Изгорели са около 12 дка житни насаждения. Пожарът е загасен от екипи на Районна служба „Пожарна безопасност и защита на населението” – Кюстендил.", "date": "2017-07-10", "title": "Кюстендил: 12 дка житни насаждения са изгорели при пожар в землището на село Слатино"}
{"url": "http://www.focus-news.net/news/2017/07/10/2413897/plovdiv-protestat-na-personala-v-mbal-sveti-mina-shte-prodalzhi-dokato-ne-se-promenyat-planovete-za-badeshteto-na-obshtinskata-bolnitsa.html", "text": "Лекарите от пловдивската болница „Свети Мина“ блокираха за 10 минути кръговото кръстовище на жп гарата от страната на бул. „Руски“ и „Иван Вазов“, предаде репортер на Радио „Фокус” - Пловдив. Медиците излязоха на протестът заради закъснение на майското им възнаграждение и срещу решението на Общинския съвет МБАЛ „Свети Мина“ да бъде слята с бившата Втора градска болница в града. Водачите на превозни средства на натовареното кръстовище мълчаливо изчакаха протеста в знак на съпричастност с хората в бели престилки. Управителят на болницата д-р Генади Странжев заяви, че възнагражденията на персонала са изплатени в петък, но много от медиците твърдяха, че все още нямат по сметките превод. Всъщност това, което ги плаши е бъдещето на болницата, която е знакова за пловдивчани и се намира на възлово място. Според тях, се цели закриване на болницата. Освен това при евентуално сливане с друго болнично заведение поради дублиращи дейности на двете здравни заведения много хора ще останат без работа.\r\nСпоред общинската управа сливането е единственият начин болница „Свети Мина“ да продължи да съществува, а Общинският съвет отпусна 2 млн. лева за разплащане на просрочени задължения към кредиторите на лечебното заведение. Болницата продължава да трупа дългове и в момента има около 600 000 лева задължения.\r\nПротестът на персонала ще продължи и в следващите дни докато не се променят плановете за бъдещето на общинската болница, заявиха медиците.\r\nЦветана ТОНЧЕВА", "date": "2017-07-10", "title": "Пловдив: Протестът на персонала в МБАЛ „Свети Мина“ ще продължи, докато не се променят плановете за бъдещето на общинската болница"}
{"url": "http://www.focus-news.net/news/2017/07/10/2413898/komisiyata-po-obrazovanieto-i-naukata-shte-bade-domakin-na-tseremoniyata-po-zakrivaneto-na-liderska-akademiya-za-direktori-na-uchilishta.html", "text": "Комисията по образованието и науката ще бъде домакин на церемонията по закриването на Лидерска академия за директори на училища, съобщиха от пресцентъра на Народното събрание. Събитието ще се проведе на 11 юли от 12.00 часа в зала „Изток” на Народното събрание. Председателят на парламента Димитър Главчев ще поздрави директорите, участвали в проекта. Над 20 директори на училища от София и областта ще получат своите сертификати за квалификация от председателя на Комисията по образованието и науката Милена Дамянова и от председателя на Управителния съвет на Съвета на жените в бизнеса в България Боряна Манолова. \r\n„Лидерска академия – квалификация за успешни директори на училища” се организира от Съвета на жените в бизнеса в България съвместно с Комисията по образованието и науката. Пилотното издание на проекта бе открито на 13 декември 2016 г. в Народното събрание. Управление на екип, насърчаване на инициативността, методи за комуникация и взаимодействие с представителите на училищната общност – държавни институции, педагогически специалисти, родители и деца са сред темите на обучението.", "date": "2017-07-10", "title": "Комисията по образованието и науката ще бъде домакин на церемонията по закриването на Лидерска академия за директори на училища"}
{"url": "http://www.focus-news.net/news/2017/07/10/2413902/shumen-ranena-koshuta-e-bila-namerena-na-patnoto-platno-sled-razklona-za-selo-cherencha.html", "text": "Ранена кошута е била намерена на пътното платно след разклона за село Черенча, съобщиха от Областната дирекция на МВР – Шумен. Сигналът за животното е бил подаден вчера в 12:02 часа в дежурната част на РС ПБЗН - Шумен. Пристигналият на място екип преместил ранената кошута на безопасно място. Информирали председателя на ловната дружинка в село Градище, изчакали да дойде на място и му я предали.", "date": "2017-07-10", "title": "Шумен: Ранена кошута е била намерена на пътното платно след разклона за село Черенча"}
{"url": "http://www.focus-news.net/news/2017/07/10/2413905/elka-dimova-zam-kmet-na-dobrich-okolo-60-ot-godishniya-plan-sa-prihodite-ot-mestni-danatsi-i-taksi-na-obshtinata-kam-parvoto-shestmesechie-na-godinata.html", "text": "Около 60% от годишния план са приходите от местни данъци и такси на Общината към първото шестмесечие на годината. Това каза Елка Димова, зам.-кмет „Финанси и общинска собственост“, предаде кореспондентът на Радио „Фокус” – Варна. Зам.-кметът обясни, че тези цифри са логични предвид сроковете за плащане на налозите и отстъпките, които се правят в този период на годината. „С добър темп се движим, около 40% са приходите от разпореждане с общинско имущество, което е добре все пак към полугодието. Говорим за прекратяване на съсобственост, говорим за продажба на общински жилища на правоимащи, говорим за продажба на парцели. Тази година като че ли интересът е малко по-голям“, коментира Елка Димова. Тя допълни, че вече е сключен договорът за новия кредит от 11 млн. лв., но усвояването му все още не е започнало. Този кредит в първите 30 месеца ще бъде револвиращ, т.е. ще има усвояване, погасяване, няма да формира по-голяма сума на главница. Зам.-кметът припомни, че от тези 11 млн. лв. 10 млн. лв. са за съфинансиране на проекта за обновяване на водния сектор на града, 600 000 лв. – за изграждане на система за видеонаблюдение и 400 000 лв. – за конструктивни укрепвания на сгради на детските градини, включени в Инвестиционната програма на Община град Добрич.\r\nЖулиета НИКОЛОВА", "date": "2017-07-10", "title": "Елка Димова, зам.-кмет на Добрич: Около 60% от годишния план са приходите от местни данъци и такси на Общината към първото шестмесечие на годината"}
{"url": "http://www.focus-news.net/news/2017/07/10/2413903/smetnata-palata-2-171-detsa-sa-rodeni-in-vitro-s-finansova-pomosht-ot-darzhavata-ot-1-yanuari-2014-g-do-30-yuni-2016-g-no-zabavyane-na-finansiraneto-namalyava-efekta-ot-deynostta.html", "text": "Сметната палата извърши одит на дейността на Центъра за асистирана репродукция за периода от 1 януари 2014 г. до 30 юни 2016 г., съобщиха от институцията. Темата е обществено значима, тъй като след 1990 г. демографското развитие на страната е с отрицателен естествен прираст на населението. В края на 2015 г. населението на България е намаляло в сравнение с 2014 г. с над 48 хил. души, а през 2050 г. се очаква да намалее до около 5,8 млн. души по прогнози на НСИ. Коефициентът на общата раждаемост през 2015 г. е 9.2% и е по-малък от общия коефициент на раждаемост за ЕС.\r\n\t За оптимизиране на демографския прираст е необходимо да се акцентира и върху профилактиката, диагностиката и лечението на стерилитета. Асистираната репродукция са диагностични и лечебни методи, чрез които се цели преодоляване на безплодието. \r\nЦентърът за асистирана репродукция осъществява организационно и финансово подпомагане на гражданите за извършване на дейности по асистирана репродукция в лечебни заведения в Република България. Относителният дял на извършените процедури, финансирани от Центъра за периода 2014 г. - 2015 г., е 35 на сто от всички извършени процедури по асистирана репродукция. Общо за одитирания период са финансирани и извършени 7 598 процедури на обща стойност 29 351 016 лв., като в резултат са родени 2 171 деца. \r\nУспеваемостта по показател „родени деца“ за България е 28 на сто, с което страната ни се доближава до успешните европейски практики (Австрия 27,4 на сто). \r\n\tВ резултат на одита са направени следните основни изводи и заключения:\r\nПланираните средства за финансиране на дейностите по асистирана репродукция  за одитирания период са постоянна величина - около 12 млн. лв. и са незначителни спрямо планираните разходи по бюджета на МЗ, около 3 на сто за целия период на одита. \r\nПрез 2015 г. издадените заповеди за финансиране са с 364 повече от тези през 2014 г., с което е постигнато преизпълнение с 26,9 на сто.  Въпреки, че издадените заповеди за финансиране се увеличават, планираните разходи за дейности по асистирана репродукция остават постоянна величина, което е индикатор за необосновано планиране на бюджетните средства, предназначени за подпомагане на процедури по асистирана репродукция, на фона на обществените потребности и стратегическите национални приоритети.\r\n\tНедостигът на финансов ресурс води до удължаване на периода от подаване на заявлението до получаване на заповед за финансиране на процедура по асистирана рапродукция и достига до 11 месеца през 2016 г. В резултат на забавянето се намалява ефективността на дейността, поради намаляване на вероятността за успех на осъществената процедура по асистирана репродукция.\r\n\tУтвърдени  са правила и критерии за прием, разглеждане и издаване на заповед за финансиране на извършените дейности по асистирана репродукция за заявленията, като е осигурена равнопоставеност при разглеждане на случаите.\r\n\tВ Центъра за асистирана репродукция няма разработен и установен ефективен механизъм за проследяване на резултата от извършените процедури по асистирана репродукция.\r\n\tФинансирането на дейностите за тях се извършва въз основа на договори между директора на Центъра за асистирана репродукция и лечебните заведения, като е допуснато договаряне с лечебни заведения, които не отговарят на регламентираните критерии за успеваемост.\r\n\tСериозен проблем е, че към фактурата за окончателно плащане на дадена процедура, лечебните заведения не прилагат цялата медицинска документация, а само епикриза и протокол. Само едно лечебно заведение е приложило и то непълна медицинска документация. Проверени са над 1000 фактури. Но въпреки липсата на необходимите документи Центърът не е спрял плащанията. Неизискването и непредставянето на медицинската документация към фактурите за окончателно плащане създава риск за заплащане на дейности, които са изпълнени в намален обем или не са изпълнени. Затова одитният доклад е изпратен на Агенцията за държавна финансова инспекция. \r\n\tЛечебните заведения, които извършват дейности по асистирана репродукция, финансирани от Центъра, освен от него, се контролират съвместно от Министерството на здравеопазването, Изпълнителната агенция по трансплантация. За одитирания период не са извършвани съвместни проверки. \r\nНа национално ниво не са извършвани анализи в областта на асистираната репродукция от Министерството на здравеопазването. \r\n\tОсъществената дейност от Центъра за асистирана репродукция по организационно и финансово подпомагане на български граждани за извършване на дейности по асистирана репродукция в лечебни заведения в Република България е ефективна спрямо повечето използвани критерии и показатели за оценка и в резултат са родени 2 171 деца. \r\nНедостатъчното и несвоевременно финансиране на процедурите по асистирана репродукция оказва негативно влияние върху ефективността на дейността на Центъра за асистирана репродукция, като намалява шансовете за успех на извършените дейности и броя на родените деца. \r\nСметната палата е дала 12 препоръки на директора на Центъра и 8 препоръки на министъра на здравеопазването.\r\nОдитният доклад е публикуван на интернет страницата на Сметната палата.", "date": "2017-07-10", "title": "Сметната палата: 2 171 деца са родени ин витро с финансова помощ от държавата от 1 януари 2014 г. до 30 юни 2016 г. , но забавяне на финансирането намалява ефекта от дейността"}
{"url": "http://www.focus-news.net/news/2017/07/10/2413907/varna-zadarzhan-e-33-godishen-mazh-s-296-g-kokain-otglezhdal-i-marihuana.html", "text": "За срок до 72 часа в ареста с постановление на Окръжната прокуратура във Варна е задържан 33-годишният Душо Д. Той е привлечен като обвиняем по досъдебно производство с две обвинение - за държане с цел разпространение на 296 грама кокаин - по член 354а, ал. 1, и за отглеждане на марихуана - по член 354в, ал. 1 от Наказателния кодекс, извършено в съучастие с друго лице. Това съобщиха от пресслужбата на Апелативна прокуратура – Варна.\r\nПри специализирана полицейска операция в две постройки в землището на село Бенковски са открити 39 растения марихуана, празни саксии, електронна везна. Претърсването на постройките било извършено в условията на неотложност. \r\nДнес Окръжната прокуратура във Варна ще внесе искане във Варненския окръжен съд за вземане на мярка за неотклонение „Задържане под стража“ спрямо 33-годишния мъж.", "date": "2017-07-10", "title": "Варна: Задържан е 33-годишен мъж с 296 г кокаин, отглеждал и марихуана"}
{"url": "http://www.focus-news.net/news/2017/07/10/2413904/tv-nova-makedoniya-aleksandar-vuchich-e-na-poseshtenie-v-turtsiya.html", "text": "Сръбският президент Александър Вучич е на посещение в Истанбул, където ще вземе участие в XXII Световен петролен конгрес, предава македонският телевизионен канал „ТВ Нова“.\r\nВучич пристигна в Турция още в неделя, но официалната част от визитата му започва в понеделник, 10 юли. В програмата на сръбския държавен глава е планирана среща с президента на Турция Реджеп Тайип Ердоган, която ще се състои в кулоарите на 22-то издание на най-големия форум за газовата и петролна индустрия. Тереза Герова", "date": "2017-07-10", "title": "„ТВ Нова“ (Македония): Александър Вучич е на посещение в Турция"}
{"url": "http://www.focus-news.net/news/2017/07/10/2413900/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие „Уволниха протестиращите топенергетици“. Двама топенергетици, които оглавиха протестите в държавното дружество „Предприятие ВЕЦ Пловдив”, са уволнени. Това са зам.-управителят на предприятието и главен инженер по ремонта инж. Никола Ганев, който бе обявен за Енергетик на 2016 година, и главният инженер по експлоатацията инж. Пламен Козарев. Уволни ги новият управител Николай Гайтанджиев. „Варварци на протест срещу общинския кмет“, научаваме от изданието. Стотина души излязоха на спонтанен протест в селото вчера начело с кмета Николай Николов. Те пресичаха на групи пешеходните пътеки в населеното място на пътя Пазарджик – Велинград и така блокираха движението. Членовете на Инициативния комитет „Да спасим община Септември” поискаха пълна ревизия на всички обществени поръчки на кмета на Община Септември Марин Рачев и твърдят, че с действията си общинското ръководство удря по статута им на туристическа дестинация, като се готви да им вземе минералната вода. \r\nВестник „Пазарджишка Марица“ излиза с водещ материал „Ще плащаме за Синя зона и в събота“. Паркирането в „Синя зона“ да стане платено от 8.00 до 16.00 часа в събота, предвижда проектът на нова Наредба за организация на движението в Пазарджик, качен на сайта на Общинския  съвет. „Мъж плажува пред полицията“ информира изданието. Възрастен мургав мъж избра слънчевия петъчен предобед, за да си спретне плажно парти пред полицията. Очевидци разказаха как пристигнал, спокойно свалил дрехите си, изправил се на парапета на фонтана и започнал да чупи стойки тип „ала бодибилдинг“.  След като приключил с въображаемата си фотосесия, цамбурнал във водата. Там си прекарвал чудесно, докато не се появил униформен, който го изгонил от фонтана. „Пазарджиклии предпочитат живот на село“ става ясно от материал на втора страница. Пазарджиклии  масово търсят къщи в близките до Пазарджик села. Въпреки че цената им е по-висока, имотите се купуват като топъл хляб. Целта на клиентите е да избегнат обичайните проблеми с шумни и капризни съседи, коментират брокерите. Най-предпочитани са селата Главиница, Добровница, Ивайло, Дебръщица и Паталеница.", "date": "2017-07-10", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/10/2413909/desislava-kostadinova-gerb-pazardzhik-rabotim-za-preodolyavane-na-problemite-koito-sazdadoha-svlachishtata-v-obshtina-peshtera.html", "text": "В момента работим за преодоляване на проблемите, които създадоха свлачищата в община Пещера. Това каза на пресконференция депутатът от ГЕРБ Десислава Костадинова, предаде репортер на Радио „Фокус“ – Пазарджик. Костадинова обясни, че освен последното активизирало се свлачище има още четири, по които вече се работи. До края на месец септември по тях работата трябва да приключи. Тези свлачища са по пътя за курорта „Свети Константин“. Общата сума, която е заделена за укрепителните дейности, е около 1,1 милиона лева. За тях около 80% от парите са отпуснати. За последното свлачище, което е в града, все още няма отпуснати средства, уточни Костадинова. \r\nРаботи се и по околовръстното шосе на общината. „Цялостната отсечка е на стойност около 5 милиона лева. За сега имаме отпуснати само 2 милиона лева. Надяваме се да бъдат отпуснати и останалите средства, за да може да се завърши околовръстният път, който ще извежда тежките превозни средства от град Пещера“, каза още Десислава Костадинова.\r\nВаня НИКОЛОВА", "date": "2017-07-10", "title": "Десислава Костадинова, ГЕРБ – Пазарджик: Работим за преодоляване на проблемите, които създадоха свлачищата в община Пещера"}
{"url": "http://www.focus-news.net/news/2017/07/10/2413912/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yuli.html", "text": "На 11 юли 2017 г. (вторник), във връзка с подмяна на водомерен възел на ул. „Траян Танев“ кв. „Суходол“ се налага спиране на водоподаването от 9.00  до 12:00 часа на клиентите а „Софийска вода”, живеещи в района на:\r\nул. „Траян Танев“, ул. „Хармония“, ул. „Прохладен път“, ул. „Проф. Димитър Михалчев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  „Проф. Димитър Михалчев“ ъгъла с ул. „Траян Танев“. Това съобщиха от пресцентъра на дружеството.\r\nНа 11 юли 2017 г. (вторник), във връзка с подмяна на сградно водопроводно тклонение на ул. „Стар Беловодски път“ вилна зона „Беловодски път“ се налага спиране на водоподаването от 10.00  до 18:00 часа на клиентите а „Софийска вода”, живеещи в района на:\r\nпо ул. „Стар Беловодски път“ от ул. „Беловодски път“ до ул. „Акация“\r\nпо ул. „Планинарска песен“ от ул. „Стар Беловодски път“ до ул. „Планинарска песен“ №16\r\nул. „Егреците“, ул. „Малкото копито“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Акация“ ъгъла с ул. „Стар Беловодски път“.\r\nНа 11 юли 2017 г. (вторник), във връзка с подмяна на сградно водопроводно тклонение на ул. 7 кв. „Обеля“ се налага спиране на водоподаването от 9.30  до 13:30 часа на клиентите а „Софийска вода”, живеещи в района на:\r\nпо ул. 7-ма от ул. „Акад. Лихачов“ до ул. 12-та\r\nпо ул. 12-та от ул. 7-ма до ул. 8-ма\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. 7-ма ъгъла с ул. 12-та.\r\nНа 11 юли 2017 г. (вторник), във връзка с реконструкция на уличен водопровод на бул. „Рожен“ кв. „Илиянци“ се налага спиране на водоподаването от 09.00  до 21:00 часа на клиентите а „Софийска вода”, живеещи в района на:\r\nпо бул. „Рожен“ от ул. „Жасмин“ до ул. „Братия“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  бул. „Рожен“ на площада пред кметството.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017-07-10", "title": "„Софийска вода” временно ще прекъсне водоснабдяването в някои части на столицата на 11 юли"}
{"url": "http://www.focus-news.net/news/2017/07/10/2413910/sport-grigor-dimitrov-se-izpravya-sreshtu-rodzhar-federer-v-dvuboy-ot-uimbaldan.html", "text": "Първата ракета на България Григор Димитров се изправя срещу швейцареца Роджър Федерер в мач от осминафиналите на най-стария турнир по тенис в света – Уимбълдън.\r\nМачът на българина закрива програмата на Централния корт, която стартира в 15:00 ч. българско време. Двубоят на Григор започва веднага след края на мача Анди Мъри – Беноа Пер.\r\nПървата ни ракета няма победа над 18-кратния шампион от Големия шлем от 5 изиграни мача помежду им. Двамата с швейцареца за последно се срещнаха на Australian Open миналата година, когато Димитров отстъпи с 1-3 сета, а 1/8-финалният мач на тазгодишния Уимбълдън ще е първи в съперничеството им на трева.", "date": "2017-07-10", "title": "Спорт: Григор Димитров се изправя срещу Роджър Федерер в двубой от Уимбълдън"}
{"url": "http://www.focus-news.net/news/2017/07/10/2413906/voa-sinat-na-donald-tramp-se-e-sreshtal-s-ruski-advokat-vav-vrazka-s-informatsiya-za-hilari-klintan.html", "text": "Най-големият син на американския президент Доналд Тръмп поясни, че се е срещал със свързан с Кремъл адвокат, малко след като неговият баща си осигури номинацията на Републиканската партия за президентските избори в САЩ, надявайки се да получи информация, която би била полезна за кампанията, съобщава радио Voice of America.\r\nПо време на срещата с руския адвокат Наталия Веселницкая, Доналд Тръмп младши не е „получил детайли или информация, нито такава му е била предлагана“.\r\n„Много бързо стана ясно, че тя няма полезна информация“, призна синът на американския лидер, подчертавайки, че баща му не е бил информиран относно провеждането на срещата.\r\nБелият дом се опита да омаловажи контакта между Тръмп младши и въпросния адвокат, след като информация относно срещата бе изнесена в The New York Times. На нея са присъствали също и Джаред Къшнер, висш политически съветник на Белия дом и Пол Манафорт, тогавашният ръководител на кампанията на Доналд Тръмп.\r\nВ първия отговор на Тръмп младши относно срещата, той не спомена нищо за политическа информация, която би навредила на Хилари Клинтън. В следващия си коментар обаче, той преразгледа съобщението си и призна, че е очаквал от руския юрист да предостави подобни данни.Тереза Герова", "date": "2017-07-10", "title": "VOA: Синът на Доналд Тръмп се е срещал с руски адвокат във връзка с информация за Хилъри Клинтън"}
{"url": "http://www.focus-news.net/news/2017/07/10/2413913/bild-germanskite-sotsialdemokrati-skasyavat-predninata-na-sayuza-hdshss-alternativa-za-germaniya-s-nay-niski-niva-na-podkrepa-ot-2015-g-nasam.html", "text": "Подкрепата на гражданите за Германската социалдемократическа партия (ГСДП) бележи ръст от два процента. Това показват последните проучвания на общественото мнение, съобщава вестник Bild.\r\nРезултатите от анкетите показват, че ако изборите за федерален парламент бяха следващата неделя, то ГСДП ще получи подкрепата на 25 % от германските избиратели, а Съюзът (ХДС/ХСС) – на 38 % от гражданите. \r\nТрета политическа сила в страната остава „Левица“, която се радва на симпатиите на девет на сто от избирателите. „Зелени“ и Свободната демократична партия (СвДП) остават на осем процента. \r\n„Алтернатива за Германия“ достигна най-ниските нива на обществена подкрепа от края на 2015 г. Партията на Фрауке Петре събира подкрепа на седем на сто от германците. Тереза Герова", "date": "2017-07-10", "title": "Bild: Германските социалдемократи скъсяват преднината на Съюза (ХДС/ХСС), „Алтернатива за Германия“ с най-ниски нива на подкрепа от 2015 г. насам"}
{"url": "http://www.focus-news.net/news/2017/07/10/2413911/ministar-predsedatelyat-boyko-borisov-uchastva-v-rabotna-sreshta-v-istanbul.html", "text": "Министър-председателят Бойко Борисов участва в работна среща с президентите на Турция Реджеп Ердоган, на Азербайджан Илхам Алиев, на Сърбия Александър Вучич и с премиера на Албания Еди Рама, посветена на енергийните проекти в региона. Това съобщиха от правителствена информационна служба.   \r\nСрещата се състоя в рамките на провеждащия се в Истанбул 22-и Световен петролен конгрес.", "date": "2017-07-10", "title": "Министър-председателят Бойко Борисов участва в работна среща в Истанбул"}
{"url": "http://www.focus-news.net/news/2017/07/10/2413914/zam-predsedatelyat-na-gerb-tsvetan-tsvetanov-shte-provede-rabotna-sreshta-vav-vidin.html", "text": "Председателят на ПГ на ПП ГЕРБ и заместник-председател на партията Цветан Цветанов ще посети град Видин, съобщиха от пресцентъра на партията. Цветанов ще бъде придружаван от областния координатор на ГЕРБ - Видин и народен представител Владимир Тошев.  \r\nОт 17.00 часа в офиса на ПП ГЕРБ в град Видин Цветан Цветанов ще проведе работна среща с кметове на общини от област Видин, избрани от листата на ПП ГЕРБ и общинските ръководители на партията. От 18.30 часа в залата на Симфониета - Видин Цветан Цветанов ще се срещне с членове на областната структура на партията и ще връчи членски карти на 50 новоприети членове.", "date": "2017-07-10", "title": "Зам.-председателят на ГЕРБ Цветан Цветанов ще проведе работна среща във Видин"}
{"url": "http://www.focus-news.net/news/2017/07/10/2413919/hurriyet-turtsiya-osadi-izrael-za-novi-v-iztochnata-chast-na-erusalim.html", "text": "Турция осъди Израел за одобряването на строежите в „незаконните селища“ в Източен Ерусалим, въпреки международната съпротива по този въпрос, предава Hurriyet.\r\n„Ние осъждаме намерението на Израел да построи нови 1,5 хил. сгради в незаконните селища в окупираната от Израел територия на Източен Ерусалим. Незаконните стъпки, които нарушават основните принципи на международното право, нарушават основата на двудържавното решение“ , се казва в изявление от Министерството на външните работи на Турция.Тереза Герова", "date": "2017-07-10", "title": "Hurriyet: Турция осъди Израел за нови в източната част на Ерусалим"}
{"url": "http://www.focus-news.net/news/2017/07/10/2413917/pernik-narodniyat-predstavitel-d-r-aleksandar-aleksandrov-ot-gerb-provede-regulyaren-priemen-den-s-grazhdani.html", "text": "Проблеми, касаещи неизплатено обезщетение по оценка, свързана със щетите от силното земетресение през 2012 г. и имотни казуси, представиха жители на Община Перник пред народния представител от ПП ГЕРБ-Перник д-р Александър Александров. Това съобщиха от пресцентъра на ПП ГЕРБ.\r\nОт своя страна представителят на законодателната власт даде необходимите насоки относно процедурите, които следва да се предприемат, за да си потърсят правата.\r\nПредставена беше подписка  от граждани с искане за  съдействие за осигуряване на обществен транспорт до хижа „Селимица“.\r\n„Казусът влиза в правомощията на Общински съвет в Перник, проектът за решение е разглеждан от законодателния орган в Перник и  не е приет“, сподели народният представител. Той пое ангажимент още днес да се запознае в детайли с него и да провери дали той може да бъде разгледан повторно от постоянните комисии в ОбС и да бъде прегласуван.\r\nВ рамките на приемния ден бяха изложени още и въпроси от социален и битов характер, както и такива, свързани с осигурявне на трудова заетост.\r\nОт своя страна д-р Александров се отнесе с внимание към проблемите на гражданите и съдейства чрез запознаване компетентните институции за навременно разрешаване на представените казуси.", "date": "2017-07-10", "title": "Перник: Народният представител д-р Александър Александров от ГЕРБ проведе регулярен приемен ден с граждани"}
{"url": "http://www.focus-news.net/news/2017/07/10/2413918/zam-ministar-denitsa-nikolova-shte-uchastva-v-rabotna-sreshta-po-vaprosite-v-oblastta-na-teritorialnoto-sblizhavane-i-gradskata-politika-v-grad-talin.html", "text": "Заместник-министърът на регионалното развитие и благоустройството Деница Николова ще участва в работна среща на Триото на Председателството на Съвета на ЕС, включващо Естония, България и Австрия. Това съобщиха от /b>пресцентъра на МРРБ. Събитието ще се проведе на 11 юли в град Талин и се организира по покана на Естония. \r\nУчастниците в срещата ще обсъдят планираните от Триото дейности в областта на териториалното сближаване и градската политика през следващите 18 месеца. Предвижда се да бъде изготвен съвместен работен документ на Триото за този период.", "date": "2017-07-10", "title": "Зам.-министър Деница Николова ще участва в работна среща по въпросите в областта на териториалното сближаване и градската политика в град Талин"}
{"url": "http://www.focus-news.net/news/2017/07/10/2413916/blagoevgrad-vazrasten-mazh-e-otkrit-martav-v-mestnostta-dabalnitsa-pritisnat-ot-mototsikleta-si.html", "text": "Възрастен мъж е открит мъртъв, притиснат от мотоциклета си, съобщиха от Областната дирекция на МВР – Благоевград. В петък около 17:35 часа в Районно управление „Полиция” – Гоце Делчев е получено съобщение за починал човек, затиснат от мотоциклет. От полицейски служители, работещи по случая е установено, че починалият е 69-годишен мъж от село Слащен. Около 20:00 часа на 6 юли в гориста местност с надлъжен наклон в местността Дъбълница, землище на Слащен, Община Сатовча, същият е управлявал мотоциклет „ИЖ“ и след като е загубил контрол над него се е преобърнал, при което е затиснат от мотоциклета.", "date": "2017-07-10", "title": "Благоевград: Възрастен мъж е открит мъртъв в местността Дъбълница, притиснат от мотоциклета си"}
{"url": "http://www.focus-news.net/news/2017/07/10/2413908/glavniyat-prokuror-vnese-predlozhenie-do-prokurorskata-kolegiya-na-vss-za-obrazuvane-na-distsiplinarno-proizvodstvo-sreshtu-prokuror-dimitar-zahariev-ot-op-pleven.html", "text": "Главният прокурор Сотир Цацаров внесе предложение до Прокурорската колегия на ВСС за образуване на дисциплинарно производство срещу Димитър Захариев – прокурор в Окръжна прокуратура гр. Плевен за допуснати нарушения на Кодекса за етично поведение на българските магистрати, накърняващи сериозно престижа на Съдебната власт. Това съобщиха от пресцентъра на Прокуратурата.\r\nПо повод предаване „Една криминална история в стил 90- те“, излъчено по Нова телевизия на 14.05.2017г., главният прокурор Сотир Цацаров се самосезира и разпореди извършване на проверка от прокурори от отдел „Инспекторат“ във ВКП с оглед данни за извършено дисциплинарно нарушение от прокурор Захариев. \r\nВ хода на проверката е установено следното: \r\nПреди да встъпи в длъжност, като младши прокурор в районна прокуратура гр. Левски през 1997 г., прокурор Димитър Захариев е бил учредител, едноличен собственик на капитала и управител на „СИДИЕМ“ ЕООД – Плевен, с основен предмет на дейност – охранителна дейност. \r\nНа 12.06.2014 г. прокурор Димитър Захариев е определен за наблюдаващ прокурор по разследване във връзка с настъпилата смърт на германски гражданин, с оглед данни за престъпление по чл. 115 НК /убийство/. Това станало повод Захариев да се запознае със съпругата на починалия. На 22.04.2015 г. Захариев прекратил това наказателно производство, а около месец-два по- късно, прокурор Захариев отново се срещнал със съпругата на починалия и й отправил предложение тя да изкупи дяловете на съдружника на баща му в „Петромакс“ ООД. Последната отказала с аргумента, че ако ще се влагат пари, по-добре да се създаде нова охранителна фирма. \r\nВ изпълнение на уговореното на 14.05.2015 г. съпругата на починалия учредила „Хард Секюрити 2000“ ЕООД, със седалище в гр. Плевен и основен предмет на дейност – охранителна дейност. След учредяването на дружеството, по настояване на прокурор Димитър Захариев за управител на това дружество бил назначен негови близък приятел. Прокурор Захариев участвал неформално в дейността на дружеството - контролирал управителя, който трябвало да съгласува действията си с него, а работните срещи по съществените за дружеството въпроси се провеждали с негово участие. Освен това, възползвайки се от контактите си, прокурор Захариев се ангажирал активно с набирането на клиенти, като заедно с управителя посетил 40-50 обекта. \r\nВ края на 2015 г. – януари 2016 г. прокурор Димитър Захариев довел във фирмата Камен Балбузанов, първоначално като клиент, а след това уведомил управителя, че Балбузанов ще набира клиенти срещу комисионна. Въпреки изразеното от управителя несъгласие, Балбузанов започнал да посещава често офиса на фирмата и да се включва в работните срещи. \r\nВ излъчения запис в предаването по Нова телевизия е документирано посещение на прокурор Димитър Захариев заедно с Камен Балбузанов в завод „Вапцаров“, охраняван от „Експрес Секюрити 2000“ЕООД. Целта на посещението била да се предложат услугите на „Хард Секюрити 2000“ЕООД като охранителна фирма. \r\nЗаедно с Балбузанов, Захариев е посетил със същата цел и други обекти, охранявани от „Експрес Секюрити 2000“ЕООД. \r\nУстановените при проверката факти безусловно сочат на действия и поведение, с което е Захариев е нарушил принципа на почтеност и благоприличие. Поведението е неуместно и непристойно и е уронило не само личния му авторитет, но и съществено е накърнило престижа на съдебната власт. \r\nТези действия представляват дисциплинарно нарушение по смисъла на чл. 307, ал.3, т.3 от Закона за съдебната власт, поради което главният прокурор Сотир Цацаров сезира Прокурорската колегия на ВСС за образуване на дисциплинарно производство срещу прокурор Димитър Захариев от Окръжна прокуратура – Плевен. \r\nГлавният прокурор ще поиска налагане на най - тежкото дисциплинарно наказание – дисциплинарно освобождаване от длъжност на прокурор Захариев. \r\nПрипомняме, че на 21.07.2015 г., главният прокурор внесе предложение за временно отстраняване на Димитър Захариев от длъжност „прокурор“ при Окръжна прокуратура – гр. Плевен във връзка с повдигнато обвинение от Специализирано звено „Антикорупция“- СГП за опит за принуда спрямо свидетел по наказателно производство /престъпление по чл. 143, ал.1 във вр. с чл. 18 ал.1 от НК / и за държане на огнестрелни оръжия и боеприпаси, без да е взел необходимите мерки за сигурност /престъпление по чл. 338 ал.1 от НК/. \r\nНа 23.07. 2015 г. ВСС го отстрани от длъжност. \r\nНа 26.04.2016 г. главният прокурор внесе във ВСС искане за освобождаване на Димитър Захариев от длъжността „прокурор“ при Окръжна прокуратура – Плевен поради несъвместимост, тъй като упражнява търговска дейност. На 25.03.2016 г. във фирменото досие на „ХАРД СЕКЮРИТИ 2000” ООД е отразено, че Димитър Захариев е вписан като съдружник в посоченото дружество с размер на дялово участие 2000 лв. (40 % от капитала). \r\nНа 15.06.2016 г. ВСС отлагат за следващо заседание разглеждането на предложението на главния прокурор. \r\nНа 27.07.2016 г. Прокурорската колегия на ВСС не приема предложението на главния прокурор за освобождаване на Димитър Захариев от длъжността „прокурор” в Окръжна прокуратура гр. Плевен. \r\nНа 29.12.2016 г. СЗ“Антикорупция“ – СГП внесе обвинителен акт срещу Димитър Захариев и е направено искане от прокурора до съда за отстраняване от длъжност по реда на НПК. \r\nНа 14.02.2017 г. СГС остави без уважение искането на СЗА, тъй като обвинението му не е във връзка с работата му, както и че досъдебното производство е приключило и той не може да влияе на свидетелите. \r\nНа 17.02.2017 г. СЗА протестира определението на СГС, но Апелативен съд - София потвърди определението на СГС. \r\nПо разследване на Специализираната прокурора, на 06.06.2017 г. Димитър Захариев е привлечен като обвиняем за участие в организирана престъпна група, създадена с користна цел и за изнудване на лекар. С определение на Специализирания наказателен съд, Димитър Захариев е с мярка за неотклонение „Домашен арест“.", "date": "2017-07-10", "title": "Главният прокурор внесе предложение до Прокурорската колегия на ВСС за образуване на дисциплинарно производство срещу прокурор Димитър Захариев от ОП-Плевен"}
{"url": "http://www.focus-news.net/news/2017/07/10/2413920/vnesen-e-obvinitelen-akt-sreshtu-bivshiya-prepodavatel-v-su-chavdar-stoyanov-za-opit-za-prinuda-i-osashtestveni-deystviya-na-polovo-udovletvorenie-s-litse-ot-sashtiya-pol.html", "text": "Под ръководството и надзора на Софийската районна прокуратура е приключено разследването, водено срещу юриста и бивш университетски преподавател Чавдар Стоянов. След събиране на необходимите доказателства за разкриване на обективната истина Софийска районна прокуратура внесе в съда обвинителен акт срещу последния за извършени от него две престъпления - опит за принуда, за което е предвидено наказание „лишаване от свобода“ до шест години и осъществени действия на полово удовлетворение с лице от същия пол, за което е предвидено наказание „лишаване от свобода“ от две до осем години. Това съобщиха от пресцентъра на Прокуратурата. \r\nВ края на 2015 г. пострадалият по първото от двете престъпления – Г.И., си търсел допълнителна работа, като чрез свой познат се свързал по телефона с подс. Чавдар Стоянов, с когото се уговорили да се срещнат. От своя познат И. разбрал, че Стоянов иска да назначи човек за лична охрана. При срещата на двамата, състояла се в гр. София, Стоянов заявил на И., че е бисексуален, както и че работи като прокурор и едновременно като лектор в СУ „Св. Климент Охридски“. Изрично предупредил свид. И., че последният не следва да закъснява за работа, защото в противен случай щял да бъде наказан с бой с камшик. \r\nНа следващия ден подс. Стоянов и И. се видели отново в заведение в столичния кв. „Лозенец“, като след срещата им подсъдимият внезапно се опитал да хване бедрото на И., а впоследствие и да го прегърне. И. решил да не започва работа при Стоянов. \r\nСлед като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание – бой с камшик. По-късно през същия ден подсъдимият изпратил и sms на Г.И., че ще го набеди пред прокуратурата на България, че е извършил престъпление, че го е нападнал и ще има трима свидетели.  \r\nПо идентичен на гореописания начин, през 2012 г. във връзка с пусната от подс. Стоянов обява, че същият си търси лице за лична охрана, с него се свързал свид. К. Л. При първоначалната среща между двамата подс. Стоянов заявил на Л., че е доктор по международно право и че работел за бивш главен прокурор. \r\nНяколко дни по-късно двамата мъже се срещнали отново, като подс. Стоянов настоял да отидат в апартамент. Там подс. Стоянов накарал пострадалия Л. да направи петдесет лицеви опори, но преди това да се съблече гол до кръста. Тъй като свидетелят решил, че това е част от изпита за работа, започнал да прави лицевите опори. Подс. Стоянов му казал да си свали и панталона. Докато Л. правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, Л. почнал да моли подсъдимия да спре, но последният започнал да нанася по-силни удари. Междувременно подс. Стоянов започнал да мастурбира, продължавайки да удря пострадалия, докато удовлетворил половото си желание.  \r\nПредстои делото да бъде насрочено от Софийски районен съд.", "date": "2017-07-10", "title": "Внесен е обвинителен акт срещу бившия преподавател в СУ Чавдар Стоянов за опит за принуда и осъществени действия на полово удовлетворение с лице от същия пол"}
{"url": "http://www.focus-news.net/news/2017/07/10/2413915/hurriyet-politsiyata-v-istanbul-e-zadarzhala-42-ma-dushi-zapodozreni-za-vrazki-s-fetulah-gyulen-v-aktsiya-provedena-na-teritoriyata-na-dva-universiteta.html", "text": "Турската полиция е задържала 42-ma души в рамките на операция, проведена в два университета в Истанбул, съобщава вестник Hurriyet .Те са заподозрени във връзки с Фетхуллах Гюлен, сочен от Анкара като организатор за опита за преврат срещу Реджеп Ердоган през юли 2016 г.\r\nИздадени са заповеди за арест на общо 72-ма души, засечени да използват ByLock ( кодирана програма за съобщения между гюленистите). Тереза Герова", "date": "2017-07-10", "title": "Hurriyet: Полицията в Истанбул е задържала 42-ма души, заподозрени за връзки с Фетулах Гюлен в акция, проведена на територията на два университета"}
{"url": "http://www.focus-news.net/news/2017/07/10/2413922/tass-v-odesa-zapochvat-mnogonatsionalnite-voennomorski-ucheniya-morski-briz-2017.html", "text": "В понеделник, 10 юли, край украинския град Одеса започват военноморските учения „Морски бриз 2017“, припомня информационната агенция TACC.  В тях ще вземат участие общо 17 държави.\r\nВ маневрите ще бъдат задействани повече от 30 плавателни съда, в това число поддържащи кораби и катери, а също и 20 самолета. По информация на Министерството на отбраната на Украйна, в учението ще вземат участие повече от три хиляди души от 17 страни, сред които Белгия, България, Великобритания, Гърция, Грузия, Канада, Франция, Италия, Литва, Молдова, Норвегия, Полша, Португалия, Турция и Швеция.Тереза Герова", "date": "2017-07-10", "title": "ТАСС: В Одеса започват многонационалните военноморски учения „Морски Бриз 2017“"}
{"url": "http://www.focus-news.net/news/2017/07/10/2413926/deputati-ot-gerb-stara-zagora-neka-sprat-spekulatsiite-balgariya-e-mnogo-dalech-ot-finansov-apokalipsis.html", "text": "Имаше много черни прогнози за състоянието на фискалния резерв на България след изплащането на външен дълг за близо 2 млрд. лв. Те не се сбъднаха и целяха само популизъм и сплашване на хората. Това обявиха на пресконференция народните представители от ГЕРБ в Стара Загора Емил Христов, Борис Кърчев, Маноил Манев и Радостин Танев, съобщиха от пресцентъра на партията. „След направата и на втория транш за тази година, с което нивото на дължимото от България намалява до около 25% от БВП, това доведе до спестяване на разходи за лихви“, уточни Емил Христов. Той посочи, че това е правилният път за работа от страна на Министерството на финансите и подчерта, че очевидно България е много далече от финансовия апокалипсис, неведнъж артикулиран от опозицията.\r\n„Трябва да се каже, че точно благодарение на акумулираните суми в държавния резерв, отпада нуждата от пускане на нови облигации на външните пазари през 2017 г. За първите пет месеца на тази година държавната хазна отново е с излишък. И докато фискалният резерв е на изключително високи нива, държавният дълг намалява“, допълни Радостин Танев.\r\n  „На фона на всички спекулации на опозицията, че Народното събрание не работи, че депутатите не работят, че едва ли не държавата ни умира – фактите говорят друго“, заяви народният представител Маноил Манев. Той даде подробности около работата на Комисията по вътрешна сигурност, на която е член. „В последните седмици на дневен ред е темата с протестите на полицаите и служителите на МВР. Това, за което говорим днес, е тясно свързано с реалността у нас. Добрата финансова политика, събираемостта, както и стабилността на финансовия резерв, дава възможност за промени и подобрения във всички направления“, допълни Манев. Той уточни, че е направена крачка към изплащането на парите за униформи, нещо, което досега не е било уредено законово. „Работи се за увеличаване на средствата за извънреден труд, както и към евентуалното нарастване на месечните им възнаграждения, когато има възможност за това“, каза още депутатът.\r\nПо време на срещата със старозагорските медии бе акцентирано и върху още няколко теми – промените в Закона за движение по пътищата, предстоящото разглеждане на проекта за Закона за доброволчеството, както и подробности около работата на  Комисията по вътрешна сигурност и обществен ред.\r\n  „Отпадането на знак Е24 от Закона за движение по пътищата е стъпка към ограничаването на инцидентите, причинени от висока и несъобразена скорост. Предстои ни още много работа, но тази черна статистика за загиналите и ранените по пътищата трябва да бъде ограничена“, категоричен бе депутатът Борис Кърчев, който е член на Комисията по транспорт, информационни технологии и съобщения. Той припомни, че се обмисля оптимален вариант за изработване на отделни нормативни уредби, с които да се рамкират правилата на пътя, на обучението, на регистрацията и на санкционирането.\r\nВременната комисия, на която Емил Христов е председател, занимаваща се с проучване на процедурата по избор на нов тип боен самолет, активно работи, уточни депутатът. „Приехме вътрешните правила за дейността на комисията, както и списъка, с който изискваме първата част от документите от Министерство на отбраната. Той заяви, че е крайно необходимо да се избягва политизирането на темата и внасянето на напрежение, както при работата на Временната комисия, така и когато става дума за работата на Парламентарната комисия по отбрана.", "date": "2017-07-10", "title": "Депутати от ГЕРБ – Стара Загора: Нека спрат спекулациите – България е много далеч от финансов апокалипсис"}
{"url": "http://www.focus-news.net/news/2017/07/10/2413923/sport-chelsi-predlaga-80-mln-evro-za-alvaro-morata.html", "text": "Челси подготвя оферта на стойност 80 млн. евро за нападателя на Реал Мадрид Алваро Мората, предава AS. \r\nНа нападателя ще бъде предложен договор за четири или пет години, с по-високо възнаграждение от настоящото, което възлиза на шест милиона евро годишно. \r\nОфициалното предложение към испанеца ще бъде представено в следващите дни.", "date": "2017-07-10", "title": "Спорт: Челси предлага 80 млн. евро за Алваро Мората"}
{"url": "http://www.focus-news.net/news/2017/07/10/2413901/emsc-seriyata-zemetreseniya-v-makedoniya-prodalzhava.html", "text": "Серията земетресения в Македония продължава –  нови трусoве са регистрирани на територията на страната в ранните часове на понеделник, показва справка на интернет страницата на Европейския средиземноморски сеизмологичен център. \r\nЗеметресение от трета степен по скалата на Рихтер е регистрирано в 2.12 часа (местно време) на седем километра североизточно от Охрид и четири километра югоизточно от село Косел, в близост до което е разположен и единственият действащ вулкан на Балканите – Дувалото. Дълбочината на труса е била на два километра под земната кора.\r\nТрус със сила от 2,8 по Рихтер е регистриран в 4.16 часа (местно време), с епицентър на шест километра югоизточно от Охрид и дълбочина от два километра.\r\nМалко по-късно, в 4.39 часа (местно време), е последвало земетресение от 3,3 по скалата на Рихтер. Епицентърът на труса е бил на седем километра североизточно от Охрид и на четири югоизточно от Косел, с дълбочина от два километра под земната кора.\r\nВ 5.05 часа (местно време) е регистриран последен от поредицата до този момент по-слаб трус от 2,7 по Рихтер, отново в района на Охрид. Тереза Герова", "date": "2017-07-10", "title": "EMSC: Серията земетресения в Македония продължава"}
{"url": "http://www.focus-news.net/news/2017/07/10/2413921/pazardzhik-initsiativen-komitet-shte-predlozhi-dva-varianta-za-remont-na-bul-a-stamboliyski.html", "text": "На общественото обсъждане на ремонта на бул. „А. Стамболийски“ в Пазарджик ще бъда предложени два варианта. Това каза за Радио „Фокус“ – Пазарджик Костадин Деянов от инициативния комитет на гражданите. Той обясни, че обсъждането е днес от 18.00 часа в Голямата зала на Младежкия дом в Пазарджик. „Общественото обсъждане бе насрочено с решение на Общинския съвет, след като Инициативният комитет поиска промяна в проекта за ремонт на булевард „А. Стамболийски“ и приложи подписка от жителите на града, в която са се подписали над 900 души. Общото при двата варианта, които предлагаме и различното от проекта на Община Пазарджик е, че се запазват съществуващите дървета“, уточни Деянов. Той обясни, че първият вариант, който предлагат, е с двупосочно движение и изграждане на успоредни паркоместа от двете страни на платното и велоалея по северния тротоар. Вторият вариант е с еднопосочно движение, успоредни паркоместа само по северния тротоар и велоалея до него. „И при двата варианта се запазват всички дървета, а в проекта на общината се предвижда тяхното изсичане. Най-важната промяна, която искаме е да се запазят съществуващите дървета“, допълни Деянов.\r\nВаня НИКОЛОВА", "date": "2017-07-10", "title": "Пазарджик: Инициативен комитет ще предложи два варианта за ремонт на бул. „А. Стамболийски“"}
{"url": "http://www.focus-news.net/news/2017/07/10/2413927/ministar-nikolina-angelkova-tri-zavedeniya-na-plazha-kabakum-tsentralen-kray-varna-shte-badat-zatvoreni.html", "text": "Три заведения на плажа „Кабакум централен“ край Варна ще бъдат затворени. Това заяви пред журналисти във Варна министърът на туризма Николина Ангелкова, която се включи в проверка за състоянието на морския плаж, отдаден под наем, предаде репортер на Радио „Фокус“ – Варна. Проверката, която бе съвместна с няколко институции, е по сигнал на граждани и на бъдещия наемател, спечелил търга за отдаване под наем. Министър Ангелкова уточни, че изборът на наемател към момента се обжалва, което означава, че плажът се води неохраняем. Договорът с предишния наемат е бил прекратен миналата година заради много нередности, включително и неплащане на наемната цена. „Проведохме търг за отдаване под наем, който беше спечелен от нов наемател, но поради обжалване и в момента няма сключен договор. Този плаж се води неохраняем. Редно е на територията на този плаж да не се извършва търговска дейност. Получихме сигнали, че има заведения, които работят и извършват незаконна търговска дейност. Сезирали сме Регионалната дирекция за строителен контрол, както и Община Варна, за да се предприемат незабавно действия по събаряне на заведенията или по прекратяване на търговската им дейност“, заяви Ангелкова. По думите й, до приключване на съдебните процедури и сключването на нов договор с избрания наемател на плажа не трябва да се осъществява търговска дейност, всичко трябва да е безплатно, а почистването да се осигурява от общината. Според Ангелкова, в момента на плажа на практика се извършва самоуправство, затова ще се предприемат всички законови мерки това да бъде прекратено.\r\nМинистър Николина Ангелкова подчерта, че след приключване на съдебните процедури ще се пристъпи към сключване на договор с новия наемател на плажа.\r\nМарияна ВАЛЕНТИНОВА", "date": "2017-07-10", "title": "Министър Николина Ангелкова: Три заведения на плажа „Кабакум централен“ край Варна ще бъдат затворени"}
{"url": "http://www.focus-news.net/news/2017/07/10/2413925/blagoevgrad-registrirani-sa-novi-signali-za-telefonni-izmami-pri-koito-se-izpolzva-shemata-za-sadeystvie-za-zalavyane-na-telefonni-izmamnitsi.html", "text": "Регистрирани са нови сигнали за телефонни измами, при които се използва схемата за съдействие за залавяне на телефонни измамници. Това съобщиха от Областната дирекция на МВР – Благоевград. В събота лица, представящи се за полицейски служители, са въвели в заблуждение 78-годишна жена от Петрич, която хвърлила през прозореца на жилището си плик със сумата от около 1 300 лева. \r\nЖена на 81 години от Сандански е оставила пред дома си торбичка със сумата от около 1 100 лева. Жена на 77 години от същия град е изхвърлила през терасата на жилището си найлонова торбичка със сумата от около 2 600 лв., около 300 евро и златни накити. По случаите са образувани досъдебни производства.", "date": "2017-07-10", "title": "Благоевград: Регистрирани са нови сигнали за телефонни измами, при които се използва схемата за съдействие за залавяне на телефонни измамници"}
{"url": "http://www.focus-news.net/news/2017/07/10/2413929/stara-zagora-sabitiyata-za-festival-na-rozata-2018-v-kazanlak-shte-badat-oshte-po-raznoobrazni-i-atraktivni-ot-tazgodishnite.html", "text": "Кулминационните дни на Фестивал на розата 2018 в Казанлък ще бъдат 1, 2 и 3 юни 2018 г., като 3 юни е и Празникът на града. Това съобщиха от пресцентъра на Община Казанлък. Събитията за Фестивал на розата 2018 ще бъдат още по-разнообразни и атрактивни. Наред с традиционните като избор на Царица Роза, ритуал „Розобер\", коронясване на Царица Роза, Международен фолклорен фестивал, Карнавално шествие организаторите обещават много нови и красиви празнични изненади. Очаквайте публикуването на празничната програма на интернет страницата на Община Казанлък kazanlak.bg.", "date": "2017-07-10", "title": "Стара Загора: Събитията за Фестивал на розата 2018 в Казанлък ще бъдат още по-разнообразни и атрактивни от тазгодишните"}
{"url": "http://www.focus-news.net/news/2017/07/10/2413924/premierat-boyko-borisov-podcherta-znachenieto-na-razvitieto-na-gazovata-infrastruktura-v-izkazvaneto-si-na-22-iya-svetoven-petrolen-kongres.html", "text": "Министър-председателят Бойко Борисов участва в 22-ия Световен петролен конгрес, който се провежда в Истанбул, съобщиха от правителствена информационна служба. В изказването си пред форума той подчерта значението на развитието на газовата инфраструктура за диверсифициране на източниците и маршрутите на енергийните доставки и представи проекта за европейски газов хъб „Балкан”.", "date": "2017-07-10", "title": "Премиерът Бойко Борисов подчерта значението на развитието на газовата инфраструктура в изказването си на 22-ия Световен петролен конгрес"}
{"url": "http://www.focus-news.net/news/2017/07/10/2413932/andrey-novakov-gerbenp-manipuliraneto-na-kilometrazhite-na-avtomobilite-v-es-shte-bade-kriminalizirano.html", "text": "Манипулирането на километражите на автомобилите в ЕС ще бъде криминализирано още през следващата година. Това каза за Радио „Фокус“ Андрей Новаков, евродепутат от ГЕРБ/ЕНП. Новаков е вносител на одобрената от ЕК програма за създаването на единна информационна система, обединяваща данните от годишните технически прегледи на всички моторни превозни средства. Според него, с новите правила на практика превъртането километражите ще се обезсмисли. \r\n„Надяваме се, до голяма степен да решим този проблем, защото това коства хиляди евро на всеки човек. Това буквално е измама, която краде парите на хората. Да не говорим, че може да струва и човешки живот, че може да изложи на опасност живота и здравето на хората. Възможно е и всеки месец човек да си превърта километражите, също така и служителите в сервизите да ги не въвеждат коректно. Тук обаче тяхната отговорност е персонална, включително и наказателна, защото това означава да изготвиш документ с невярно съдържания. Това е престъпление много по-сериозно, отколкото да превъртиш даден километраж“, коментира той. \r\nДанните от единната система ще са достъпни в специално създаден за целта сайт, а подготовката на програмата ще бъде заложена в бюджета на ЕС още през следващата 2018 г., добави евродепутатът. „Това, което зависи от мен е програмата да бъде заложена в бюджета и да бъде финансирана, а с това със сигурност краят на превъртането на километражите се вижда“, каза още Андрей Новаков.", "date": "2017-07-10", "title": "Андрей Новаков, ГЕРБ/ЕНП: Манипулирането на километражите на автомобилите в ЕС ще бъде криминализирано"}
{"url": "http://www.focus-news.net/news/2017/07/10/2413930/pazardzhik-stabilno-e-sastoyanieto-na-trimata-postradali-pri-tezhkata-katastrofa-na-85-km-na-magistrala-trakiya.html", "text": "Стабилно е състоянието на тримата пострадали от тежката катастрофа на 85 км на магистрала „Тракия“ в събота, които са настанени в Областната болница в Пазарджик, съобщи за Радио „Фокус“ – Пазарджик д-р Васил Вълчев, началник на МБАЛ - Пазарджик. В Хирургическото отделение на пазарджишката болница са настанени две жени и малко дете. Те са със съчетани гръдно-коремни наранявания. „По-възрастната жена и детето са и с мозъчни сътресения. Тя е с по-тежка, а детето с по-лека степен на мозъчно сътресение. На този етап не се изисква оперативно лечение. Те са настанени за наблюдение, няма опасност за живота им“, уточни д-р Вълчев.„Фокус“ припомня:\r\nВ събота сутрин при тежка катастрофа в района на 85 км на автомагистрала „Тракия“ край Пазарджик загина жена и други шест души бяха ранени и откарани в болницата в областния град. Микробус се преобърна в канавка. Извършен бе полицейски оглед за изясняване на причините за инцидента.", "date": "2017-07-10", "title": "Пазарджик: Стабилно е състоянието на тримата пострадали при тежката катастрофа на 85 км на магистрала „Тракия“"}
{"url": "http://www.focus-news.net/news/2017/07/10/2413933/petar-paunov-kmet-na-kyustendil-myusyulmanskoto-veroizpovedanie-otnovo-e-vneslo-ustanovitelen-isk-v-sada-za-pravopriemstvenost.html", "text": "Мюсюлманското вероизповедание отново е внесло установителен иск в съда за правоприемственост. Това съобщи на пресконференция кметът на Община Кюстендил Петър Паунов, предаде репортер на Радио „Фокус” – Кюстендил. Според кмета, искът е заведен в Софийски градски съд и касае установяването на правоприемство между Мюсюлманското вероизповедание и вероизповедните общини. „Използвам случая отново, изразявайки мнението на кюстендилската общественост и на повечето наши сънародници, да призова Мюсюлманско вероизповедание да оттегли своите неоснователни претенции”, каза Паунов. Юридическите екипи утре ще бъдат на място в очакване да се представи молба за оттегляне на претенциите. \r\n„В противен случай на следващото съдебно заседание отново стотици хиляди български граждани ще бъдат принудени да заявят възмущението си от провокациите. Не смятаме да ставаме част от напрежението, което се опитва да се създава в много части от Република България”, каза Паунов. Той призова всички неоснователни и незаконни претенции незабавно да бъдат преустановени. Според Петър Паунов вече два състава на българската правосъдна система ясно за заявили, че мюсюлманското вероизповедание не е наследник на мюсюлманските вероизповедни общини от началото на ХХ век. Става въпрос за съвсем неправомерни опити за присвояване на собственост, която е на българската държава и на българския народ, не се престава и с посегателствата върху българската история и култура.\r\nВенцеслав ИЛЧЕВ", "date": "2017-07-10", "title": "Петър Паунов, кмет на Кюстендил: Мюсюлманското вероизповедание отново е внесло установителен иск в съда за правоприемственост"}
{"url": "http://www.focus-news.net/news/2017/07/10/2413935/pregled-na-mezhdunarodnite-novini-do-13-chasa-agentsiya-fokus.html", "text": "Серията земетресения в Македония продължава –  нови трусoве са регистрирани на територията на страната в ранните часове на понеделник, показва справка на интернет страницата на Европейския средиземноморски сеизмологичен център. \r\nЗеметресение от трета степен по скалата на Рихтер е регистрирано в 2.12 часа (местно време) на седем километра североизточно от Охрид и четири километра югоизточно от село Косел, в близост до което е разположен и единственият действащ вулкан на Балканите – Дувалото. Дълбочината на труса е била на два километра под земната кора.\r\nТрус със сила от 2,8 по Рихтер е регистриран в 4.16 часа (местно време), с епицентър на шест километра югоизточно от Охрид и дълбочина от два километра.\r\nМалко по-късно, в 4.39 часа (местно време), е последвало земетресение от 3,3 по скалата на Рихтер. Епицентърът на труса е бил на седем километра североизточно от Охрид и на четири югоизточно от Косел, с дълбочина от два километра под земната кора.\r\nВ 5.05 часа (местно време) е регистриран последен от поредицата до този момент по-слаб трус от 2,7 по Рихтер, отново в района на Охрид.\r\n*** В понеделник, 10 юли, край украинския град Одеса започват военноморските учения „Морски бриз 2017“, припомня информационната агенция TACC.  В тях ще вземат участие общо 17 държави.\r\nВ маневрите ще бъдат задействани повече от 30 плавателни съда, в това число поддържащи кораби и катери, а също и 20 самолета. По информация на Министерството на отбраната на Украйна, в учението ще вземат участие повече от три хиляди души от 17 страни, сред които Белгия, България, Великобритания, Гърция, Грузия, Канада, Франция, Италия, Литва, Молдова, Норвегия, Полша, Португалия, Турция и Швеция.\r\n*** Подкрепата на гражданите за Германската социалдемократическа партия (ГСДП) бележи ръст от два процента. Това показват последните проучвания на общественото мнение.\r\nРезултатите от анкетите показват, че ако изборите за федерален парламент бяха следващата неделя, то ГСДП ще получи подкрепата на 25 % от германските избиратели, а Съюзът (ХДС/ХСС) – на 38 % от гражданите. \r\nТрета политическа сила в страната остава „Левица“, която се радва на симпатиите на девет на сто от избирателите. „Зелени“ и Свободната демократична партия (СвДП) остават на осем процента. \r\n„Алтернатива за Германия“ достигна най-ниските нива на обществена подкрепа от края на 2015 г. Партията на Фрауке Петре събира подкрепа на седем на сто от германците.\r\n*** Австрия наложи забрана за влизане в страната на турския министър на икономиката Нихат Зейбекчи, планирал участие в събитие, отбелязващо годишнината от неуспешния преврат в Турция. Това съобщи говорител на Министерството на външните работи във Виена.\r\n\"Мога да потвърдя, че (австрийският) външен министър (Себастиан) Курц всъщност забрани на министъра на турската икономика да влезе в страната\", заяви говорителят на австрийското външно министерство. Той каза, че събитието е \"много голямо\" и че посещението представлява \"опасност за обществения ред и сигурност в Австрия\".\r\nПо-рано и правителството на Нидерландия заяви, че турският вицепремиер Тургул Тюркеш не е добре дошъл в страната.\r\n*** Турската полиция е задържала 42-ma души в рамките на операция, проведена в два университета в Истанбул. Те са заподозрени във връзки с Фетхуллах Гюлен, сочен от Анкара като организатор за опита за преврат срещу Реджеп Ердоган през юли 2016 г.\r\nИздадени са заповеди за арест на общо 72-ма души, засечени да използват ByLock ( кодирана програма за съобщения между гюленистите).\r\n*** Ден след влизането в сила на примирието в Сирия, в швейцарския град Женева ще бъдат подновени усилията за постигане на мир в разкъсваната от гражданския конфликт близкоизточна република.\r\nКакто и по-рано, и този път преговорите между правителството в Дамаск и опозицията ще бъдат индиректни. Преди началото им специалният представител на ООН за Сирия Стефан де Мистура предупреди за големите очаквания, припомняйки, че всички усилия за мир до този момент са завършвали с неуспех.\r\n*** Лидерът на ДПА Зиядин Села предупреди, че ако през първите 100 дни от управлението не бъде приет закона за разширена употреба на албанския език, партията му ще напусне управляващата в Скопие коалиция.\r\nСъответните коментари председателят на ДПА направи в рамките на партиен конгрес в Тетово. Села изрази надежди, че напускането на правителството е крайна мярка, до която няма да има нужда да се стига.\r\n*** ВМРО-ДПМНЕ отправи нова остра критика към Македонската академия на науките и изкуствата (МАНИ) във връзка с Договора за добросъседство с България.\r\n„Министерствата на външните работи на Македония и България  съгласуваха Договора за добросъседство, който ще бъде подписан за три седмици, а гражданите все още не знаят какво е приел Заев“, бе поредният коментар по темата от партията на Никола Груевски. \r\n„Скандално е МАНИ, като най-висшата професионална и научна институция в държавата, да няма никаква информация какво съдържа споразумението с България, което Заев договаряше в София. Неприемливо е МАНИ да мълчи по отношение на липсата на прозрачност на правителството“, се казва още в съобщението от ВМРО-ДПМНЕ.\r\n***", "date": "2017-07-10", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/10/2413936/afp-nobeloviyat-laureat-za-mir-e-v-kritichno-sastoyanie.html", "text": "Носителят на Нобеловата награда за мир Лиу Сяобо е в критично състояние, предава AFP. От болницата, в която той се лекува, уточниха, че туморът в белия му дроб се е уголемил. \r\nДокторите са информирали семейството му, че са подготвени да преместят 61-годишния активист в интензивното отделение, ако това се наложи. Нобеловият лауреат се лекува в Първа болница на Китайския медицински университет, край североизточния град Шънян, става ясно още от съобщението.Тереза Герова", "date": "2017-07-10", "title": "AFP: Нобеловият лауреат за мир Лиу Сяобо е в критично състояние"}
{"url": "http://www.focus-news.net/news/2017/07/10/2413934/inzh-angel-dailov-obshtina-blagoevgrad-stoynostta-na-proekta-izgrazhdane-na-sotsialni-zhilishta-v-iv-mikrorayon-e-9-506-000-lv.html", "text": "Стойността на проекта „Изграждане на социални жилища в IV микрорайон“ е 9 506 000 лв. Това каза на пресконференция инж. Ангел Даилов, ръководител на проекта, предаде репортер на Радио „Фокус“ - Пирин. На встъпителната пресконференция присъстваха още инж. Иво Николов, заместник-кмет по икономика и финанси; Зорница Кралева, заместник-кмет по европейски програми и проекти; Ива Цветанова, юрист по проекта; арх. Васил Тинчев, архитект по проекта. Инж. Даилов отбеляза, че социалните жилища са финансирани по програма „Региони в растеж“ 2014-2020 година. Срокът за изпълнение на проекта е 2 година, като на 21 октомври 2016 година е бил подписан договор с Министерството на регионалното развитие и благоустройството и Община Благоевград. \r\nИнж. Даилов посочи, че социалните жилища са предназначени за социално слаби хора, за малцинствени групи, за хора, нуждаещи се от всякакъв вид социални услуги. Мястото, където ще се изградят, се намира на север от Югозападен университет „Неофит Рилски“, като достъпът до имотите се осъществява през улица „Роден край“ и улица „Ветрен“. „Сградите са 3 на брой в 3 отделни урегулирани поземлени имота, като общо в трите сгради ще бъдат изградени 202 жилища“, допълни ръководителят на проекта. Той обясни, че сред жилищата ще има едностайни, двустайни и тристайни, като за момента се планира на всеки етаж да има по едно жилище от трите типа.\r\nНатали СТЕФАНОВА", "date": "2017-07-10", "title": "Инж. Ангел Даилов, Община Благоевград: Стойността на проекта „Изграждане на социални жилища в IV микрорайон“ е 9 506 000 лв."}
{"url": "http://www.focus-news.net/news/2017/07/10/2413928/tv-21-makedoniya-vmro-dpmne-otpravi-ostra-kritika-kam-manu-skandalno-e-da-ne-razpolaga-s-informatsiya-za-sadarzhanieto-na-dogovora-za-dobrosasedstvo-s-balgariya.html", "text": "ВМРО-ДПМНЕ отправи нова остра критика към Македонската академия на науките и изкуствата (МАНУ) във връзка с Договора за добросъседство с България, предава „ТВ 21“.\r\n„Министерствата на външните работи на Македония и България  съгласуваха Договора за добросъседство, който ще бъде подписан за три седмици, а гражданите все още не знаят какво е приел Заев“, бе поредният коментар по темата от партията на Никола Груевски. \r\n„Скандално е МАНУ, като най-висшата професионална и научна институция в държавата, да няма никаква информация какво съдържа споразумението с България, което Заев договаряше в София. Неприемливо е МАНУ да мълчи по отношение на липсата на прозрачност на правителството“, се казва още в съобщението от ВМРО-ДПМНЕ. Тереза Герова", "date": "2017-07-10", "title": "„ТВ 21“ (Македония): ВМРО-ДПМНЕ отправи остра критика към МАНУ: „Скандално“ е да не разполага с информация за съдържанието на договора за добросъседство с България"}
{"url": "http://www.focus-news.net/news/2017/07/10/2413931/georgi-parvanov-bivsh-prezident-na-balgariya-da-pomognem-na-makedoniya-da-vleze-v-es-i-nato.html", "text": "Подписването на Договора за добросъседство между България и Македония е добра първа стъпка към подобряване на отношенията между двете страни. Това заяви бившият президент на България Георги Първанов, предава скопският телевизионен канал A1 On.\r\nПърванов отбеляза, че на Македония трябва да й бъде оказана помощ за присъединяването към Европейския съюз и НАТО с оглед на стабилността на страната и региона, но същевременно подчерта, че е също толкова важно България да реши собствените си проблеми с Македония по въпроса за общата история.\r\n„Имаме благоприятна атмосфера, която може и да не се повтори в следващите 20 г. Затова трябва да се движим към подписване на договора. Скептик съм дали договорът ще реши проблема, но както и да е, той наистина е необходим и трябва да бъде подписан. \r\nВъпросът е друг, ние няма да решим проблема с един договор, няма да намалим напрежението. Трябват ни години, десетилетия работа. Нуждаем се от публичен политически консенсус, друга медийна среда. Това се постига с много контакти и с много диалог“, заяви Първанов в интервю за националната телевизия. Тереза Герова", "date": "2017-07-10", "title": "Георги Първанов, бивш президент на България: Да помогнем на Македония да влезе в ЕС и НАТО"}
{"url": "http://www.focus-news.net/news/2017/07/10/2413937/inzh-pavlin-tsonev-appd-niskoto-nivo-na-dunav-nalaga-plavane-s-povisheno-vnimanie-i-svoevremenno-zapoznavane-s-navigatsionnata-informatsiya.html", "text": "Ниското ниво на река Дунав в българския участък налага плаване с повишено внимание и своевременно запознаване с навигационната информация. Това каза пред Радио „Фокус“ - Шумен инж. Павлин Цонев, изп. директор на Агенцията за проучване и поддържане на река Дунав - Русе. Сайтът на АППД поддържа актуална информацията. „Необходимо е с по-голямо внимание да се преминава през нашия участък на реката, корабоплавателите трябва своевременно да се запознават с навигационната информация, която публикуваме в сайт, посочени са всички критични участъци. Ако се налага, да извършват преминаването с по-малък брой съдове, а тези, които пътуват с по-голямо газене, да се съобразяват с посочената дълбочина, за да не се създават предпоставки за претоварване или изчакване“, каза инж. Цонев. \r\nКъм този момент в българския участък на Дунав няма заседнали кораби, не е преустановявано и корабоплаването. Новият хидрографен кораб, както и „Вит“ са непрекъснато по реката и правят измервания с оглед предоставяне на най-добрата възможност за маркиране на корабоплавателния път. Тази сутрин водният стоеж на Дунав при Русе е 85 см, като е отчетен спад с 8 см за последното денонощие, при Силистра 124 см, спад - 5 см. \r\nПрогнозите за 12 юли сочат запазване на тенденцията на понижение, като при Русе се очаква то да е със 7 см, а при Силистра с 15 см.\r\nИвелина ИВАНОВА", "date": "2017-07-10", "title": "Инж. Павлин Цонев, АППД: Ниското ниво на Дунав налага плаване с повишено внимание и своевременно запознаване с навигационната информация"}
{"url": "http://www.focus-news.net/news/2017/07/10/2413938/inzh-angel-dailov-obshtina-blagoevgrad-zapochvame-izgotvyaneto-na-investitsionnite-proekti-i-stroitelstvo-na-sotsialnite-zhilishta-v-iv-mikrorayon.html", "text": "Пристъпваме към изготвянето на инвестиционните проекти и започваме строителството на социалните жилища в IV микрорайон. Това каза на пресконференция инж. Ангел Даилов, ръководител на проекта, предаде репортер на Радио „Фокус“ - Пирин. Дейностите, които са предвидени по проекта са организация и управление на проекта; подготовка на тръжни процедури за избор на изпълнители по дейностите на проекта; изпълнение на инженеринг заедно с проектиране, строително-монтажни работи и авторски надзор; изготвяне на комплексни доклади за оценка на съответствието; упражняване на строителен надзор по време на строителството; доставка и монтаж на обзавеждане и оборудване; осъществяване на мерки за информираност и публичност; финансов одит по проекта и изготвяне на анализ разходи и ползи. \r\nКъм настоящия момент всички обществени поръчки са проведени и са избрани изпълнители, като само процедурата за доставка и монтаж на оборудване и обзавеждане още не е проведена, тъй като вече има договор за избор на изпълнител на инженеринг. В момента, в който има изготвен и одобрен инвестиционен проект, ще бъде заложена точната спецификация на цялото обзавеждане и тогава ще може да се пристъпи към провеждане на процедура по оборудване и обзавеждане. Инж. Даилов допълни, че още при кандидатстване за проекта, едно от изискванията на програмата е да има наредба, която да регламентира начина на настаняване на хората, нуждаещи се от социални жилища като максималният период за ползване на жилищата е 3 години.\r\nНатали СТЕФАНОВА", "date": "2017-07-10", "title": "Инж. Ангел Даилов, Община Благоевград: Започваме изготвянето на инвестиционните проекти и строителство на социалните жилища в IV микрорайон"}
{"url": "http://www.focus-news.net/news/2017/07/10/2413941/dha-sred-zadarzhanite-v-dva-istanbulski-universiteta-ima-edin-akademik-i-20-profesori.html", "text": "Главната републиканска прокуратура в Истанбул е издала заповеди за задържане на общо 72-ма души в университетите „Боазичи” и „Меденийет”, предаде информационната агенция Догу хабер ажансъ (ДХА). Сред тях са академик Корай Чалъшкан и други 20 професори. Досега са задържани 42-ма души.  Задържането на академика е потвърдено от депутата на основната опозиционна Народнорепубликанска  партия (НРП) Огуз Каан. В една от социалните мрежи народният представител сподели, че академикът е задържан в дома си в Истанбул, посочва още ДХА. Георги Димов", "date": "2017-07-10", "title": "ДХА: Сред задържаните в два истанбулски университета има един академик и 20 професори"}
{"url": "http://www.focus-news.net/news/2017/07/10/2413943/dha-ministar-na-tnar-sktr-e-zadarzhan-v-turtsiya-kato-gyulenist.html", "text": "Министърът по религиозните въпроси на т. нар. Северно-кипърска турска република (СКТР) - проф. д-р Талип Аталай, е задържан в Турция в рамките на разследването на т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция . Задържането е станало в град Диарбекир, Югоизточен Анадол. Стана известно, че министърът е откаран в град Мерсин, посочва още ДХА. Георги Димов", "date": "2017-07-10", "title": "ДХА: Министър на т.нар. СКТР е задържан в Турция като „гюленист”"}
{"url": "http://www.focus-news.net/news/2017/07/10/2413945/ministar-nikolina-angelkova-dopalnitelnite-plazhni-prinadlezhnosti-ne-tryabva-da-badat-zadalzhitelni-za-turistite.html", "text": "Допълнителните плажни принадлежности, предоставяни от концесионерите, не трябва да бъдат задължителни за туристите. Това заяви пред журналисти във Варна министърът на туризма Николина Ангелкова, която се включи в проверка за състоянието на морски плаж „Кабакум централен“, предаде репортер на Радио „Фокус“ – Варна. По повод казуса с плаж „Нестинарка“ министърът отбеляза, че в договорите за наем и концесия като задължителни са обявените цени на чадъри и шезлонги, но няма забрана стопанинът на плажа да може да предлага допълнителни плажни принадлежности. Изричното условие обаче е допълнителните принадлежности да не са задължителни за потребителя. Министерството на туризма е поискало вече от концесионера да постави специални табелки с цени за допълнителните услуги, както и информация, че те не са задължителни, каза Ангелкова. Тя увери, че проверките за спазването на договорите за наем и концесия на морските плажове продължават и ще са ежедневни през целия сезон и по цялото Черноморие. „От миналата година по инициатива на премиера Бойко Борисов активно работи Координационен център, в който освен Министерството на туризма участват също МВР, НАП, прокуратура, Агенция „Митници“ и други контролни органи. Целта е всеки да спазва закона“, подчерта министърът. Тя даде за пример проверката на плаж „Обзор-мотела“ преди дни, където е установено, че съседен на плажа имот е засипан с пясък, като на него е сложена табела „частен имот“ и „частен плаж“ и не се допускат външни посетители. „Сезирали сме контролните органи, предстои проверка със специални уреди, след което да се пристъпи или към налагане на административна санкция, или към актуване на този новообразуван плаж като такъв или на двете. В момента проверката продължава. Непрекъснато имаме сигнали, включително и по Северното Черноморие“, защото някои от плажовете, които са неохраняеми, са се превърнали в частни такива. Проверките продължават“, каза още министърът на туризма Николина Ангелкова.\r\nМарияна ВАЛЕНТИНОВА", "date": "2017-07-10", "title": "Министър Николина Ангелкова: Допълнителните плажни принадлежности не трябва да бъдат задължителни за туристите"}
{"url": "http://www.focus-news.net/news/2017/07/10/2413942/planinskite-spasiteli-sa-otkrili-zhenata-izgubila-se-v-lozenska-planina.html", "text": "Намерена е жената, която се беше изгубила в Лозенска планина. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Планинските спасители са я открили около 11.15 часа на 3 км от мястото, където се е изгубила. Жената е на 86 години, намерена е в добро състояние, само с рана на крака. Екипите на ПСС са я транспортирали до болнично заведение. \r\nБиляна ИВАНОВА", "date": "2017-07-10", "title": "Планинските спасители са открили жената, изгубила се в Лозенска планина"}
{"url": "http://www.focus-news.net/news/2017/07/10/2413946/zornitsa-kraleva-zam-kmet-na-blagoevgrad-prihodite-ot-naem-na-sotsialnite-zhilishta-v-iv-mikrorayon-shte-badat-za-poddrazhka-na-samite-sgradi.html", "text": "Приходите от наем на социалните жилища в IV микрорайон ще бъдат за поддръжка на самите сгради. Това каза на пресконференция Зорница Кралева, заместник-кмет по европейски програми и проекти към Община Благоевград, предаде репортер на Радио „Фокус“ Пирин. Общината няма право да генерира печалби по оперативните програми и затова всъщност средствата ще бъдат отделени за поддръжка на сградния фонд. Кралева допълни, че размерът на наема за жилищата ще бъде 70 ст. за кв.м. полезна площ. Трябва да има една устойчивост от 5 години, в рамките на които жилищата не могат да се продават. \r\nПриета е наредба от Общински съвет - Благоевград за подбора на нуждаещите се, които ще бъдат настанени в социалните жилища. Най-важното и задължително условие е лицата да обитават жилищен фонд в лошо състояние, да не притежават собственост върху жилищни имоти, посочи Кралева. Кандидатите трябва също така да са с постоянен адрес в Благоевград повече от 1 година към датата на подаване на заявлението за настаняване в социално жилище. „Всеки наемател ще подпише договор за ползване на социалното жилище за максимален срок от 3 години, което ще регламентира всички негови права и задължения. Надяваме се, че в рамките на тези 3 години хората ще успеят да се интегрират, тъй като ние имаме и други услуги, които са свързани с интеграцията на тези хора. Също така в този район изграждаме и детска градина „Вечерница“, каза още тя. Зорница Кралева заяви, че идеята на тези програми е хората наистина да могат да се интегрират и да се реализират. Общината има нужда от този жилищен фонд, въпреки че има и други общински жилища, които се предоставят в момента и които би следвало да бъдат реновирани във времето.\r\nНатали СТЕФАНОВА", "date": "2017-07-10", "title": "Зорница Кралева, зам.-кмет на Благоевград: Приходите от наем на социалните жилища в IV микрорайон ще бъдат за поддръжка на самите сгради"}
{"url": "http://www.focus-news.net/news/2017/07/10/2413950/plovdiv-zhitelite-na-kvartal-stolipinovo-iskat-ezikat-na-omrazata-da-spre-podgotvyat-miren-kontraprotest.html", "text": "Жителите на пловдивския квартал „Столипиново” призовават за етнически мир. Това съобщи на специална пресконференция Яшар Асан, председател на Инициативен комитет на бедстващите в „Столипиново”, предаде репортер на Радио „Фокус” - Пловдив. „В послание към президента Румен Радев хората от „Столипиново” казват: Г-н Президент, искаме езикът на омразата да спре. Вие сте първо генерал, после президент. За Вас гласуваха 2 млн. българи, между които бяхме и ние”, казват в обръщението си циганите от „Столипиново”, с надеждата президентът също да вземе отношение по проблемите с нарушения етническия мир.\r\nХората от най-големия етнически квартал на Балканите „Столипиново” очакват отговори на два въпроса и от главния прокурор на България Сотир Цацаров. Въпросите са: кой направи първия удар в Асеновград и кой направи опит да спре движещата се кола в Катуница, преди началото на размириците. Хората от „Столипиново” питат още допустим ли е езикът на омраза, с който говори евродепутатът Ангел Джамбазки.\r\nЯшар Асан каза още, че хората в „Столипиново” се питат каква вина имат те за отделни инциденти, които се случват и споделят, че живеят в страх от случващото се. Вечер не излизат в квартала, не пускат децата си по заведения. В навечерието на първия протест в Асеновград те са получили предупредително писмо от полицията да се въздържат от контрапротест. \r\nАтанас Янев, председател на Гражданско сдружение 2011 призова управляващите да потърсят правилната формула, с нови програми за интеграция на циганския етнос, така че проблемите да свършат, а не да се задълбочават. Те са готови да седнат на Кръгла маса, на която да бъде обсъдено сегашното положение на етноса у нас и да се намерят пътищата за по-бързото му интегриране в обществото.\r\n„Ако до 15 дни не се намери път към разрешаване на конфликта, хората от „Столипиново” сме готови също да излезем на мирен протест”, каза Яшар Асан.\r\nЦветана ТОНЧЕВА", "date": "2017-07-10", "title": "Пловдив: Жителите на квартал „Столипиново” искат езикът на омразата да спре, подготвят мирен контрапротест"}
{"url": "http://www.focus-news.net/news/2017/07/10/2413948/temata-balgariya-v-makedonskite-medii-blizki-do-vmro-dpmne-ako-ohrid-se-srine-ot-zemetresenie-neka-tova-e-znak-che-sme-balgari-pravitelstvoto-razprodava-natsionalnite-interesi-obzor.html", "text": "Скандално е академиците от МАНУ (Академията на науките и изкуствата в Македония - б.р.) да не знаят какво съдържа Договора за добросъседство и приятелство с България, твърдят част от македонските медии, доминирани от опозиционната ВМРО-ДПМНЕ.\r\nКато основа на публикациите се използва официално становище на партията на Никола Груевски, публикувано на страницата на партията и озаглавено \"Таки Фити (председателят на МАНУ) трябва да преодолее страха си от Груевски и да покаже поне малко отговорност\".\r\nВ текста на партийното съобщение се казва, че е \"неприемливо МАНУ да мълчи по отношение на непрозрачните стъпки на правителството, след като външните министерства на двете страни (България и Македония) обявиха, че са постигнали базисен компромис за договора, който трябва да бъде подписан само след три седмици, без в Македония да се знае какво съдържа\".\r\nСпоред ВМРО-ДПМНЕ, \"въпреки че председателят на МАНУ беше на среща с премиера Зоран Заев, той не е поискал от правителството да се запознае със съдържанието на спорния договор\".\r\nКато аргумент в твърденията си за страха на македонските академици, ВМРО-ДПМНЕ привежда заплахата на професор Божидар Димитров, че \"МАНУ не смее да има мнение дори по две точки от договора, тъй като Заев щял да уволни академиците\".\r\nЕлектронното издание \"Република\" твърди, че \"криенето на Договора с България с основание говори за съмнения\".\r\nСпоред държавната \"Макфакс\" \"ВМРО-ДПМНЕ обвинява Заев в разпродажба на националните интереси\".\r\nТелевизия \"ТВ21\" и електронните издания \"А1ON\", \"Точка\", \"10 без 10\", \"МКД\", \"24 Вести\", \"Нетпрес\", \"Курир\", \"Фокус\", \"Плюс Инфо\" избират за заглавие твърдението на ВМРО-ДПМНЕ, че е \"скандално МАНУ да няма никаква информация за съдържанието на Договорът с България.\"\"Курир\" цитира мнението на професора по философия Любомир Цуцуловски, според който \"правителството трябва без заобиколки да каже какъв договор е постигнало с България, тъй като когато двамата външни министри говорят за компромис, трябва да се знае какви отстъпки са направили техните страни и какво точно отстъпва македонската страна.\"\r\nСпоред Цуцуловски сега е моментът \"да се изясни на какво се дължат лошите отношения между двете страни\".\r\nСъщото издание публикува тази част от речта на Никола Груевски пред младежите от ВМРО-ДПМНЕ, събрани в Охрид, в която се казва дословно\"Обещаваха дебати, а отидоха в България и направиха таен договор за един ден.\"\r\nСъщата информация, в същия вид е препечатана и от \"Пулс 24\"\r\n\"Курир\" публикува и мнението на поетесата Катица Кувлавкова, която твърди, че \"ако Охрид се срине от земетресение, нека това е знак, че ние сме българи!\"\r\nВ съдържанието на \"Курир\" прави впечатление, че статиите срещу българо-македонските отношения са гарнирани от съобщение за \"готовността на Заев да признае еднополовите бракове и да разреши на хомодвойките да осиновяват деца.\"\"Плюс Инфо\" публикува мнението на бившия македонски министър на външните работи Денко Малески (министър на външните работи 1991-1993 г. - б.р.), който макар и член на СДСМ смята, че по въпроса с договора с България \"МАНУ е скапана институция\".\r\nПо време на своето министерстване Малески стана известен, че вместо да преговаря с Гърция за приема на Македония за член на ООН с посредничеството на България, беше представил за осребряване във ведомството фактура за воден дюшек и луксозен апартамент, които ползваше съвместно със своята секретарка.\r\nТелевизия \"Сител\" коментира постигнатия компромис между външните министри \"като открита разпродажба на македонските национални интереси\"\r\nЕлектронното издание \"Нова ТВ\" единствено уточнява, че искането за \"разсекретяване\" на договора с България идва от страна на \"опозиционната ВМРО-ДПМНЕ\"\"Пулс 24\" посвещава 8 информации на речта на Никола Груевски в Охрид и \"тревожно\" съобщава за публикация на руската \"ИнфоПрес\", в която се разказва за писмо-ултиматум на бивши командири от Албанската национална армия (АНА) и Армията за освобождение на Косово (АОК), до президента, премиера и председателя на парламента, които призовавали за освобождаване на етническите албанци, арестувани в Куманово, след събитията през май 2015 г. и за искане \"на тяхно място да бъдат задържани Груевски, Янкуловска и Миалков, като отговорни за инсценираната провокация.\" \r\n\"Пулс 24\" пише, че председателят на МАНУ, академик Таки Фити признава, че \"правителството работи непрозрачно, но това не му пречи\"\r\nПроруското издание \"Инфомакс\" пише, че \"българският евродепутат Андрей Ковачев води на отчет младите българи в Македония, които все по-силно се осъзнавали за своя произход.\"\r\nИзданието съобщава, че лидерът на Алианс на албанците д-р Зиядин села е готов да напусне парламента, ако не се приеме Закона за разширено използване на албанския език.\r\nСпоред \"Призма\" друго име на македонската идентичност е липсата на визия на македонския елит да докаже необходимостта от македонското съществуване в настоящият момент.\"Локално\" съобщава, че албанското село Требине в областта Голо Бърдо се изпразнило, защото жителите му тръгнали да получават български паспорти. Изданието недоумява как може да има българи в Албания, след като България и Албания нямат обща граница. \"Радио Свободна Европа\" публикува мнения на свои събеседници за българо-македонските отношения, като спорът се води \"дали Заев преди всичко друго ще направи от македонците българи\", а възмутени читатели съобщават, че \"Заев продава собствената си история и трябва да бъде записан в книгата на Гинес, а българите сигурно искат да се празнува съвместно и освобождението от фашизма и конгреса на АСНОМ (заседанието на антифашистката борба срещу окупаторите).\"\r\nКато цяло на приключилите разговори между външните министри на България и Македония в събота и неделя и на евентуалният българо-македонски договор за приятелство и добросъседство, само за ден са посветени над 150 публикации, като преобладаващата част от тях осъждат поведението на правителството, подозират България в тайни замисли и оспорват всички основания за наличието на обща история.\r\nЕдинствено интервюто на професор Беким Кадриу от университета в Струга, излъчено по албанската телевизия \"Алсат-М\" твърди, че \"подписването на договора с България е път към европейската интеграция на Македония\".Тереза Герова", "date": "2017-07-10", "title": "Темата България в македонските медии, близки до ВМРО-ДПМНЕ: \"Ако Охрид се срине от земетресение, нека това е знак, че сме българи!\", правителството разпродава националните интереси (ОБЗОР)"}
{"url": "http://www.focus-news.net/news/2017/07/10/2413949/prezidentat-rumen-radev-dokato-ne-vidya-nyakakvi-malki-no-konkretni-stapki-po-temite-sigurnost-i-otbrana-na-sledvashtite-ksns-shte-si-govorim-za-koruptsiya.html", "text": "Докато не видя някакви малки, но конкретни стъпки по темите „Сигурност“ и „Отбрана“, на следващите КСНС ще си говорим за корупция. Това каза президентът на Република България Румен Радев пред журналисти  във връзка с темите на КСНС, предаде репортер на Агенция „Фокус“. Той посочи, че на следващите Консултативни съвети темите ще бъдат и за съдебна реформа, за престъпност и бедност. „В тази ситуация, която е в момента, не виждам смисъл от следващ КСНС по темите „Сигурност“ и „Отбрана“. Обикновено тези съвети се правят, за да се надгражда, за да може когато сме взели едно решение след три месеца да проследим как то се реализира. До момента няма никакви стъпки, никаква яснота както за повишаване на социалния престиж, на мотивацията на военнослужещите и на всички служители от сектор „Сигурност““, коментира държавният глава. По думите му няма стъпки нито за окомплектоване, нито за проектите за модернизация в тези сектори.\r\nРадев заяви, че всеки ден има нещо ново. „Така не се работи институционално. Мисля, че трябва да се научим да уважаваме собствените си решения. Има решения на българско правителство, макар взето миналата година. Има решение на Българския парламент. Изведнъж те отиват в коша. Как да има доверие на хората в институциите“, посочи държавният глава. \r\nВъв връзка с напрежението в Асеновград срещу циганските беззакония, президентът коментира, че гневът на хората е справедлив. „Той не трябва да се използва в никакъв случай за политически цели, защото това много лесно може да доведе до етническо напрежение, което е изключително опасно. Има краткосрочни мерки, спешни, незабавни. Органите на реда да овладеят положението и да не се допускат следващи провокации. Дългосрочните мерки ги знаем и те вече не са с писане на безкрайни стратегии за интеграция, а с реални действия по отношение на социално включване, на образование и изобщо на ефективна социална политика“, допълни държавният глава.", "date": "2017-07-10", "title": "Президентът Румен Радев: Докато не видя някакви малки, но конкретни стъпки  по темите „Сигурност“ и „Отбрана“, на следващите КСНС ще си говорим за корупция"}
{"url": "http://www.focus-news.net/news/2017/07/10/2413951/iva-tsvetanova-obshtina-blagoevgrad-do-3-mesetsa-realnoto-stroitelstvo-na-sotsialnite-zhilishta-v-iv-mikrorayon-tryabva-da-zapochne.html", "text": "До 3 месеца реалното строителство на социалните жилища в IV микрорайон трябва да започне. Това каза на пресконференция Ива Цветанова, юрист по проект „Изграждане на социални жилища в IV микрорайон“, предаде репортер на Радио „Фокус“ - Пирин. Сключен е договор за инженеринг, в който има срок за проектиране и срок за строителство, като реално строителството ще започне след като бъдат изготвени и одобрени инвестиционните проекти и бъде дадено разрешение за строеж. Към настоящия момент тече срок за изготвяне на инвестиционни проекти, който е 60 календарни дни. \r\nАрхитект Васил Тинчев, който е архитект по проекта, отбеляза, че при всички случаи за четиристайно жилище трябва да има 2 спални, но въпросът е, че ще разберат дали ще има такива жилища след като получат инвестиционните проекти и те съответно бъдат одобрени. Той посочи, че при изискванията за инвестиционно проектиране са спазени изискванията на закона за максимална за района плътност, интензивност, показатели на територията и във връзка с това са определени застроената площ, към която вече трябва да се съобразяват проектантите при изготвяне на инвестиционния проект.\r\nНатали СТЕФАНОВА", "date": "2017-07-10", "title": "Ива Цветанова, Община Благоевград: До 3 месеца реалното строителство на социалните жилища в IV микрорайон трябва да започне"}
{"url": "http://www.focus-news.net/news/2017/07/10/2413953/kyustendil-vazstanoveno-e-dvizhenieto-po-magistrala-struma-pri-km-49-v-posoka-sofiya.html", "text": "Възстановено е движението по магистрала „Струма” при км 49, в посока София. Това съобщиха от пресцентъра на Агенция „Пътна инфраструктура”. Временната организация на движението заради пътнотранспортно произшествие.", "date": "2017-07-10", "title": "Кюстендил: Възстановено е движението по магистрала „Струма” при км 49, в посока София"}
{"url": "http://www.focus-news.net/news/2017/07/10/2413952/sofiya-direktorat-na-sdvr-st-komisar-ivaylo-ivanov-shte-dade-podrobnosti-po-sluchaya-sas-zapaleniya-kran-pri-pametnika-1300-godini-balgariya.html", "text": "Ще бъде извършен допълнителен оглед на мястото, където изгоря кранът, който демонтираше паметника „1300 години България“. Това съобщиха от пресцентъра на МВР. Директорът на СДВР ст. комисар Ивайло Иванов ще даде кратки подробности по случая към 15.00 часа от страната на ул. „Фр.Нансен“.", "date": "2017-07-10", "title": "София: Директорът на СДВР ст. комисар Ивайло Иванов ще даде подробности по случая със запаления кран при паметника „1300 години България“"}
{"url": "http://www.focus-news.net/news/2017/07/10/2413954/sport-mok-otkaza-da-plashta-dalgovete-na-organizatorite-na-olimpiyskite-igri-v-rio-de-zhaneyro.html", "text": "Международният олимпийски комитет (МОК) уведоми организаторите на Летните олимпийски игри от 2016 г., че няма да финансира погасяването на дълговете им.\r\nПо-рано организаторите на Олимпиадата се обърнаха с молба към МОК да окаже съдействие за погасяването на дълговете към кредиторите, които са в размер на 130 млн. реала, или около 40 млн. долара.", "date": "2017-07-10", "title": "Спорт: МОК отказа да плаща дълговете на организаторите на Олимпийските игри в Рио де Жанейро"}
{"url": "http://www.focus-news.net/news/2017/07/10/2413947/plamen-manushev-gerb-dobrich-balgariya-e-finansovo-stabilna-darzhava-v-nastoyashtiya-moment.html", "text": "България е финансово стабилна държава в настоящия момент и доказателство за това са цифрите след изплащане на част от външния дълг на страната. Това заяви на пресконференция в Добрич народният представител от ПП ГЕРБ вицеадмирал Пламен Манушев, предаде кореспондент на Радио „Фокус” – Варна. Изплатеният външен дълг е в размер на близо 2 млрд. лв. Така от 29% от БВП в края на 2016 година дългът вече е около 25%, посочи Манушев. Това е знак, че държавата ни е сред най-добре управляващите своя външен дълг в ЕС. Посоченото намаление дава възможност и за икономия на приблизително 89 млн. лв. годишно от лихви по дълга. Отпада необходимостта от емитиране на нови облигации на външните пазари за 2017 година. Това е благодарение на акумулирания фискален резерв на държавата. \r\nПламен Манушев коментира и още една актуална тема – подписването на договор с Македония: „Аз считам за важно подготовката и евентуалното подписване на 2 август на договор с Република Македония“, посочи народният представител. Той е и заместник-председател на Парламентарната комисия по външна политика. По думите на Пламен Манушев, подписването на договора е важно за осигуряване на стабилността въобще на Балканите предвид процесите, които се наблюдават в различни точки на този регион. В подобен контекст с искането за подписване на договор България се явява сериозен стабилизиращ фактор, допълни депутатът. Друга добра новина е, че вече действа електронният кадастър в страната, което осезаемо ще намали административната тежест за гражданите, отбеляза още Пламен Манушев. На пресконференцията присъства и другият народен представител от ПП ГЕРБ за Добрич Живко Мартинов. Той акцентира на регионалните новини. Вече е започналата рехабилитацията на пътят Варна - Добрич - Кардам, предстои скоро да заработи ГКПП при село Северняк, който ще бъде с работно време. Предстои рехабилитация на всички околовръстни пътища на Добрич, Генерал Тошево и Балчик, както и на 15 км от пътя за село Житница. Започнал е първият етап от почистването на река Батовска. Народните представители се ангажираха с решаване на различни наболели въпроси от региона, като осигуряване на почистване и водно-спасителна служба за плажа в залива „Болата“, както и на ремонт на пътната настилка и осигуряване на санитарни възли за персонал и пътници на ГКПП „Йовково“. \r\nЖулиета НИКОЛОВА", "date": "2017-07-10", "title": "Пламен Манушев, ГЕРБ – Добрич: България е финансово стабилна държава в настоящия момент"}
{"url": "http://www.focus-news.net/news/2017/07/10/2413940/petar-paunov-kmet-na-kyustendil-obshtinata-izrazyava-bezrezervna-podkrepa-kam-napadnatite-i-maltretirani-meditsi.html", "text": "Общината изразява безрезервна подкрепа към нападнатите и малтретирани медици. Това каза на пресконференция кметът на Община Кюстендил Петър Паунов, предаде репортер на Радио „Фокус” – Кюстендил. Медици имат безрезервната подкрепа от страна на ръководството на Община Кюстендил. „Надяваме се на бързи законодателни мерки, справедлив процес за всеки един насилник и вразумяване с оглед превантивната работа на цялата репресивна система на Република България”, подчерта Петър Паунов. Той заяви, че Община Кюстендил спазва закона и не може да коментира ситуацията с проекта за благоустрояване на градската част.\r\nВенцеслав ИЛЧЕВ", "date": "2017-07-10", "title": "Петър Паунов, кмет на Кюстендил: Общината изразява безрезервна подкрепа към нападнатите и малтретирани медици"}
{"url": "http://www.focus-news.net/news/2017/07/10/2413955/smolyan-tarzhestveno-shte-bade-otbelyazana-180-godishninata-ot-rozhdenieto-na-levski.html", "text": "Смолян ще отбележи тържествено 180-годишнината от рождението на Васил Левски, съобщиха от пресцентъра на Общината. На 14 юли, петък, от 18.00 часа в кв. „Устово” ще бъдат поднесени цветя пред Паметника на борците за свобода и паметната плоча на Илия Белковски – съратник на Левски. От 18.30 часа в читалище „Кирил Маджаров” ще се проведе тържествено събрание - концерт.\r\nНа 18 юли, вторник, в ППМГ „Васил Левски” в кв. „Райково” от 10.30 часа ще бъдат поднесени венци и цветя пред паметника на Апостола на свободата.\r\nОрганизаторите на тържествата са Община Смолян, Общински комитет „В.Левски”, читалище „Кирил Маджаров” – кв. „Устово” и ППМГ „В. Левски” – кв. „Райково”. Поканени са смолянчани да се включат в честванията, посветени на 180-годишнината от рождението на Апостола на свободата.", "date": "2017-07-10", "title": "Смолян: Тържествено ще бъде отбелязана 180-годишнината от рождението на  Левски"}
{"url": "http://www.focus-news.net/news/2017/07/10/2413956/varna-sadat-vze-myarka-zadarzhane-pod-strazha-za-mazha-darzhal-s-tsel-razprostranenie-296-g-kokain-i-otglezhdal-i-marihuana.html", "text": "Искането на Окръжната прокуратура във Варна да бъде определена постоянна мярка за неотклонение „Задържане под стража“ на Душо Д. бе уважена днес, 10 юли 2017 г. ,от състав на Варненския окръжен съд. Това съобщиха от пресслужбата на Апелативна прокуратура – Варна.\r\n33-годишният мъж е привлечен като обвиняем по досъдебно производство с две обвинение - за държане с цел разпространение на 296 грама кокаин - по член 354а, ал. 1, и за отглеждане на марихуана - по член 354в, ал. 1 от Наказателния кодекс, извършено в съучастие с друго лице. Съучастникът му в отглеждането на марихуана – 68-годишният Чавдар Кр., също е привлечен като обвиняем за извършено престъпление по член 354в, ал. 1 от НК. Той е с мярка „Подписка“.\r\nПри специализирана полицейска операция в две постройки в землището на село Бенковски в местността Черешова градина са открити 39 растения марихуана, празни саксии, електронна везна. Претърсването на постройките било извършено в условията на неотложност. \r\nОпределението на Варненския окръжен съд подлежи на обжалване пред Апелативния съд във Варна.", "date": "2017-07-10", "title": "Варна: Съдът взе мярка „Задържане под стража“ за мъжа, държал с цел разпространение 296 г кокаин и отглеждал и марихуана"}
{"url": "http://www.focus-news.net/news/2017/07/10/2413957/afp-izraelskite-sili-za-sigurnost-likvidiraha-palestinets-predpriel-opit-za-napadenie-sreshtu-voynitsi.html", "text": "Израелските сили за сигурност ликвидираха палестинец, предприел опит да извърши атака срещу военнослужещи на Западния бряг, предава AFP.  \r\nПояснява се, че палестинецът е опитал да нападне войниците с кола, а след това – и с нож. В резултат е пострадал един израелски войник. \r\nИнцидентът се е случил южно от Ерусалим. Тереза Герова", "date": "2017-07-10", "title": "AFP: Израелските сили за сигурност ликвидираха палестинец, предприел опит за нападение срещу войници"}
{"url": "http://www.focus-news.net/news/2017/07/10/2413960/dimitar-brachkov-kmet-petrich-rabotim-za-da-pridobivame-a-ne-da-razprodavame-sobstvenost-na-obshtinata.html", "text": "С Акт за собственост от 27 януари 2017 г. МРРБ прехвърли безвъзмездно на Община Петрич поземлен имот ведно със застроена площ в района на гранично поделение. Имотът е със стратегическо разположение в центъра на града, заради което е от изключително значение придобиването на собственост върху него и постройките, които са там. Това каза кметът на Община Петрич Димитър Бръчков, съобщиха от пресцентъра на Общината. Бръчков посочи, че става въпрос за основна сграда и допълнителни помещения, които са изпълнявали ефективно функциите на спортна зала с прилежащи  части. Към днешна дата амбицията на общинското ръководство в Петрич е да възстанови това им предназначение, предвид факта, че градът домакинства на редица национални първенства, а този месец и на европейско първенство по унифайт. „Така успешно ще можем да развиваме спортен туризъм”, коментира кметът Димитър Бръчков. По негова информация само общата застроена площ на посочения придобит имот е 1 348 км. м. От тях 775.62 кв. м. са площ на спортна зала, останалите са прилежащи помещения – девет на втори етаж и две на първи етаж. Целта на Община Петрич е същите да се превърнат във функционални помещения, съобразно нуждите на редицата спортни клубове действащи в града и селата, голяма част от които тренират във физкултурни училищни салони. „Имаме 41 спортни клуба, които развиват активна дейност. Заради това ще направим ремонт и на втората, по-малка зала в същия имот, която е с площ от 120 кв м и ще бъде за бойните спортове и тренировки по борба. Към тази зала има също санитарни помещения и съблекални, има отделен вход, така че тя предоставя всички необходими удобства” , посочи кметът Димитър Бръчков. Предварителният оглед на място отчита необходимост от саниране, ремонт на покривна конструкция, външно ел. захранване, вътрешна изолация, ново осветление, климатизация подмяна на дограмата и други. Главният инженер на Общината Николай Попов уточни, че състоянието ,в което се намира обектът е изключително лошо, предвид това ,че не е ползван години наред. „Заради този факт, е наложителен цялостен ремонт, който да пригоди за използване всички помещения. Става въпрос освен за двете спортни зали и за семинарни зали, съблекални, санитарни помещения, заседателни стаи, обособяването на музей на спорта и други. Всичко с площ от 592 кв м.”, допълни инж. Николай Попов. За сравнение той отчете, че зала „Арена” Петрич разполага с прилежащи обслужващи помещения с площ едва 331 кв м. „За разлика от практиката досега, при която се разпродаваше основно имущество на Общината ние се стремим да работим така, че да придобиваме имущество. Показателно в това отношение е и придобиването на собственост върху имот от 54 дка ,който терен ще бъде и градският парк на Петрич ”, посочи кметът Димитър Бръчков. Допълни, че ще се направи всичко възможно, с оглед пестенето и на време, реконструкцията на спортната зала и допълнителните към нея помещения в района на гранично поделение да се извършат със собствени бюджетни средства. Утре на заседание на ОбС ще се гласува кметското предложение за финансиране ремонта на залата в района на гранично поделение.", "date": "2017-07-10", "title": "Димитър Бръчков, кмет Петрич: Работим, за да придобиваме, а не да разпродаваме собственост на Общината"}
{"url": "http://www.focus-news.net/news/2017/07/10/2413958/prezidentat-rumen-radev-evropeyskiyat-fond-za-otbrana-mozhe-da-se-prevarne-v-dvigatel-na-razvitieto-za-otbranitelnata-industriya-v-es.html", "text": "Европейският съюз демонстрира все по-голяма решителност да поеме отговорност за собствената си сигурност. Само преди няколко дни Европейската комисия прие решение за стартиране на Европейски фонд за отбрана, който може да се превърне в двигател на развитието на отбранителната индустрия в ЕС. Това заяви президентът Румен Радев при откриването в София на Национална конференция „Отбранителна и аерокосмическа индустрия и изследвания“, съобщиха от прессекретариата на държавния глава. Форумът се провежда под патронажа на българския държавен глава и е първият, посветен на създаването на Европейския фонд за отбрана. Очаква се Фондът да подпомага и координира цялата политика по изследване, развой и развитие на информационните и космически технологии, производството и аквизициите на отбранителна продукция, с акцент върху малките и средни предприятия. \r\nЛипсата на коопериране между страните-членки в областта на отбраната носи годишни загуби на ЕС до 100 млрд. евро. Около 80% от аквизицията и над 90% от изследванията и развоя се извършват на национална база, подчерта в изказването си президентът. Фрагментираният подход на ЕС към развоя и придобиването на основни бойни системи води също до финансови загуби, посочи още държавният глава и подчерта, че в резултат на този фрагментиран подход основните бойни системи в ЕС наброяват 178 типа, докато в САЩ те са само 30. В ЕС има 17 основни типа бойни танкове, в САЩ - само един тип. „Създавайки този фонд ЕС поема по нов път – път на интеграция и оптимизация, водещи до по-голяма конкурентоспособност и ефективност“, категоричен беше Румен Радев. \r\nПровеждането на тази конференция в България не е случайно, подчерта още президентът и припомни традициите и постигнатите успехи на страната ни в научните изследвания в областта на отбранителната индустрия и космоса. България е третата държава, изпратила храни в космоса, шестата държава със свой космонавт, осемнадесетата, която разполага със свой спътник. \r\nДържавният глава призова също така да бъде използван потенциалът на високообразованите български специалисти, който да бъде вложен в отново отчитащата успехи национална отбранителна индустрия, както и в позитивната тенденция на развитие в сектора на информационните технологии в България. \r\nПрезидентът Радев благодари на европейския комисар по вътрешен пазар, промишленост, предприемачество и малки и средни предприятия Елжбета Бенковска за участието и във форума, който дава възможност на българските научно-изследователски организации и на отбранителната ни индустрия да се запознаят с възможностите за коопериране с Европейския фонд за отбрана, както и на представителите на Фонда да се запознаят с потенциала на българската наука и българската отбранителна индустрия. „Най-важната цел пред нас е да интегрираме България във водещите европейски проекти в областта на сигурността и отбраната“, подчерта още в изказването си на форума държавният глава.\r\nПо покана на президента Румен Радев специално участие в конференцията взеха Елжбета Бенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), заместник министър-председателят Томислав Дончев, както и десетки учени и предприемачи в сферата на информационните технологии, отбраната и изследванията на космоса.", "date": "2017-07-10", "title": "Президентът Румен Радев: Европейският фонд за отбрана може да се превърне в двигател на развитието за отбранителната индустрия в ЕС"}
{"url": "http://www.focus-news.net/news/2017/07/10/2413959/glavniyat-prokuror-sotir-tsatsarov-deloto-za-atentata-na-letishte-sarafovo-nay-posle-tryabva-da-tragne-v-spetsializiraniya-sad.html", "text": "Делото за атентата на летище \"Сарафово\" най-после трябва да тръгне в Специализирания съд. Това каза главният прокурор Сотир Цацаров пред журналисти в Бургас, предаде репортер на Агенция \"Фокус\". \"Делото е бих казал спряло не в процесуалния смисъл, поради чисто процедурни проблеми. Те са свързани с изискванията на българския наказателно-процесуален закон за уведомяване и разясняване правата на пострадалите\", коментира главният прокурор. \"Още когато делото беше в досъдебна фаза ние проявихме максимална активност и контакти с посолствата на държавата Израел, за да може по някакъв начин да бъдат убедени пострадалите, че е добре за тях да упълномощят определени адвокати, защитници, които са един или няколко за всички, но в крайна сметка тези хора реализират собствените права\", добави Сотир Цацаров. \"Уведомяването им - доколкото разбирам, това е проблем на съда в момента. При условията на международната правна помощ това е доста трудно, но се надявам, че всичко това трябва да бъде преодоляно, защото делото не може да бъде заседание след заседание в една и съща фаза\", каза още главният прокурор.", "date": "2017-07-10", "title": "Главният прокурор Сотир Цацаров: Делото за атентата на летище \"Сарафово\" най-после трябва да тръгне в Специализирания съд"}
{"url": "http://www.focus-news.net/news/2017/07/10/2413964/ministar-nikolina-angelkova-nablyudava-se-rast-na-tarseneto-na-destinatsiya-balgariya.html", "text": "Наблюдава се ръст на търсенето на дестинация България. Това заяви пред журналисти във Варна министърът на туризма Николина Ангелкова, която се включи в проверка за състоянието на морски плаж „Кабакум централен“, предаде репортер на Радио „Фокус“ – Варна. Ангелкова подчерта, че сезонът към момента върви изключително успешно и интересът на руските туристи към дестинация България е с около 15% ръст, а от пазар Германия – 15-20% повече. Основен фокус на туристите от Германия е Северното Черноморие. „Лятото ще бъде изключително успешно. Затова за нас е много важно всяка една услуга, свързана с качеството на нашия туристически продукт, да бъде на ниво и всеки един да спазва законите на страната“, заяви Николина Ангелкова.\r\nВ отговор на питане за сигурността в курортите министър Николина Ангелкова заяви, че е в непрекъснат контакт с министъра на вътрешните работи Валентин Радев за обезпечаване на достатъчно служители на реда особено в големите курорти. Вече са факт патрулите на конна и вело полиция, както и на смесени екипи с български и чуждестранни полицаи.\r\nМарияна ВАЛЕНТИНОВА", "date": "2017-07-10", "title": "Министър Николина Ангелкова: Наблюдава се ръст на търсенето на дестинация България"}
{"url": "http://www.focus-news.net/news/2017/07/10/2413965/nsi-prez-perioda-yanuari-may-2017-g-iznosat-na-balgariya-za-treti-strani-se-uvelichava-s-260-spryamo-saotvetniya-period-na-2016-g.html", "text": "През периода януари - май 2017 г. износът на България за трети страни се увеличава с 26.0% в сравнение със съответния период на предходната година и е на стойност 7 244.4 млн. лева. Това съобщиха от пресцентъра на Националния статистически институт (НСИ). Основни търговски партньори на България са Турция, Китай, Руската федерация, Египет, Сърбия и бившата югославска република Македония, които формират 51.5% от износа за трети страни.\r\nПрез май 2017 г. износът на България за трети страни нараства с 42.0% спрямо същия месец на предходната година и е в размер на 1 591.2 млрд. лева.\r\nПри износа на България за трети страни, разпределен според Стандартната външнотърговска класификация, през първите пет месеца на 2017 г. в сравнение със същия период на 2016 г. най-голям ръст е отбелязан в секторите „Артикули, класифицирани главно според вида на материала” (49.8%) и „Разнообразни готови продукти, н.д.” (41.5%). Най-голям спад се наблюдава в сектор „Мазнини, масла и восъци от животински и растителен произход” (10.8%).  \r\nВносът на България от трети страни през периода януари - май 2017 г. се увеличава с 34.8% в сравнение със съответния период на предходната година и е на стойност 8 647.9 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез май 2017 г. вносът на България от трети страни нараства с 22.1% спрямо същия месец на предходната година и е в размер на 1 777.4 млрд. лeвa.\r\nПри вноса от трети страни, разпределен според Стандартната външнотърговска класификация, през периода януари - май 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“ (85.7%) и „Минерални горива, масла и подобни продукти” (54.0%). Спад не се наблюдава в нито един сектор. \r\nВъншнотърговското салдо (износ FOB - внос CIF) на България с трети страни през периода януари - май 2017 г. е отрицателно и е в размер на 1 403.5 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 974.9 млн. лева.\r\nПрез май 2017 г. външнотърговското салдо (износ FOB - внос CIF) с трети страни е отрицателно и е на стойност 186.2 млн. лева.\r\nПрез периода януари - май 2017 г. от България са изнесени стоки общо на стойност \r\n20 522.5 млн. лв. и в сравнение със съответния период на предходната година износът се увеличава с 15.7%.\r\nПрез май 2017 г. общият износ възлиза на 4 450.7 млрд. лв. и нараства с 26.5% спрямо същия месец на предходната година.\r\nПрез периода януари - май 2017 г. в страната са внесени стоки общо на стойност 23 558.2 млн. лв. (по цени CIF), или с 20.1% повече спрямо същия период на 2016. \r\nПрез май 2017 г. общият внос се увеличава с 20.7% спрямо същия месец на предходната година и възлиза на 4 929.2 млрд. лева.\r\nОбщото външнотърговско салдо (износ FOB - внос CIF) е отрицателно през периода януари - май 2017 г. и е на стойност 3 035.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - май 2017 г. също е отрицателно и е в размер на 1 882.5 млн. лева. \r\nПрез май 2017 г. общото външнотърговско салдо (износ FOB - внос CIF) е отрицателно и е на стойност 478.5 млн. лева. По цени FOB/FOB салдото също е отрицателно и е в размер на 236.8 млн. лева.", "date": "2017-07-10", "title": "НСИ: През периода януари - май 2017 г. износът на България за трети страни се увеличава с 26.0% спрямо съответния период на 2016 г."}
{"url": "http://www.focus-news.net/news/2017/07/10/2413966/zdf-naselenieto-na-es-se-e-uvelichilo-s-15-g-za-poslednata-godina.html", "text": "През 2016 г. населението в страните от Европейския съюз се е увеличило с 1,5 млн. души, предава германският телевизионен канал ZDF. \r\nПо данни на Евростат към 1 януари 2017 г. населението в 28-те държави от Общността е 511,8 млн., докато година по-рано са регистрирани 510,3 млн. души, живеещи в страните от ЕС. Ръстът на населението се дължи отново на продължаващата мигрантска вълна, поясняват от Европейската статистическа служба.Тереза Герова", "date": "2017-07-10", "title": "ZDF: Населението на ЕС се е увеличило с 1,5 г. за последната година"}
{"url": "http://www.focus-news.net/news/2017/07/10/2413968/pavel-hristov-gerb-varna-zapochva-izgrazhdaneto-na-patna-vrazka-koyato-shte-svarzva-grad-ignatievo-s-avtomagistrala-hemus.html", "text": "Автомагистрала „Хемус“ започна своята успешна реализация, като близо 80 км от ЛОТ-овете ще се изпълняват в най-скоро време. Това заяви на пресконференция народният представител от ПП ГЕРБ – Варна Павел Христов, който отчете реализираното от началото на мандата до момента, предаде репортер на Радио „Фокус“ – Варна. Останалата част от магистралата ще се проектира и процедира също в относително кратки срокове. „Детелината“ на Игнатиево – важен пътен възел от автомагистрала „Хемус“, също ще бъде реализирана, тъй като това е една от основните предпоставки за успешното реализиране на Зоната за иновации и развитие – т.нар. икономически зони, важна за бъдещето не само на Варна, но и на всички общини в региона“, заяви Павел Христов. \r\nТой припомни, че ремонтът на Аспарухов мост е бил успешно продължен, а след посещението на министъра на регионалното развитие и благоустройството Николай Нанков във Варна кв. „Аспарухово“ ще получи допълнително 3 млн. лева за ВиК проекти.\r\nМарияна ВАЛЕНТИНОВА", "date": "2017-07-10", "title": "Павел Христов, ГЕРБ – Варна: Започва изграждането на пътна връзка, която ще свързва град Игнатиево с автомагистрала „Хемус“"}
{"url": "http://www.focus-news.net/news/2017/07/10/2413944/prezidentat-rumen-radev-vizhdame-zhelanie-ne-da-se-realizirat-a-da-se-protakat-proektite-za-novi-samoleti.html", "text": "Наистина се намираме в един много важен преломен момент. Това е огромен шанс България да стане част от процесите, които текат в Европа и да участваме във всички програми за научни изследвания, за индустриално развитие, за развитие на малки и средни предприятия в областта на отбраната и сигурността. Трябва да обединим усилията всички институции в България и да се възползваме от този огромен шанс. Това каза президентът на Република България Румен Радев пред журналисти по темата за отбраната на страната ни и за придобиването на нови самолети, предаде репортер на Агенция „Фокус“. По отношение на проектите за придобиване на нови самолети, президентът посочи, че те не са в синхрон с това, което става в ЕС. „Виждаме желание не да се реализират, а да се протакат, особено с това последно решение ние се връщаме обратно в 2011 г., когато тепърва започна процесът, когато се искаше информация. Лично като човек, участвал в тези процеси през цялото време съм се опитвал да придобием нови самолети - мощни, съвременни. Най-добре разбира се \"F-18\", ако ме питате \"Eurofighter\", нов, най-добре „Рафал“ нов, \"F-16\" нов. Прекрасни самолети, но винаги сме катастрофирали в тези си опити с цената, която надхвърля значително определената финансова рамка“, коментира държавният глава. Президентът посочи, че много ще се радва, ако правителството успее да постигне така наречена политическа цена. „От сега да ви кажа отговора - няма да стане. Виждал съм в последните 10 години как много държавници са опитвали да постигнат тази цена, никой не успя. Тези самолети струват пари, те надхвърлят чувствително финансовата рамка, която ни е определена от парламента. Нека не го забравяме. Ако са решили да дават много повече пари, нямам нищо напротив, стига да се намерят тези пари и да обясним на обществото, че те трябва да бъдат дадени“, коментира държавният глава.", "date": "2017-07-10", "title": "Президентът Румен Радев: Виждаме желание не да се реализират, а да се протакат проектите за нови самолети"}
{"url": "http://www.focus-news.net/news/2017/07/10/2413939/reuters-turtsiya-predupredi-kipar-da-se-vazdarzha-ot-ednostranni-merki.html", "text": "Министър-председателят на Турция Бинали Йълдъръм предупреди Кипър да се въздържа от „едностранни мерки“, заявявайки, че Анкара ще защитава правата си и тези на турците северната част на острова, предаде Reuters.\r\nЙълдъръм направи изявлението си в рамките на Световната петролна конференция в Истанбул. \r\n„Лидерите на кипърските гърци трябва да търсят конструктивен подход, а не да се опитват да поставят препятствия пред мира. Съветваме ги да се откажат от едностранните действия в Източното Средиземноморие.“, заяви турският премиер.Тереза Герова", "date": "2017-07-10", "title": "Reuters: Турция предупреди Кипър да се въздържа от „едностранни мерки“"}
{"url": "http://www.focus-news.net/news/2017/07/10/2413969/nsi-prez-perioda-yanuari-april-2017-g-iznosat-na-balgariya-za-es-se-uvelichava-s-86-spryamo-sashtiya-period-na-2016-g.html", "text": "През периода януари - април 2017 г. износът на България за Европейския съюз (ЕС) се увеличава с 8.6% спрямо същия период на 2016 г. и е в размер на 10 418.6 млн. лева. Това съобщиха от пресцентъра на Националния статистически институт (НСИ). Основни търговски партньори на България са Германия, Италия, Румъния, Гърция, Франция и Белгия, които формират 68.7% от износа за държавите - членки на ЕС. \r\nПрез април 2017 г. износът за ЕС намалява с 1.3% спрямо същия месец на предходната година и е в размер на 2 503.4 млн. лева.\r\nПри износа на България за ЕС, разпределен според Стандартната външнотърговска класификация, през периода януари - април 2017 г. в сравнение със същия период на предходната година най-голям ръст е отбелязан в секторите „Артикули, класифицирани главно според вида на материала” (29.9%) и „Минерални горива, масла и подобни продукти” (29.5%). Най-голям спад се наблюдава в сектор „Безалкохолни и алкохолни напитки и тютюн” (20.1%).\r\nВносът на България от ЕС през периода януари - април 2017 г. се увеличава с 11.3% спрямо същия период на 2016 г. и е на стойност 11 758.5 млн. лв. по цени CIF. Най-голям е стойностният обем на стоките, внесени от Германия, Румъния, Италия, Испания и Гърция.\r\nПрез април 2017 г. вносът на България от държавите - членки на ЕС, нараства с 10.8% спрямо същия месец на предходната година и е в размер на 2 985.5 млн. лева. \r\nПри вноса от ЕС, разпределен според Стандартната външнотърговска класификация, през периода януари - април 2017 г. в сравнение със същия период на 2016 г. най-голямо процентно увеличение е отчетено в сектор „Минерални горива, масла и подобни продукти” (77.5%). Намаление се наблюдава единствено в сектор „Безалкохолни и алкохолни напитки и тютюн” (4.7%).\r\nВъншнотърговското салдо (износ FOB - внос CIF) на България с ЕС за периода януари - април 2017 г. е отрицателно и е на стойност 1 339.9 млн. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 772.8 млн. лева.", "date": "2017-07-10", "title": "НСИ: През периода януари - април 2017 г. износът на България за ЕС се увеличава с 8.6% спрямо същия период на 2016 г."}
{"url": "http://www.focus-news.net/news/2017/07/10/2413961/insajder-sarbiya-aleksandar-vulin-bil-osvoboden-ot-voenna-sluzhba-zaradi-slab-vanshen-vid.html", "text": "Министърът на отбраната и бивш министър на труда и социалната политика Александър Вулин бил освободен от военна служба заради слаб външен вид, пише белградският Insajder.\r\nИзданието цитира изявление на Вулин, направено пред журналисти по време на посещение в казармата \"Генерал Живоин Мишич\".\r\nСпоред Insajder Вулин е заявил, че е \"особено тежко за млад човек да разбере, че го смятат за неспособен за такава отговорна дейност, каквато е службата в армията\"..Тереза Герова", "date": "2017-07-10", "title": "Insajder ( Сърбия): Александър Вулин бил освободен от военна служба заради \"слаб външен вид\""}
{"url": "http://www.focus-news.net/news/2017/07/10/2413972/nsi-prez-may-2017-g-indeksat-na-produktsiyata-v-sektor-stroitelstvo-e-s-37-nad-ravnishteto-ot-predhodniya-mesets.html", "text": "По предварителни данни през май 2017 г. индексът на продукцията в сектор „Строителство” е с 3.7% над равнището от предходния месец. Това съобщиха от пресцентъра на Националния статистически институт (НСИ). Данните показват увеличение от 12.0% на строителната продукция през май 2017 г. в сравнение със същия месец на 2016 година.\r\nПрез май 2017 г. индексът на произведената строителна продукция е над равнището от предходния месец, като продукцията от сградното строителство се увеличава с 4.1%, а от гражданското/инженерното строителство - с 3.2%.\r\nНа годишна база увеличението на строителната продукция през май 2017 г. се определя от положителния темп както при сградното строителство, където увеличението е с 19.3%, така и при гражданското/инженерното строителство - с 3.9%.", "date": "2017-07-10", "title": "НСИ: През май 2017 г. индексът на продукцията в сектор „Строителство” е с 3.7% над равнището от предходния месец"}
{"url": "http://www.focus-news.net/news/2017/07/10/2413975/gabrovo-rayonna-prokuratura-tryavna-nablyudava-dosadebno-proizvodstvo-za-darzhane-na-boepripasi-v-narushenie-na-normite.html", "text": "Районна прокуратура – Трявна наблюдава досъдебно производство за държане на боеприпаси в нарушение на нормативните изисквания. Това съобщиха от пресцентъра на Апелативна прокуратура – Велико Търново. Досъдебното производство е образувано на 7 юли 2017 г. срещу неизвестен извършител за това, че на същата дата, в землището на село Белица, Община Трявна, на площадка на открито, държи в 41 метални контейнери боеприпаси за огнестрелни оръжия и пиротехнически изделия, като не е взел необходимите мерки за сигурност и мерките, предвидени в надлежните правилници, наредби и инструкции – престъпление по чл.338 ал.1 от НК. \r\nИзвършен е оглед на местопроизшествие. Взети са незабавни мерки за охрана на продукцията и няма опасност за населението.\r\nРаботата по изясняване на случая продължава под ръководството на Районна прокуратура - Трявна.", "date": "2017-07-10", "title": "Габрово: Районна прокуратура – Трявна наблюдава досъдебно производство за държане на боеприпаси в нарушение на нормите"}
{"url": "http://www.focus-news.net/news/2017/07/10/2413963/dha-germantsite-zapochnaha-da-se-izteglyat-ot-bazata-v-indzhirlik.html", "text": "Германският военен контингент започна да се изтегля от ВВС базата Инджирлик в провинция Адана, предаде информационната агенция Догу хабер ажансъ (ДХА). Германците участват в коалицията срещу ДАЕШ и от 2015 година се намират в базата Инджирлик, която е съвместен турско-американски военен обект. Намиращите се на турска територия разузнавателни самолети „Торнадо”, един военно-транспортен самолет „Airbus A400M” и германските военни се преместват в база в Йордания. Подготовката за това започна миналия месец, а от началото на юли в рамките на два месеца ще приключи процесът на пребазиране. Бойните самолети „Торнадо” ще останат за по-дълго в Инджирлик, или ще бъдат временно изпратени в Германия, докато приключи подготовката на военното летище в Йордания, посочва още ДХА..Георги Димов", "date": "2017-07-10", "title": "ДХА: Германците започнаха да се изтеглят от базата в Инджирлик"}
{"url": "http://www.focus-news.net/news/2017/07/10/2413962/galya-zaharieva-gerb-sliven-balgariya-e-na-treto-myasto-v-evropa-po-niska-zadlazhnyalost.html", "text": "Изплащането на част от външния дълг на България нарежда страната ни на едно от челните места в Европа по ниска задлъжнялост и е показател за отговорно финансово управление. Това заяви пред Радио „Фокус“ – Сливен народният представител от ГЕРБ Галя Захариева. Според нея, с плащането на близо 2 млрд. лева дълг или 950 млн. лева главница и лихви, страната ни намалява външния си дълг до 26% от Брутния вътрешен продукт и ни поставя на трето място в Европа по ниска задлъжнялост. Освен това покриването на задължението освобождава страната ни от пускането на нови държавни облигации на външните пазари и осигурява повече средства във фискалния резерв. \r\n1.5 млрд. лева е бил излишъкът в бюджета през 2016 година. „Това не се беше случвало от години и говори за факта, че България е финансово стабилна и се управлява в интерес и в името на просперитета на нейните граждани“, подчерта Галя Захариева. Според нея и покриването на част от външния дълг, и излишъкът са доказателство за това, че се върви към постигане на целта на управлението - финансово стабилна и сигурна България.\r\nЛюдмила ЙОРГОВА", "date": "2017-07-10", "title": "Галя Захариева, ГЕРБ – Сливен: България е на трето място в Европа по ниска задлъжнялост"}
{"url": "http://www.focus-news.net/news/2017/07/10/2413971/hristo-grigorov-bchk-apeliram-za-tova-po-vazrastnite-hora-da-badat-nablyudavani-v-planinata-koyato-krie-golemi-iznenadi-ako-ne-sme-podgotveni.html", "text": "Апелирам за това по-възрастните хора да бъдат наблюдавани в планината, с тях трябва да има други хора. Това каза за Агенция „Фокус“ председателят на БЧК Христо Григоров във връзка със случая на изгубилата се 86-годишна жена в Лозенска планина, която спасителите откриха. „Винаги съм казвал, че планината е прекрасно място за почивка и за отдих, но крие и големи изненади, ако не сме подготвени и не знаем как да се отнасяме към нея“, заяви той. Христо Григоров обясни, че изгубилата се жена е била част от група туристи, решили да се разходят в планината в района на манастир „Св. Петка“ в Лозенския Балкан вчера. Той допълни, че жената се е отделила от групата и е изчезнала в планината. „Подаден е сигнал в 8-мо районно, вдига се Планинската спасителна служба при БЧК. Планинските спасители са били на място един час след сигнала със спасително куче, обикалят, но не могат да я намерят“, посочи председателят на БЧК. „Днес сутринта 10 планински спасители с куче я намериха в добро състояние на около 3 км от мястото, където е била групата“, каза още той.\r\nБиляна ИВАНОВА", "date": "2017-07-10", "title": "Христо Григоров, БЧК: Апелирам за това по-възрастните хора да бъдат наблюдавани в планината, която крие големи изненади, ако не сме подготвени"}
{"url": "http://www.focus-news.net/news/2017/07/10/2413977/nsi-prez-may-2017-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-narastva-s-13-spryamo-predhodniya-mesets.html", "text": "По предварителни данни през май 2017 г. оборотът в раздел „Търговия на дребно, без търговията с автомобили и мотоциклети” по съпоставими цени нараства с 1.3% спрямо предходния месец. Това съобщиха от пресцентъра на Националния статистически институт (НСИ). През май 2017 г. оборотът в търговията на дребно нараства с 6.2% спрямо същия месец на предходната година.\r\nПрез май 2017 г. оборотът нараства по-значително спрямо предходния месец при: търговията на дребно с компютърна и комуникационна техника - с 5.1%, търговията на дребно чрез поръчки по пощата, телефона или интернет - с 2.5%, търговията на дребно с разнообразни стоки - с 2.4%, и търговията на дребно с битова техника, мебели и други стоки за бита - с 2.1%.\r\nПрез май 2017 г. спрямо същия месец на 2016 г. оборотът нараства по-значително при: търговията на дребно с разнообразни стоки - с 19.7%, търговията на дребно с текстил, облекло, обувки и кожени изделия - с 18.9%, търговията на дребно с компютърна и комуникационна техника - с 18.1%, търговията на дребно с битова техника, мебели и други стоки за бита - с 14.7%, и търговията на дребно с фармацевтични и медицински стоки - с 12.2%. Намаление е регистрирано при търговията на дребно с автомобилни горива и смазочни материали - с 11.8%.", "date": "2017-07-10", "title": "НСИ: През май 2017 г. оборотът в раздел „Търговия на дребно, без търговията с автомобили и мотоциклети” нараства с 1.3% спрямо предходния месец"}
{"url": "http://www.focus-news.net/news/2017/07/10/2413978/veliko-tarnovo-obnovyavat-oshte-dve-detski-ploshtadki-v-grada.html", "text": "в Велико Търново ремонтират и обновяват още две детски площадки. Те се намират в дворовете на Целодневна детска градина „Соня“ и Детска ясла „Мечо Пух“. Това съобщиха от пресцентъра на Община Велико Търново. Новите съоръжения, които ще радват малчуганите, са съвременни и отговарят на всички изисквания за безопасна игра. Очакванията са, че строителните дейности ще приключат до началото на септември. \r\nПродължава основният ремонт на други две детски площадки, намиращи се на улица „Плиска“ - едната е за малчугани от 0 до 3 години, а другата – за деца от 3 до 12 години. В това междублоково пространство също ще бъдат монтирани нови катерушки, люлки и пързалки, а околното пространство ще бъде облагородено. Нов кът за игра ще бъде изграден и на улица „Мальовица”.\r\nДейностите представляват пореден изпълнен ангажимент от страна на кмета на Велико Търново Даниел Панов и екипа му, част от политиката за трайно подобряване на градската среда и условията за детски игри, спорт и отдих.", "date": "2017-07-10", "title": "Велико Търново: Обновяват още две детски площадки в града"}
{"url": "http://www.focus-news.net/news/2017/07/10/2413981/mosv-proekt-otseni-ekosistemnite-uslugi-po-balgarskoto-chernomorsko-kraybrezhie.html", "text": "Приключи изпълнението на проект “Секторни политики укрепващи ангажираността за подобрение на екосистемните услуги в България” (SPECIES), финансиран по Програма BG03 Биологично разнообразие и екосистеми на Финансовия механизъм на Европейското икономическо пространство 2009-2014. Оператор на програмата за България е Министерство на околната среда и водите. Това съобщиха от пресцентъра на Министерството на околната среда и водите (МОСВ). Проектът бе насочен към оценката и развитието на екосистемните услуги, предоставяни от българското черноморско крайбрежие.\r\nПо проекта бяха картирани екосистемите до 2 км от брега и беше направена оценка на екосистемните услуги, климатични сценарии и различните възможности за ползване на територията. Запазените екосистеми от гори, тревни съобщества, земеделски земи, влажни зони предоставят много добри възможности за туризъм, отдих и рекреация. Деградацията на екосистемите и климатичните промени имат директно въздействие върху тях.\r\nВ резултат от изпълнението бе изработен проект на стратегия за устойчивото използване на черноморските крайбрежни екосистеми, както и на предложения за подобряване планирането и законодателството в областта на опазване на околната среда, на биоразнообразието и борбата с климатичните промени. Изпълнител на проекта бе Сдружение за дивата природа Балкани в партньорство с норвежката фондация GRID, създадена от Програмата за околната среда към ООН (UNEP), която има богат опит с морските и крайбрежни екосистеми и Българска фондация \"Биоразнообразие\" (BluLink).\r\nНай-важните резултати от проекта са изготвянето на проект на стратегия за устойчивото използване на черноморските крайбрежни екосистеми, както и на предложения за подобряване планирането и законодателството в областта на опазване на околната среда, особено на биологичното разнообразие и борбата с климатичните промени.", "date": "2017-07-10", "title": "МОСВ: Проект оцени екосистемните услуги по българското черноморско крайбрежие"}
{"url": "http://www.focus-news.net/news/2017/07/10/2413980/sport-mirela-demireva-shte-se-sastezava-za-balgariya-v-balkanskiya-shampionat-po-leka-atletika.html", "text": "Носителката на сребърен медал  от Олимпийските игри в Рио де Женейро в категория висок скок Мирела Демирева ще се състезава за България в Балканския шампионат по лека атлетика, който ще се проведе на 15 и 16 юли в Нови Пазар, Сърбия.\r\nБългария ще бъде представлявана на първенството от общо 23 състезатели - 8 при жените и 15 при мъжете, които ще се състезават съответно в 7 и в 11 дисциплини. \r\nВ Балканския шампионат ще участват представители на 16 държави, които ще се състезават в 21 дисциплини.", "date": "2017-07-10", "title": "Спорт: Мирела Демирева ще се състезава за България в Балканския шампионат по лека атлетика"}
{"url": "http://www.focus-news.net/news/2017/07/10/2413979/svetlin-sreteniev-kmet-na-boychinovtsi-v-tri-sela-sa-zavisheni-stoynostite-na-arsen-v-piteynata-voda.html", "text": "В три села в Община Бойчиновци са завишени стойностите на арсен в питейната вода, каза за Радио „Фокус“ – Видин Светлин Сретениев, кмет на общината. Това са селата Бели брег, Громшин и Кобиляк. „Уведомено е населението да не ползва за питейни нужди водата от водопровода. В тези три села са закарани водоноски. Водата се изследва всеки ден, стойностите са леко завишени – от 10 мг на литър до 12 мг на литър или 13 мг на литър“, обясни Сретениев. Той посочи, че водоизточникът на трите села – помпена станция „Кобиляк“ е построена още през 1952 година и до сега не е имало такъв проблем. „Нямаме мина в общината, за да идва от там замърсяване. Има представители на различни научни институти, които в момента изследват откъде може да дойде проблемът“, каза Сретениев.\r\nАнна ЛОЗАНОВА", "date": "2017-07-10", "title": "Светлин Сретениев, кмет на Бойчиновци: В три села са завишени стойностите на арсен в питейната вода"}
{"url": "http://www.focus-news.net/news/2017/07/10/2413982/nsi-prez-may-2017-g-indeksat-na-promishlenoto-proizvodstvo-narastva-s-27-v-sravnenie-s-april-2017-g.html", "text": "По предварителни данни през май 2017 г. индексът на промишленото производство нараства с 2.7% в сравнение с април 2017 година. Това съобщиха от пресцентъра на Националния статистически институт (НСИ). През май 2017 г. при индексa на промишленото производство е регистриран ръст от 9.6% спрямо съответния месец на 2016 година.\r\nПрез май 2017 г. увеличение спрямо предходния месец е регистрирано в добивната промишленост - с 3.8%, преработващата промишленост - с 2.6%, и в производството и разпределението на електрическа и топлоенергия и газ - с 2.9%. \r\nПо-значителен ръст в преработващата промишленост се наблюдава при: производството на лекарствени вещества и продукти - с 13.9%, ремонта и инсталирането на машини и оборудване - с 13.0%, производството на машини и оборудване с общо и специално предназначение - с 10.4%, производството на превозни средства, без автомобили - с 9.3%, производството на електрически съоръжения - със 7.2%. Спад е регистриран при: производството на метални изделия, без машини и оборудване - с 11.7%, производството на компютърна и комуникационна техника, електронни и оптични продукти - с 8.1%, производството на химични продукти - с 2.7%. \r\nНа годишна база ръст на промишленото производство е отчетен в преработващата промишленост - с 13.5%, и в добивната промишленост - с 6.1%, а спад е регистриран в производството и разпределението на електрическа и топлоенергия и газ - с 3.6%.\r\nПо-значително увеличение в преработващата промишленост спрямо предходната година се наблюдава при: производството на тютюневи изделия - с 60.1%, производството на основни метали - с 41.9%, производството на метални изделия, без машини и оборудване - с 37.2%, производството на машини и оборудване с общо и специално предназначение - с 34.0%, ремонта и инсталирането на машини и оборудване - с 14.6%. Намаление е отчетено при: производството на текстил и изделия от текстил, без облекло - с 5.5%, производството на облекло - с 2.6%.", "date": "2017-07-10", "title": "НСИ: През май 2017 г. индексът на промишленото производство нараства с 2.7% в сравнение с април 2017 г."}
{"url": "http://www.focus-news.net/news/2017/07/10/2413984/veernje-novosti-sarbiya-harvatiya-nyama-da-uchastva-direktno-v-sazdavaneto-na-kosovskata-armiya.html", "text": "Хърватия няма да участва директно в създаването на Косовската армия, както твърди лидерът на \"Самоопределение\", Албин Курти, но ако военният проект на Прищина получи \"зелена светлина\" от НАТО, Загреб ще помогне с обучението на косовските военнослужещи, пише Večernje novosti, като се позовава на свои добре информирани източници в хърватската столица.\r\nСпоред изданието военното сътрудничество между Загреб и Прищина не е изключено, като хърватската страна ще се ангажира с обучението на военнослужещите от Косово и дори може да го заплати, ако те знаят хърватски език..Тереза Герова", "date": "2017-07-10", "title": "Večernje novosti: (Сърбия): Хърватия няма да участва директно в създаването на Косовската армия"}
{"url": "http://www.focus-news.net/news/2017/07/10/2413983/daniela-maleshkova-gerb-pazardzhik-shte-tarsim-finansirane-za-zavarshvane-remonta-na-glavnata-ulitsa-v-grad-septemvri.html", "text": "Община Септември през 2016 година има изработени редица проекти, включващи улична мрежа, пътища, водопроводи, училища, детски градини, читалища. Това каза на пресконференция депутатът от ГЕРБ Даниела Малешкова, предаде репортер на Радио „Фокус“ – Пазарджик. „Ще търсим финансиране освен по европейски програми, водим преговори и с Министерството на финансите за отпускането на целеви средства. Такива бяха отпуснати и за част от главната улица в Септември, по която в момента текат ремонтни дейности. Ще търсим финансиране за завършването на цялата главна. Санирани са четири блока, предстои санирането и на още четири. В момента работим за включването и на околовръстните пътища в ремонтната програма, тъй като те също са важни“, обясни Малешкова. Тя допълни, че ще продължи работата и по проекти в общината.\r\nВаня НИКОЛОВА", "date": "2017-07-10", "title": "Даниела Малешкова, ГЕРБ – Пазарджик: Ще търсим финансиране за завършване ремонта на главната улица в град Септември"}
{"url": "http://www.focus-news.net/news/2017/07/10/2413967/glavniyat-prokuror-sotir-tsatsarov-politicheskiyat-marketing-iz-romskite-mahali-tryabva-da-prestane-tova-naselenie-e-tolerirano-prosto-zashtoto-e-nuzhno-kato-elektorat.html", "text": "Трябва да престане политическият маркетинг из ромските махали, това население е толерирано просто защото е нужно като електорат. Това каза главният прокурор Сотир Цацаров пред журналисти в Бургас във връзка с етническото напрежение в страната, предаде репортер на Агенция „Фокус“. „Според мен това напрeжение не е етническо. Това напрежение може да бъде удобно представено като етническо, но не мисля, че е етническо напрежение. Нека не палим и политически бури, нека не палим и междуетнически бури. Ако така мога да изложа личното си виждане по въпроса, мисля следното: Това напрежение е резултат от дълго насаждано, дълго толерирано и от дълго време, ако щете дори подклаждано съзнание за пълна безнаказаност. Това съзнание за безнаказаност не е само съзнание за безнаказаност в резултат на извършени криминални прояви, или в резултат на нарушение на НК. Съзнанието за безнаказаност тук продължава в тази част от българските градове и села, в които в ромски махали се толерира незаконното строителство, в които на нарушенията на обществения ред и на по-дребни административни нарушения се гледа една идея по-снизходително“, коментира Цацаров. \r\n„Парите, които са изразходвани за интеграция на ромското население, очевидно са били изразходвани само за интеграция на хората, които са ги изразходвали“, добави главният прокурор. „Това население става важно, необходимо винаги когато се задават избори - и парламентарни избори, и особено общински избори. Дайте да не се лъжем, да си го признаем\" заяви още Сотир Цацаров.\r\nГлавният прокурор обяви, че тази седмица прокуратурата ще обвини народния представител от БСП Манол Генов, който доброволно сне своя имунитет. „Част от доказателствата свързани с неговата деятелност са свързани и с купуване на гласове и то купуване на гласове от ромската махала“, коментира Цацаров. \r\n„Това население е толерирано или по-скоро за проявите на това население се затварят очите, защото пак ще дойдат избори. За проявите на хората вън от тези махали, които така или иначе гласуват - за тях законът важи“, коментира главният прокурор. Според него нещата трябва да минат в равна мяра за всеки и всяко нарушение трябва да бъде  наказвано. Цацаров посочи, че прокуратурата прави това, което е в нейните правомощия. „Не защото прокуратурата не може, а защото прокуратурата и полицията по дефиниция са след събитието. Те идват, когато белята настъпи“, допълни Цацаров.", "date": "2017-07-10", "title": "Главният прокурор Сотир Цацаров: Политическият маркетинг из ромските махали трябва да престане, това население е толерирано просто защото е нужно като електорат"}
{"url": "http://www.focus-news.net/news/2017/07/10/2413986/kyustendil-narodniyat-predstavitel-i-oblasten-koordinator-na-gerb-kiril-kalfin-shte-provede-rabotni-sreshti-s-kmetove-na-obshtini-ot-oblastta.html", "text": "Областният координатор на ГЕРБ - Кюстендил и народен представител Кирил Калфин днес /10 юли/ ще проведе работни срещи с кметове на общини от Кюстендилска област. Това съобщиха от пресцентъра на ПП ГЕРБ. Калфин ще се срещне с кметовете на общините Рила, Бобошево и Кочериново - Георги Кабзималски, Крум Маринов и Иван Минков. В хода на срещите ще бъде коментиран напредъкът по различни инфраструктурни проекти, както и възможностите за финансирани по различни програми в общините. \r\nОбластният координатор на ГЕРБ - Кюстендил ще се срещне и с част от ръководствата на местните структури в съответните общини.", "date": "2017-07-10", "title": "Кюстендил: Народният представител и областен координатор на ГЕРБ Кирил Калфин ще проведе работни срещи с кметове на общини от областта"}
{"url": "http://www.focus-news.net/news/2017/07/10/2413987/plus-info-makedoniya-v-bryuksel-be-predstavena-initsiativa-na-es-i-oon-za-prekratyavane-na-nasilieto-sreshtu-zhenite-v-stranite-ot-zapadnite-balkani-i-turtsiya.html", "text": "Европейският съюз и органът на ООН за равенство между половете и укрепването на жените (ООН Жени) представи в Брюксел тригодишна регионална инициатива за прекратяване на дискриминацията и насилието над жените в шест държави от Балканския полуостров (Македония, Албания, Босна и Херцеговина, Косово, Черна гора и Сърбия) и Турция, предава скопската електронна медия „Плус Инфо“.\r\nПрограмата \"Прилагане на норми за промяна на мисленето\" има за цел да укрепи защита на правата на жените и момичетата в страните от региона. Тя стартира в рамките на \"Годината за поставяне на край на насилието над жени\" – партньорска  инициатива на ЕС и ООН Жени.Тереза Герова", "date": "2017-07-10", "title": "„Плус Инфо“ (Македония): В Брюксел бе представена Инициатива на ЕС и ООН за прекратяване на насилието срещу жените в страните от Западните Балкани и Турция"}
{"url": "http://www.focus-news.net/news/2017/07/10/2413976/glavniyat-prokuror-sotir-tsatsarov-ne-sam-udovletvoren-che-preobladavashtiyat-protsent-prisadi-za-telefonni-izmami-sa-uslovni-tryabva-da-se-misli-za-dalech-po-tezhka-nakazatelna-represiya.html", "text": "Не съм удовлетворен, че преобладаващият процент присъди за телефонни измами са условни – трябва да се мисли за далеч по-тежка наказателна репресия. Това каза главният прокурор Сотир Цацаров пред журналисти в Бургас във връзка със случаите на телефонни измами, предаде репортер на Агенция „Фокус“. По думите на Цацаров всеки ден има нови и нови измамени хора, като най-податливи са възрастните хора, защото се спекулира с техните проблеми. „Прокуратурата преди време прави доклад, който обобщи всички механизми на телефонни измами. Ако си ги припомня сега и анализираме всичко онова, което е станало от доклада досега, тези механизми са се удвоили. Изобретателността на разчитането на страховете, на наивитета се използва“, допълни Цацаров. Според него спасението е тежка наказателна репресия. „Имаше разследване както за така наречените телефонни измами, така и журналистически разследвания, свързани с джепчийските кражби. Едно точно изявление направи председателят на Комисията за отнемане на незаконно придобитото имущество. Нуждаем се очевидно от законодателна промяна, която да разшири обхвата на престъпленията, които са в компетентността на тази комисия. Особено по отношение на джебчийските кражби“, обясни главният прокурор. Той посочи, че по отношение на телефонните измами, предстои среща с вътрешния министър и министъра на правосъдието. „Това, което обаче продължава, е ежедневните данни в полицейския бюлетин на нови, нови и нови измами. На практика прави се необходимото или поне възможното за преследване на този вид престъпления. Във връзка с използването на SIM-карти от Румъния от страна на телефонните измамници, Цацаров посочи, че ще се търси сътрудничество с румънските власти, но поясни, че в повечето случаи то не е от най-лесните.", "date": "2017-07-10", "title": "Главният прокурор Сотир Цацаров: Не съм удовлетворен, че преобладаващият процент присъди за телефонни измами са условни – трябва да се мисли за далеч по-тежка наказателна репресия"}
{"url": "http://www.focus-news.net/news/2017/07/10/2413988/blagoevgrad-predstavyat-proekt-investitsii-v-podobryavane-kachestvoto-na-obrazovatelnata-sreda-v-blagoevgradska-profesionalna-gimnaziya.html", "text": "Проект „Инвестиции в подобряване качеството на образователната среда в Благоевградска професионална гимназия” ще бъде представен по време на встъпителна пресконференция в Община Благоевград. Тя ще се проведе на 12 юли 2017 г. от 11.00 часа в зала № 5 на административната сграда. това съобщиха от пресцентъра на Община Благоевград. По време на срещата ще бъдат представени дейностите, целите, очакваните резултати от проекта, финансиращата програма и екипът за управление.\r\nОсновната цел на проекта е подобряване качеството на образователната среда, създаване на условия за по-ефективно протичане на образователния процес и повишаване на привлекателността му сред учениците и осигуряване на съвременни условия за обучение.\r\nАдминистративният договор е подписан на 12 декември 2016 г. между Община Благоевград и УО на ОПРР за предоставяне на безвъзмездна финансова помощ № BG16RFOP001-3.002-0030-C01/12.12.2016 г. Проектът се финансира от Оперативна програма „Региони в растеж” 2014 – 2020 (ОПРР), приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”.\r\nОбщата стойност на проекта е в размер на 1 399 509.62 лв.,  които се предоставят  като безвъзмездна финансова помощ от ЕС и националния бюджет на Република България.\r\nСрокът за изпълнение на проекта е 18 месеца.", "date": "2017-07-10", "title": "Благоевград: Представят проект „Инвестиции в подобряване качеството на образователната среда в Благоевградска професионална гимназия”"}
{"url": "http://www.focus-news.net/news/2017/07/10/2413985/premierite-boyko-borisov-i-binali-yaldaram-obsadiha-dvustrannoto-satrudnichestvo-v-energiynata-sfera.html", "text": "България и Турция имат общо разбиране, че развитието на газопреносна инфраструктура, която да обхваща повече държави на Балканите и в Европа, ще гарантира по-голяма енергийна сигурност на континента. Около това мнение се обединиха премиерите на двете страни Бойко Борисов и Бинали Йълдъръм, които проведоха среща в рамките на 22-я Световен петролен конгрес в Истанбул, съобщиха от правителствената информационна служба. Те посочиха, че добрите политически и икономически връзки между България и Турция, както и географското им положение определят важното значение на двустранното сътрудничество в енергийната сфера за транзита на енергийни ресурси.\r\nБорисов отбеляза, че голяма стъпка напред в това отношение би имало изграждането на междусистемна газова връзка между България и Турция. Той подчерта и подкрепата на българската страна за развитието на Южния газов коридор. „Една от страните с ключова роля за изграждането му е именно Турция. Ние заявяваме нашата подкрепа и много активно ще работим за неговото осъществяване”, заяви премиерът Борисов.\r\nПо-рано днес Борисов и Йълдъръм разговаряха неформално в кулоарите на Световния петролен конгрес. В разговорите участва и турският министър на енергетиката и природните ресурси Берат Албайрак.", "date": "2017-07-10", "title": "Премиерите Бойко Борисов и Бинали Йълдъръм обсъдиха двустранното сътрудничество в енергийната сфера"}
{"url": "http://www.focus-news.net/news/2017/07/10/2413973/vladimir-toshev-gerb-vidin-namalyava-vanshniyat-dalg-na-balgariya.html", "text": "Намалява външният дълг на България, каза на пресконференция народният представител от ГЕРБ – Видин Владимир Тошев, предаде репортер на Радио „Фокус“ – Видин. Тошев посочи, че на 7 юли Министерството на финансите разплати 950 млн. евро и 40 375 000 евро лихви, като това са над 2 млрд. лева, с които сме покрили облигационен заем, пуснат от правителството на НДСВ през 2002 г. „С това външният ни дълг намалява от 29% на 25% спрямо брутния вътрешен продукт. Така държавата ни ни икономисва по 79 млн. лв. годишно от лихви. С покриването на този дълг страната ни се нарежда на трето място в Европейския съюз по нисък дълг на бюджета, като преди нас на първо място е Естония, следвана от Люксембург и България е на трето място“, каза Владимир Тошев. Той допълни, че средствата за покриването на този дълг са от бюджет 2016 г., от излишъка, натрупан от по-добра събираемост на средствата. „За първите пет месеца на тази година натрупаният излишък е 1,65 милиарда лева, което ни дава възможност да подготвим един по-добър бюджет за 2018 г.“, допълни народният представител. Той обясни, че след това разплащане до 2020 г. няма други подобни големи плащания и след тази година ще започне да се правят бюджети, насочени към развитие на държавата във всички сектори. „Искам да опровергая опонентите ни от опозицията начело с г-жа Корнелия Нинова, които тиражират мнения, че държавата ни затъва, че нищо не се прави – виждате, че това не е вярно“, подчерта Владимир Тошев.\r\nАнна ЛОЗАНОВА", "date": "2017-07-10", "title": "Владимир Тошев, ГЕРБ – Видин: Намалява външният дълг на България"}
{"url": "http://www.focus-news.net/news/2017/07/10/2413991/veliko-tarnovo-29-otkriti-pluvni-baseyna-funktsionirat-na-teritoriyata-na-oblastta.html", "text": "29 открити плувни басейна функционират на територията на област Велико Търново. Това съобщиха за Радио „Фокус“ – Велико Търново от Регионалната здравна инспекция. В община Велико Търново те са 12: в Радиотехникума, в парк хотел „Асеневци“, „Бряста“, в Килифарево, три във Вонеща вода, на Капиновския манастир – два басейна, в село Леденик и в Арбанаси – два.\r\nВ община Горна Оряховица функционират два открити басейна: в град Горна Оряховица и в село Първомайци. \r\nВ община Елена работят три басейна: в село Средни колиби, в село Яковци и в ханче „Боаза“. \r\nВ община Лясковец функционират пет басейна: четири в общинския град и един в село Драгижево. \r\nВ община Павликени работят два басейна: и двата в града. \r\nВ град Полски Тръмбеш – един басейн. \r\nВ община Свищов функционират четири басейна: четири в Свищов и един в село Ореш.\r\nНадежда КРЪСТЕВА", "date": "2017-07-10", "title": "Велико Търново: 29 открити плувни басейна функционират на територията на областта"}
{"url": "http://www.focus-news.net/news/2017/07/10/2413990/pavel-hristov-gerb-varna-prodalzhavame-realizatsiyata-na-proekta-za-vavezhdane-na-uspeshen-i-rabotesht-model-za-elektronno-upravlenie.html", "text": "Продължаваме реализацията на проекта, свързан с въвеждането на успешен и работещ модел за електронно управление, който започнахме в предишния мандат. Това заяви на пресконференция народният представител от ПП ГЕРБ – Варна Павел Христов, който отчете реализираното от началото на мандата до момента, предаде репортер на Радио „Фокус“ – Варна. В рамките на тази и следващата година стотици услуги вече ще бъдат електронни и няма да бъдат в тежест на гражданите и бизнеса. „По време на предизборната кампания преди три месеца обещахме, че ще обърнем модела и бюрокрацията ще бъде в рамките на администрацията, а не сред гражданите и бизнеса. Започнахме ефективни и реални стъпки в реализацията и налагането на тази практика. От следващата година ще имаме възможност да се удостоверяваме електронно с личните си карти. Тази поправка в закона бе приета миналата година и ще бъде факт. Икономиите за бизнеса ще бъдат милиони левове, а администрацията ще си спестява човекочасове в дублиране на функции и издаване на удостоверения, които могат да бъдат получавани служебно. Най-голямата пречка е именно човешкият фактор, всяко ново нещо среща съпротивление, но със сериозната заявка и категорична воля за реализацията на този приоритет вярваме, че в най-скоро време ще имаме наистина работеща система от електронното управление на страната. Това е система, която ще се надгражда постепенно“, обясни Христов.\r\nТой определи като изключително положително и решението за увеличаването на учителските заплати с 15% от 1 септември, което означава допълнително 330 млн. лева в бюджета за образованието.\r\nТой коментира и темата с външния дълг на страната, която според него е неуспешно експлоатирана от опозицията. „Цифрите са категорични – бяха изплатени 2 млрд. лева от външния дълг на страната, което ще спестява близо 80 млн. лева годишно на бюджета на държавата. Намалихме външния дълг от 26 до 24% от БВП, изчислено по Закона за държавния бюджет, а за 2016 година нивата бяха близо 29%. Ако съпоставим показателите на България със средноевропейските стойности, ние сме в челната тройка на отличниците, тъй като средното ниво на дълг за държавите от ЕС е 86% от БВП“, отбеляза Павел Христов.\r\nМарияна ВАЛЕНТИНОВА", "date": "2017-07-10", "title": "Павел Христов, ГЕРБ – Варна: Продължаваме реализацията на проекта за въвеждане на успешен и работещ модел за електронно управление"}
{"url": "http://www.focus-news.net/news/2017/07/10/2413992/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В предишното издание на предаването „Петрич – древен и вековечен“ на Радио „Фокус“ –\r\n Пирин започнахме запознаването ви с историята на град Петрич. Днес, както и в следващото ни предаване, ще продължим с тази поредица. В това издание ще поставим фокуса върху античния град „Хераклея Синтика“ и ролята на Петрич в епохата на Средновековието. По тази тема гост в предаването ще бъде Методи Бисерков, началник отдел „Образование и култура” в Община Петрич. В рубриката „Пътуване до…“ ще отпътуваме до две малки планински селца – Баскалци и Богородица. За тях ще ни разкажат съответно кметът на село Гега Симеон Китанов и Зоя Войнова, жител на село Богородица. Всичко това и още ви очаква на честотите на Радио „Фокус“ – Пирин.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017-07-10", "title": "Акценти в предаването „Петрич – древен и вековечен“ на Радио „Фокус“ – Пирин"}
{"url": "http://www.focus-news.net/news/2017/07/10/2413993/dmitriy-peskov-otgovori-na-prizivite-na-generalniya-sekretar-na-nato-v-ukrayna-nyama-i-ne-e-imalo-ruski-voennosluzheshti.html", "text": "Военнослужещи на Руската федерация в Украйна няма и никога не е имало. Това увери говорителят на Кремъл Дмитрий Песков, предава информационната агенция TACC.\r\n„Русия не е имала и няма военнослужещи в Украйна“, подчерта Песков, като по този начин индиректно направи коментар на призивите на генералния секретар на НАТО Йенс Столтенберг за изтегляне на руските военни от територията на Украйна.Тереза Герова", "date": "2017-07-10", "title": "Дмитрий Песков отговори на призивите на генералния секретар на НАТО: В Украйна няма и не е имало руски военнослужещи"}
{"url": "http://www.focus-news.net/news/2017/07/10/2413989/glavniyat-prokuror-sotir-tsatsarov-za-biyacha-ot-nesebar-tezi-hora-bezchinstvat-po-ulitsite-i-v-momenta-v-koyto-se-okazhat-pod-udarite-na-zakona-usluzhlivo-se-snabdyavat-s-tseli-papki-meditsinska-dokumentatsiya.html", "text": "За бияча от Несебър мога да кажа следното - оказва се, че глукомата, като едно от заболяванията, не е пречка да шофираш в центъра на Несебър. Глаукомата не е пречка да посегнеш на незрящи хора. Глаукомата не е пречка да се държиш по най-безобразния начин, няма значение жертвите български граждани ли са или чуждестранни туристи. Глаукомата не е пречка да извършиш всички тези дивотии и беззкония в центъра на Несебър. Глаукомата обаче се оказва пречка да посестиш ареста. Това каза главният прокурор Сотир Цацаров пред журналисти в Бургас, предаде репортер на Агенция \"Фокус\". \"Районна прокуратура - Несебър е протестирала взетата мярка за неотклонение - парична гаранция в размер на 3000 лв. Аз разчитам на първо място на професионализма на колегите от окръжен съд - Бургас. На второ място - съзнанието за безнаказаност се подклажда точно от това. Няма друго възможно решение за човек, извършил това в центъра на Несебър, освен задържане под стража. Както няма друго възможно решение за шведския гражданин, за руските туристи, били полицаи или за двамата роми, били полицай в супермаркет. Не може да продължаваме по този начин. Не може да има побой, хулиганство в центъра на Несебър и един куп медицински документи да обосноват решението за парична гаранция. Действията на прокуратурата са ясни - протест. Нашето искане е този човек и всички като него да бъдат задържани\", каза още главният прокурор. Тези хора безчинстват по улиците и в момента, в който се окажат под ударите на закона, услужливо се снабдяват с цели папки с медицинска документация, коментира Цацаров. \"Някак си не ми се струва много нормално да се прецени, че можеш да биеш с глаукома, но не можеш да лежиш в ареста. Моето мнение е, че с или без глаукома трябва да лежиш в ареста за това, което си направил\", каза още Цацаров.\r\nГлавният прокурор коментира и случая със задържаната в Бургас организирана престъпна група, занимаваща се с производство и разпространение на наркотици. \"Лицата са задържани под стража. Последното, което чух е, че арестуваните са подали молби за изменение на мерките за неотклонение- тази сутрин ми го съобщи ръководителят на Специализираната прокуратура\", отбеляза той.", "date": "2017-07-10", "title": "Главният прокурор Сотир Цацаров за бияча от Несебър: Тези хора безчинстват по улиците и в момента, в който се окажат под ударите на закона, услужливо се снабдяват с цели папки медицинска документация"}
{"url": "http://www.focus-news.net/news/2017/07/10/2413996/glavniyat-prokuror-sotir-tsatsarov-tazi-sedmitsa-shte-badat-povdignati-obvineniya-na-vsichki-narodni-predstaviteli-koito-sa-sas-snet-imunitet.html", "text": "На всички народни представители, които са със снет имунитет, разбира се доброволно снет, тази седмица ще бъдат повдигнати обвинения.Това каза главният прокурор Сотир Цацаров пред журналисти в Бургас, предаде репортер на Агенция \"Фокус\". \"Ще бъдат повдигнати обвиненията на Веселин Марешки и на двамата негови колеги. Ще бъде повдигнато обвинение за търговия с гласове и на народния представител Манол Генов\", уточни главният прокурор.", "date": "2017-07-10", "title": "Главният прокурор Сотир Цацаров: Тази седмица ще бъдат повдигнати обвинения на всички народни представители, които са със снет имунитет"}
{"url": "http://www.focus-news.net/news/2017/07/10/2413970/glavniyat-prokuror-sotir-tsatsarov-do-20-yuli-obvinitelniyat-akt-za-ktb-shte-bade-vnesen-v-spetsializiraniya-nakazatelen-sad.html", "text": "Максимум до 20 юли обвинителният акт за КТБ ще бъде внесен в Специализирания наказателен съд. Това каза главният прокурор Сотир Цацаров пред журналисти в Бургас във връзка КТБ, предаде репортер на Агенция „Фокус“. Цацаров посочи, че актът ще бъде внесен срещу всички лица, които са били обвиняеми и уточни, че те са общо 19. Цацаров поясни, че актът се състои от 15 000 санкции. „Той ще бъде внесен до 20 юли. Това, което съм казал в качеството си на поканен пред КСНС мога да го повторя и сега“, коментира главният прокурор. По думите му за българския наказателен процес, този акт ще бъде своеобразен рекорд. Цацаров посочи, че КТБ е била една голяма пирамида, която е била подхранвана финансово, която е била подхранвана лично и която в крайна сметка е служила за определени политически цели.", "date": "2017-07-10", "title": "Главният прокурор Сотир Цацаров: До 20 юли обвинителният акт за КТБ ще бъде внесен в Специализирания наказателен съд"}
{"url": "http://www.focus-news.net/news/2017/07/10/2414000/telegraf-sarbiya-otkrito-e-tyaloto-na-polkovnik-radoslav-zubats-geroy-ot-voynite-pri-razpadaneto-na-yugoslaviya.html", "text": "Мъртвото тяло на полковник Радослав Зубац е било открито в село Любомир край Требине, Република Сръбска, предава белградският Тelegraf, като се позовава на независими източници.\r\nТялото на офицера е било открито в близост до селска цистерна.\r\nПолковник Радослав Зубник е бивш командващ на Требнинската бригада от армията на Република Сръбска и е известен на сръбската общественост с дейността си по време на войните при разпада на Югославия..Тереза Герова", "date": "2017-07-10", "title": "Тelegraf: (Сърбия): Открито е тялото на полковник Радослав Зубац, герой от войните при разпадането на Югославия"}
{"url": "http://www.focus-news.net/news/2017/07/10/2414001/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ – Пловдив ще ви припомним отново как е създаден град Садово и откъде носи името си. С нас ще бъде историкът Димитър Йорданов. Ще чуете интересни подробности за работата на Местната комисия по противообществените прояви на малолетни и непълнолетни към Община Садово. Ще чуете коя е най-често срещаната противообществена проява и ще се изненадате много когато чуете, че става дума за безпричинно отсъствие от училище. На какво се дължат подобни прояви разказва Ели Стоянова, секретар на комисията. Тези и още интересни теми ще чуете днес в предаването „Садово в сърцето на Тракия“, което се излъчва между 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-07-10", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/07/10/2413997/narodniyat-predstavitel-ot-pp-gerb-d-r-aleksandar-aleksandrov-namalihme-darzhavniya-dalg-s-blizo-2-miliarda-leva-koeto-spestyava-na-stranata-razhodi-za-lihvi-ot-79-miliona-leva-godishno.html", "text": "На 7 юли 2017 г. Министерството на финансите изплати външен дълг за близо 2 милиарда лева - точно 990.375 млн. евро (950 милиона евро главница и 40.375 милиона евро лихви). След това плащане държавният дълг намалява до около 25% от БВП при 29.1% в края на 2016 г. Намалението на дълга води до спестяване на разходи за лихви от 79 милиона лева годишно. Това заяви народният представител от ПП ГЕРБ д-р Александър Александров на съвместна пресконференция с кмета на Община Перник и областен координатор на местната структура на партията в Перник д-р Вяра Церовска, съобщиха от пресцентъра на ПП ГЕРБ.\r\n„Използваме случая да информираме българските граждани и особено колегите от БСП, че благодарение на акумулираните суми в държавния резерв, отпада нуждата от пускане на нови облигации на външните пазари през 2017 г.“,  подчерта още той и обясни, че в  цитираната по-горе емисия се използваха пари от фискалния резерв, който достигна рекорден размер по две основни причини.\r\n„От една страна след стрес тестовете на банките през миналата година не се наложи държавна подкрепа за нито една банка и парите от пуснатите облигации през март 2016 г. останаха във фискалния резерв. А  в следствие на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. \r\nзавърши с излишък от 1,472 млрд. лв., което се случва за първи път от\r\n2008 г. Излишъкът в хазната влиза във фискалния резерв. За първите пет месеца на 2017 г. държавната хазна отново е с излишък в размер малко над\r\n1,65 млрд. лв. И докато фискалният резерв е на изключително високи нива, държавният дълг намалява“, каза д-р Александров. Той обясни, че сега с тези спестени средства  се изплаща падежът на еврооблигации от 2012 г. и припомни,  че те бяха пласирани на външните пазари, за да се изплати с тях предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ.\r\nКметът на Перник Вяра Церовска сподели, че очакванията, с които партия ГЕРБ дойде в управлението са огромни.\r\n„Очакванията към нас са свързани с  политическа и икономическа стабилност. Ясно е, че това може да се случи само тогава, когато има една много стриктна финансова дисциплина. За да имаме помощ от държавата, първото и най-важно условие е да има финансова стабилност в нея. Нужно е обаче да има и политическа стабилност, защото ако нямаме правителство, което да се ползва огромен авторитет и с изключително сериозната ангажираност на всички държави от Европейския съюз, с които заедно вървим напред, трудно ще  бъдат реализирани приоритетите на нашата държава“, категорично заяви Вяра Церовска.\r\nНародният представител д-р Александров  припомни, че за първите седем месеца на годината са изплатени стари дългове за над 3 милиарда лева.\r\n„В следствие на цялостната политика на правителството на премиера Бойко Борисов България е на 3-то място в ЕС по нисък дълг, показват данни, обявени от Евростат. В челото на класацията по висок дълг пък са Гърция\r\n- 171% от БВП, Италия - 134,6%, и Португалия - 130,5 на сто. България е и сред страните, които са отбелязали най-голямо намаление на държавния дълг. Българският дълг остава много далеч от средния за ЕС, който е 86% от БВП. Освен това, пред страната ни няма други големи плащания по външния дълг до 2022 година. Очевидно е, че България е много далече от финансовия апокалипсис, неведнъж артикулиран от Корнелия Нинова или Румен Гечев“, заключи д-р Александров и призова другарите от БСП да спрат да вкарват в заблуда хората и да насаждат страхове.", "date": "2017-07-10", "title": "Народният представител от ПП ГЕРБ д-р Александър Александров: Намалихме държавния дълг с близо 2 милиарда лева, което спестява  на страната разходи за лихви от 79 милиона лева годишно"}
{"url": "http://www.focus-news.net/news/2017/07/10/2414003/radio-svobodna-evropa-makedoniya-premierite-na-shest-darzhavi-ot-balkanskiya-poluostrov-shte-uchastvat-v-sreshta-na-visoko-ravnishte-es-balkani.html", "text": "Министър-председателите на шестте държави от Западните Балкани и техните колеги от шест страни от Общността ще се съберат на среща на високо равнище в хърватския град Триест, която ще се проведе на 12 юли, предава Радио „Свободна Европа“ . Очаква се в рамките на форума да бъдат подписани договори за изпълнението на седем проекта.\r\nСрещата на върха в Триест ще бъде четвърта в рамките на т.нар. Берлински процес. От страна на ЕС в него са включени Италия, Германия, Франция, Великобритания, Словения, Хърватия и Австрия, а от Западните Балкани - Македония, Сърбия, Албания, Черна гора, Косово, Босна и Херцеговина. Тереза Герова", "date": "2017-07-10", "title": "Радио „Свободна Европа“ (Македония): Премиерите на шест държави от Балканския полуостров ще участват в среща на високо равнище „ЕС-Балкани“"}
{"url": "http://www.focus-news.net/news/2017/07/10/2414004/vms-sled-dalgo-boleduvane-na-89-godini-pochina-admiral-oz-vasil-georgiev-yanakiev-komandval-balgarskiya-voennomorski-flot-18-godini.html", "text": "На 8 юли 2017 година, след дълго боледуване, на 89 години почина адмирал о.з. Васил Георгиев Янакиев, командвал българския Военноморски флот 18 години от 1972 до 1990 година. Това съобщиха от пресцентъра на Военноморските сили (ВМС).\r\nПоклонението пред тленните останки на адмирал Янакиев ще се състои на 11 юли 2017 година от 10.00 часа във Военноморски клуб Варна, а погребението е от 12.00 часа на Централен гробищен парк Варна (Стари гробища).", "date": "2017-07-10", "title": "ВМС:  След дълго боледуване, на 89 години почина адмирал о.з. Васил Георгиев Янакиев, командвал българския Военноморски флот 18 години"}
{"url": "http://www.focus-news.net/news/2017/07/10/2413998/sliven-podgotvya-se-sistemata-za-plashtane-za-parkirane-v-sinyata-zona-sas-sms.html", "text": "Цените за паркиране в синята зона на Сливен са намалени по решение на Общинския съвет, съобщи директорът на общинското предприятие ОП „Градска мобилност“ Димитър Пантелеев, предаде репортер на Радио „Фокус“ - Сливен. Общинският съвет прие намаление на цената за услугата по местоживеене, която ще е 10 лева на месец, и 70 лева за година. Служебният абонамент за точно определено място също е намален на 100 лева на месец, а абонаментът с карта, който ще се ползва за паркиране по месторабота, остава 80 лева на месец. Подготовката за началото на дейността на „Синята зона“ продължава. Той уточни, че е приета сградата, в която ще се помещават служителите на предприятието. Предстои поставянето на информационните табели, указващи работното време и начина на заплащане на МПС в зоната. \r\nВ момента тече срокът по инсталиране на софтуер и свързването му с единен номер за плащане чрез SMS. Когато това приключи, ще бъде обявен приемът на заявления по образец за издаване на стикери за преференциално паркиране в зоната.", "date": "2017-07-10", "title": "Сливен: Подготвя се системата за плащане за паркиране в синята зона със SMS"}
{"url": "http://www.focus-news.net/news/2017/07/10/2413994/deputatat-ot-gerb-d-r-daniela-daritkova-balgariya-e-i-sred-stranite-koito-sa-otbelyazali-nay-golyamo-namalenie-na-darzhavniya-dalg.html", "text": "Министерството на финансите изплати външен дълг за близо 2 милиарда лева, съобщи депутатът от ГЕРБ д-р Даниела Дариткова. Това информират от пресцентъра на ПП ГЕРБ. Сумата се равнява на 990 375 млн. евро (950 милиона евро главница и 40.375 милиона евро лихви).\r\nСлед това плащане държавният дълг намалява до около 25% от Брутния вътрешен продукт при 29.1% в края на 2016 г. Намалението на дълга води до спестяване на разходи за лихви от 79 милиона лева годишно.\r\nБлагодарение на акумулираните суми в държавния резерв отпада нуждата от пускане на нови облигации на външните пазари през 2017 г. \r\nВследствие на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. завърши с излишък от 1,472 млрд. лв., което се случва за първи път от 2008 г. Излишъкът в хазната влиза във фискалния резерв. За първите пет месеца на 2017 г. държавната хазна отново е с излишък в размер малко над 1,65 млрд. лв. И докато фискалният резерв е на изключително високи нива, държавният дълг намалява. \r\nСега с тези спестени средства  се изплаща падежът на еврооблигации от 2012 г. Припомняме,че те бяха пласирани на външните пазари, за да се изплати с тях предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ. \r\nД-р Дариткова каза още, че за първите седем месеца на годината са изплатени стари дългове за над 3 милиарда лева.\r\nКъм настоящия момент правителството на България с премиер Бойко Борисов България е на 3-то място в ЕС по нисък дълг, показват данни, обявени от Евростат.\r\n В челото на класацията по висок дълг пък са Гърция - 171% от БВП, Италия - 134,6%, и Португалия - 130,5 на сто. \r\nБългария е и сред страните, които са отбелязали най-голямо намаление на държавния дълг. Българският дълг остава много далеч от средния за ЕС, който е 86% от БВП. \r\nПред страната ни няма други големи плащания по външния дълг до 2022 година.", "date": "2017-07-10", "title": "Депутатът от ГЕРБ д-р Даниела Дариткова: България е и сред страните, които са отбелязали най-голямо намаление на държавния дълг"}
{"url": "http://www.focus-news.net/news/2017/07/10/2414005/desislava-taneva-gerb-2017-godina-mozhe-da-se-okazhe-nay-dobra-za-zarnoproizvoditelite-prez-poslednoto-desetiletie.html", "text": "2017 година може да се окаже най-добра за зърнопроизводителите през последното десетилетие. Това каза пред Радио „Фокус“ – Сливен народният представител от ГЕРБ и министър на земеделието и храните в кабинета „Борисов“ - 2 Десислава Танева. Според нея, въпреки че жътвата сега навлиза в същинския си етап, добивите дават основание годината да се определя като изключително успешна. Цената на зърното обаче се определя не от вътрешния, а от външния пазар. Страната ни изнася между 65-70% от зърнената си продукция, а на вътрешния пазар остатъкът се продава на цени, сходни с международните. Ценообразуването на хляба не се влияе толкова силно от цената на зърното, затова и не може да се очаква спад, подчерта Танева. \r\nПри овощните култури обаче нещата не са толкова добри. Късната зима, ранната пролет и сланите са оказали влияние върху ранните сортове, а градушките на места са унищожили до 100% от реколтата. Сливен обаче е един от най-големите производители на череши и трети по производство на кайсии в България, не е толкова засегнат от лошите метеорологични условия и производителите могат да се надяват на по-добра реколта, каза още Десислава Танева.\r\nЛюдмила ЙОРГОВА", "date": "2017-07-10", "title": "Десислава Танева, ГЕРБ: 2017 година може да се окаже най-добра за зърнопроизводителите през последното десетилетие"}
{"url": "http://www.focus-news.net/news/2017/07/10/2414007/d-r-emiliya-milkova-gerb-varna-aktivno-se-raboti-po-natsionalnata-strategiya-za-razvitie-na-kulturata.html", "text": "Активно се работи по Националната стратегия за развитие на културата. Това заяви на пресконференция във Варна народният представител от ПП ГЕРБ – Варна д-р Емилия Милкова, предаде репортер на Радио „Фокус“ – Варна. Като член на комисията по култура в Народното събрание д-р Емилия Милкова посочи, че ресорното министерство приоритетно работи по стратегията, след което тя ще бъде предложена за обсъждане, включително и в Народното събрание.\r\nД-р Емилия Милкова коментира и изпълнението на поетите от ПП ГЕРБ ангажименти и в сферата на образованието. Наред със започналото вече поетапно увеличение на учителските заплати, тя открои и предприетите мерки за сформирането на екипи, които ще работят за записване на всички деца в детска градина или училище. „По данни на НСИ през учебната 2015/2016 г. 21 170 ученици са напуснали образователната система. Това означава, че всеки седми ученик между 15 и 18 години не е в училище”, посочи варненският депутат. По думите й до края на август трябва да се установят децата, които изобщо не са ходили на детска градина или училище, както и тези, които са спрели да ги посещават преждевременно.\r\nКато дългогодишен директор на Регионалната библиотека „Пенчо Славейков” във Варна Емилия Милкова сподели, че варненска ученичка – Екатерина Шулц от  Математическата гимназия, е станала Читател на годината. Народният представител изрази надежда, че доскорошният евродепутат Мария Габриел, която организира инициативата заедно с Библиотечната асоциация, ще продължи това партньорство и в новото си качество на еврокомисар.\r\nМарияна ВАЛЕНТИНОВА", "date": "2017-07-10", "title": "Д-р Емилия Милкова, ГЕРБ – Варна: Активно се работи по Националната  стратегия за развитие на културата"}
{"url": "http://www.focus-news.net/news/2017/07/10/2414002/narodniyat-predstavitel-ot-gerb-ivan-mihovski-s-umeloto-upravlenie-na-ministar-goranov-darzhavniyat-dalg-be-namalen-do-25-ot-bvp.html", "text": "С умелото управление на финансовият министър Владислав Горанов миналата седмица държавният дълг бе намален до 25 % от БВП при 29,1 в края на 2016 г. Това води до спестявания на разходи за лихви от 79 млн. лв годишно, обясни по време на среща с членове на ГЕРБ и с граждани, дошли на среща с него, народният представител Иван Миховски. Това съобщиха от пресцентъра на ПП ГЕРБ. Той поясни, че миналата седмица МФ е изплатило външен дълг в размер на близо 2 млрд. лева - 950 млн. евро главница и 40.375 млн. евро лихви. \r\nТова е тема, към която хората не проявяват интерес, вижда им се далечна. Но тя всъщност е много важна и касае по един или друг начин всички. Защото именно благодарение на акумулираните в държавния резерв суми, отпада нуждата от пускане на нови облигации на външните пазари през 2017 г., поясни Миховски.\r\nСпоред него другото важно, което трябва да се разбере е, че за изплатената емисия са ползвани пари от фискалния резерв, а той пък достигна рекорден размер и основните причини за това са две - от една страна след стрес тестовете на банките през миналата година не се наложи държавна подкрепа за нито една банка и парите от пуснатите облигации през март 2016 г. останаха във фискалния резерв. А в следствие на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. завърши с излишък от 1,472 млрд. лв., което се случва за първи път от 2008 г. Този излишък също влиза във фискалния резерв. \r\nОт началото на 2017 г. до края на май отново имаме излишък в размер на около 1,65 млрд. лв. Тоест докато фискалният резерв е на тези изключително високи нива, държавният дълг намалява, това е добрата новина, подчерта Миховски.\r\nПо думите му благодарение на цялостната политика на правителството на премиера Бойко Борисов страната ни е на трето място в ЕС по нисък дълг по данни на Евростат. С най-висок дълг са Гърция - 171% от БВП, Италия - 134,6%, и Португалия - 130,5 %. Добре е тези неща да се знаят, за да не се подвеждат хората по тиражираните от БСП лъжи за финансов апокалипсис. Те просто не са верни, те са поредните им фалшиви новини, които ежедневно произвеждат, подчерта народният представител и акцентира, че в момента България е и сред страните, които са отбелязали най-голямо намаление на държавния си дълг и той остава много далеч от средния за ЕС, който е 86% от БВП. До 2022 г. България няма други големи плащания по външния си дълг, подчерта още Миховски, който е член на Комисията по икономика и туризъм в парламента. \r\nПо време на срещата, която се проведе в клуба на ПП ГЕРБ в Троян, хората се интересуваха и от предстоящите ремонти на пътната инфраструктура в общината, както и от други местни проблеми. \r\nСрещите на Миховски в областта продължават.", "date": "2017-07-10", "title": "Народният представител от ГЕРБ Иван Миховски: С умелото управление на министър Горанов държавният дълг бе намален до 25 % от БВП"}
{"url": "http://www.focus-news.net/news/2017/07/10/2414010/varna-narodniyat-predstavitel-ot-gerb-neli-petrova-organizira-kragla-masa-na-tema-patna-bezopasnost-i-nov-zakon-za-dvizhenie-po-patishtata.html", "text": "Народният представител от ПП ГЕРБ – Варна Нели Петрова организира кръгла маса на тема „Пътна безопасност и нов закон за движение по пътищата”. Това стана ясно на пресконференция на народните представители от ПП ГЕРБ - Варна Павел Христов, Нели Петрова, д-р Емилия Милкова, Владимир Вълев и д-р Руслан Тошев, предаде репортер на Радио „Фокус“ – Варна. Нели Петрова уточни, че кръглата маса ще се състои на 18 юли от 10.00 часа в зала Изток на парламента, като за участие са поканени депутатите от ресорната комисия, експерти и заинтересовани от проблема хора. Като майка на дете, загинало при катастрофа, Нели Петрова е поканена да се включи в планирания за 19 юли от 17.30 часа национален протест срещу войната по пътищата. „Във Варна той ще се състои на входа на Морската градина. Целта е той да бъде израз на нетърпимост към безотговорното шофиране, което взима толкова много жертви по пътищата на страната”, заяви народният представител.\r\nВ отговор на поставените журналистически въпроси за зачестилите гонки с мотори по улиците, Петрова коментира, че получава много сигнали за подобни случаи. „За съжаление, повечето мотористи карат със скрити номера и няма как да бъдат установени чрез видеонаблюдението, а при скоростта, която развиват, не могат да бъдат преследвани с патрулка. Важно е всеки шофьор да управлява своето моторно превозно средство със съзнанието, че носи отговорност и трябва да пази, а не да застрашава човешки живот”, подчерта Петрова. \r\nМарияна ВАЛЕНТИНОВА", "date": "2017-07-10", "title": "Варна: Народният представител от ГЕРБ Нели Петрова организира кръгла маса на тема „Пътна безопасност и нов закон за движение по пътищата”"}
{"url": "http://www.focus-news.net/news/2017/07/10/2414009/anadolu-agency-balgariya-raboti-aktivno-za-izgrazhdaneto-na-gazova-vrazka-s-turtsiya.html", "text": "България работи активно за изграждането на нов газов интерконектор с Турция, Гърция и Сърбия, предава Anadolu Agency.\r\nГоворейки в рамките на сесия на 22-то издание на Световния петролен конгрес в Истанбул, министър-председателят на България Бойко Борисов подчерта, че енергийните ресурси са изключително важни не само за всички икономики, но и за глобалните климатични промени.\r\nБорисов заяви, че природният газ е екосъобразен и чист енергиен ресурс, който е важен за всички, и подчерта значението, което има България при преноса на газ на Балканите.\r\n„България е важен фактор на Балканите и важен фактор в способностите си с газопреносните мрежи. В момента около 16,7 милиарда кубически метра [газ] преминават през българските мрежи благодарение на нашия домакин Турция\", обясни българският премиер.\r\nБорисов отбеляза, че близо 80% от всички компресорни станции на Балканите се намират на българска територия.\r\nТрансграничната връзка Турция-България (ИТБ) включва изграждането на нов газопровод на сушата между двете страни, припомня агенцията.Тереза Герова", "date": "2017-07-10", "title": "Anadolu Agency: България работи активно за изграждането на газова връзка с Турция"}
{"url": "http://www.focus-news.net/news/2017/07/10/2414012/daniela-saveklieva-gerb-blagoevgrad-balgariya-e-mnogo-daleche-ot-finansoviya-apokalipsis-koyto-ne-vednazh-artikuliraha-korneliya-ninova-i-rumen-gechev.html", "text": "България е много далече от финансовия апокалипсис, който не веднъж артикулираха Корнелия Нинова и Румен Гечев. Това заяви на пресконференция Даниела Савеклиева, областен координатор на ПП ГЕРБ – Благоевград, народен представител в 44-то Народно събрание, зам.-председател на Комисията по икономическа политика и туризъм и член на Комисията по бюджет и финанси, във връзка изплатените от Министерството на финансите близо 2 млрд. лева външен дълг през изминалата седмица, предаде репортер на Радио „Фокус“ – Пирин. След направеното плащане, държавният дълг е намалял до 25% от брутния вътрешен продукт при 29,1% в края на 2016 година. „Намалението на дълга в случая води до спестяване на лихви от близо 79 млн. лева годишно. Използвам случая да информирам обществеността и особено колегите ни от БСП, че благодарение на акумулираните суми в държавния резерв отпада нуждата от пускане на нови облигации на външни пазари през 2017 година. За цитираната преди малко емисия се използваха пари от фискалния резерв, който достигна рекорден размер по два основни причини. От една страна след стрестестовете на банките, през миналата година не се наложи държавна подкрепа за нито една банка и парите от пуснатите облигации през март 2016 година, останаха във фискалния резерв, а вследствие на предприетите мерки за повишаване приходите в бюджета от страна на Министерството на финансите и министър Владислав Горанов, бюджета за 2016 година завърши с излишък от 1 млрд. 472 млн. лева, което се случа за първи път от 2008 година насам и излишъкът в хазната влиза във фискалния резерв“, каза още Савеклиева. \r\nЗа първите 5 месеца на 2017 година държавната хазна отново е с излишък в размер малко повече от 1,65 млрд. лева и докато фискалния резерв е на изключително високи нива, държавния дълг намалява. „Сега с тези спестени средства се изплащат именно тези евро облигации от 2012 година. Те бяха пласирани на външните пазари, за да се изплати предишен падеж на евро облигации, предишен дълг, който е от 2002 година и тези облигации бяха емитирани по време на финансовия министър Милен Велчев и правителството на НДСВ. За първите 7 месеца на годината са изплатени стари дългове за над 3 млрд лева. Вследствие на цялостната политика на премиера Бойко Борисов България в момента е на трето място в Европейския съюз по нисък дълг и това е по данни на Евростат. В челото на класацията с много по-висок дълг са Гърция с 171 % от БВП, Италия с 134.6%, Португалия с 130.5 на 100, а България е сред страните, които са отбелязали най-голямо намаление на държавния дълг и българския дълг остава много под средния за европейския съюз, който е 86% от БВП. До 2022 година страната ни няма други големи плащания по външния дълг“, подчерта Даниела Савеклиева. Тя каза, че всичко това е показателно за това, че България е много далече от финансов апокалипсис и апелира към БСП да спрат да вкарват хората в заблуда, да насаждат страхове и да търсят някаква конфронтация, за която няма основание и почва.\r\nЛивия НИНОВА", "date": "2017-07-10", "title": "Даниела Савеклиева, ГЕРБ – Благоевград: България е много далече от финансовия апокалипсис, който не веднъж артикулираха Корнелия Нинова и Румен Гечев"}
{"url": "http://www.focus-news.net/news/2017/07/10/2414013/sport-svetlana-kuznetsova-se-klasira-za-chetvartfinalite-na-uimbaldan.html", "text": "Рускинята Светлана Кузнецова се класира за четвъртфиналите на най-стария турнир по тенис – Уимбълдън, след като постигна победа над Агнешка Радванска от Полша с 6:2, 6:4 в мач, продължил малко повече от час и половина. \r\nТова бе 13-ти успех на Кузнецова срещу полската тенисистка, която до този момент има записани само четири победи срещу рускинята. \r\nНа четвъртфинала Кузнецова ще играе с победителката от мача между германката Анджелик Кербер и Гарбине Мугуруса от Испания.", "date": "2017-07-10", "title": "Спорт: Светлана Кузнецова се класира за четвъртфиналите на Уимбълдън"}
{"url": "http://www.focus-news.net/news/2017/07/10/2413974/mkd-makedoniya-spetsializiranata-prokuratura-na-makedoniya-shte-nastoyava-za-razglezhdane-na-zhalbata-za-arest-na-goran-gruevski.html", "text": "Специализираната прокуратура на Македония ще поиска на открито заседание на Апелативния съд в Скопие да бъде разгледа жалбата за арест на бившия директор на 5-та дирекция на Управлението за сигурност и контраразузнаване Горан Груевски, обвинен по случаите „Крепост“ и „Таргет“, съобщава електронното издание МКД.\r\nДо този момент Специализираната прокуратура внесе общо 30 жалби срещу решенията на Наказателния съд. Те все още са в Основния съд в Скопие, тъй като тече тридневен срок, в който ответната страна може да отговори на жалбите. След това те ще бъдат изпратени до по-висша инстанция за разглеждане и вземане на решения.Тереза Герова", "date": "2017-07-10", "title": "МКД (Македония): Специализираната прокуратура на Македония ще настоява за разглеждане на жалбата за арест на Горан Груевски"}
{"url": "http://www.focus-news.net/news/2017/07/10/2413999/d-r-ruslan-toshev-gerb-varna-balgariya-e-dalech-ot-darzhavite-v-koito-ima-risk-ot-finansova-destabilizatsiya.html", "text": "България е далеч от държавите, в които има риск от финансова дестабилизация. Това заяви на пресконференция народният представител от ПП ГЕРБ – Варна д-р Руслан Тошев, предаде репортер на Радио „Фокус“ – Варна. По отношение на външния дълг на страната д-р Тошев посочи, че нивото му е под средното за Европейския съюз. „Това е сравнително ниско ниво на външния дълг, който се изчислява спрямо БВП“, подчерта народният представител и даде за пример страни като Гърция – 171% от БВП, и Португалия – 130,5% от БВП, които водят класацията с най-висок дълг.\r\nД-р Тошев отбеляза и усилията на правителството в помощ на социално най-уязвимите граждани, като отдели специално внимание на пенсионерите. „Увеличението на минималната пенсия от 168 на 180 лева и след това на 200 лева от 1 октомври на практика представлява 23% ръст, какъвто не е имало от много години насам. Това става благодарение на повишените приходи в бюджета на Държавното обществено осигуряване”, уточни д-р Тошев. Той обясни, че увеличението от 1 юли в размер на 2,4% важи за пенсионерите, които имат минимум 15 години стаж. Изключение правят само най-високите пенсии, каквито получават около 40 000 души в страната. „Мерките за бъдещето увеличение на пенсиите ще залегнат в коалиционното споразумение, което предстои да бъде финализирано”, каза още д-р Руслан Тошев.\r\nНа пресконференцията присъстваха още народните представители Павел Христов, Нели Петрова, д-р Емилия Милкова и Владимир Вълев. Близо 3 месеца след като депутатите от 44-то Народното събрание положиха клетва, варненските народни представители отчетоха, че активно се работи по ключови инфраструктури проекти за Варна и региона.\r\nМарияна ВАЛЕНТИНОВА", "date": "2017-07-10", "title": "Д-р Руслан Тошев, ГЕРБ – Варна: България е далеч от държавите, в които има риск от финансова дестабилизация"}
{"url": "http://www.focus-news.net/news/2017/07/10/2414014/plovdiv-v-istoricheski-muzey-v-karlovo-otkriha-foto-dokumentalna-izlozhba-saratnitsi-na-vasil-levski-ot-karlovo.html", "text": "В Исторически музей в Карлово откриха фото-документална изложба „Съратници на Васил Левски от Карлово“, посветена на 180 години от рождението на Васил Левски, 180 години от рождението на Теофан Райнов и 170 години от рождението на Васил Караиванов. Това съобщи за Радио „Фокус” - Пловдив директорът на музея Мария Деянова. В изложбата са показани оригинални фотографии на съратници и дейци, помагали в дейността на Апостола в Карлово, които се съхраняват във фонда на Историческия музея. Някои от снимките се показват за първи път пред публика, което прави изложбата изключително интересна.\r\n„Родният град винаги е имал специално място в сърцето на Васил Левски и важна роля в системата на Вътрешната революционна организация, изградена от него“, каза Деянова. В изложбата присъстват фотоси на едни от най-близките му и верни съмишленици, които с риск за живота си са подпомагали неговата дейност, укривали, сътрудничили, споделяли великите му идеи за свобода и бъдещето на България. Времето не е пощадило много от автентичните свидетелства за тези хора и делата им, но и малкото съхранено за тях е показателно за жизнено важния революционен кипеж и устрем към нов свободен и по-добър живот.\r\nЦветана ТОНЧЕВА", "date": "2017-07-10", "title": "Пловдив: В Исторически музей в Карлово откриха фото-документална изложба „Съратници на Васил Левски от Карлово“"}
{"url": "http://www.focus-news.net/news/2017/07/10/2414006/yordanka-fandakova-kmet-na-sofiya-palezhat-na-krana-za-demontirane-na-pametnika-pred-ndk-ochevidno-e-umishlen.html", "text": "Палежът на крана за демонтиране на паметника пред НДК очевидно е умишлен. Това коментира пред журналисти столичният кмет Йорданка Фандъкова, предаде БНР. \"Очевидно умишлен акт. За съжаление хората, които са го замислили и са го провели не са изобщо помислили затова, че са можели да пострадат и живи хора. Полицията разследва случая, така че  със сигурност очаквам да бъдат намерени извършителите - предоставили сме всички записи от камерите, които имаме в парка на НДК и се надявам наистина това да се случи бързо\", заяви Фандъкова и благодари за бързата реакция на служителите на пожарната.\r\nВчера стана ясно, че пораженията върху крана ще забавят демонтирането на паметника „1300 години България”. Палежът на крана до НДК няма да оскъпи махането на паметника, добави столичният кмет.", "date": "2017-07-10", "title": "Йорданка Фандъкова, кмет на София: Палежът на крана за демонтиране на паметника пред НДК очевидно е умишлен"}
{"url": "http://www.focus-news.net/news/2017/07/10/2414020/die-klnische-rundschau-v-germaniya-sadyat-mazh-zavarnal-se-ot-balgariya-s-13-chashi-s-obraza-na-adolf-hitler.html", "text": "Летуващите на Българското Черноморие германци се връщат обратно в родината си със сувенири, свързани с нацисткия лидер Адолф Хитлер, коментира регионалният вестник  Die Kölnische Rundschau.  \r\nМитническите служители в Дюселдорф съобщават за случай, в който в багажа на 39-годишен мъж са открити 13 чаши с лика на Хитлер. Срещу него е образувано наказателно производство за внос на предмети, на които са изобразени противоконституционни символи. След процедурата чашите са били унищожени. Германецът не е десен екстремист – купил е чашите, защото ги намерил за „забавни“, поясниха митничарите.\r\nВластите обаче отправят предупреждения: чаши за кафе с образа на Хитлер или други нацистки символи са широко достъпни на пазара в България. Вносът на подобни предмети в Германия обаче е строго забранен.\r\n„Това не е тривиален въпрос, това е престъпление“, заяви говорител на германските митнически служби. Тереза Герова", "date": "2017-07-10", "title": "Die Kölnische Rundschau: В Германия съдят мъж, завърнал се от България с 13 чаши с образа на Адолф Хитлер"}
{"url": "http://www.focus-news.net/news/2017/07/10/2414018/ivan-korichkov-kmet-na-selo-katuntsi-sluchayno-minavasht-kamion-s-kran-izvadi-ot-shahta-bankomata-koyto-be-otkradnat-tazi-sutrin.html", "text": "Случайно минаващ камион с кран извади банкомата, който бе откраднат тази сутрин. Това каза за Радио „Фокус“ - Пирин Иван Коричков, кмет на село Катунци. Около 04.00 часа тази нощ е бил откраднат банкоматът, намиращ се в кметството в село Катунци. Вероятно в опит да избягат, крадците са изпуснали устройството в шахта в района на селото. \r\nИван Коричков обясни, че след като кранът е извадил банкомата, устройството е било натоварено на платформа на „Пътна помощ“. Предстои да се провери дали са налични парите в апарата.\r\nНатали СТЕФАНОВА", "date": "2017-07-10", "title": "Иван Коричков, кмет на село Катунци: Случайно минаващ камион с кран извади от шахта банкомата, който бе откраднат тази сутрин"}
{"url": "http://www.focus-news.net/news/2017/07/10/2414017/nad-30-000-potrebiteli-vzeha-uchastie-v-devetoto-izdanie-na-klasatsiyata-lyubimite-marki.html", "text": "Близо 30 000 души подкрепиха предпочитаните от тях брандове в единствената потребителска класация у нас „Любимите марки” за 2017 г. Марките Refan и Happy bar&grill са любимите български марки на потребителите. Това съобщиха организаторите на инициативата. Сред събралите най-много потребителски гласове тази година са: Johnnie Walker, Spetema, Солети Златна Добруджа, Бонбони Черноморец, Престиж, Лактима Балкан, Бор Чвор, Майонеза Краси, Harmonica, Refan, Weleda, Bioderma, Hipp, BMW, Samsung,  Happy Bar&Grill, focus-news.net, NOVA, Doppelherz, Credissimo, Serdika Cеnter, BILLA, fashiondays.bg, Hewlett Packard Enterprise Company и Pharmа Hyaluron. Тези брандове са събрали над 5000 гласа само в третия кръг. Резултатите и точния брой гласове, дадени за всеки бранд в последния кръг, можете да видите тук: http://mylovemarks.eu/results.php. Общият брой гласоподаватели в третия последен етап на класацията е близо 14 500.\r\nЧаст от марките тази година стигнаха до трети кръг в повече от една категория. HAPPY BAR&GRILL грабна приза в два раздела – заведения и българска марка – храни и напитки. Брандът Refan стана първенец в две категории - козметика и българска марка и събра най-много потребителски гласове във финалния кръг на класацията, с което си спечели титлата ЛЮБИМА МАРКА на българския потребител за 2017 г. Credissimo пък беше определен за любима марка в категория финансови институции и грабна второ място в раздел българска марка. Бор Чвор бе избран от потребителите в три категории – МЛЕЧНИ ПРОДУКТИ (първо място), традиционни български продукти (първо място) и българска марка – храни и напитки (трето място). mtel спечели потребителския вот в две категории - телекомуникации и интернет и любим работодател. Брандът Harmonica бе отличен също в няколко категории – в раздел био продукти и супер храни (първо място), в иновативни марки (трето място), в ядки, чипс и солети (трето място), в раздел захарни изделия – бисквити и вафли (трето място). А Лактима Балкан пък стигна до второ място в категориите млечни продукти и био продукти и супер храни. Марката Tesy бе класирана на второ място в раздел бяла и черна техника, и на трето място в категория българска марка. BILLA бе избрана за втора поредна година за Любима марка в категория търговски вериги и грабна трето място в раздел любим работодател. А Hewlett Packard Enterprise Company бе избран за №1 в раздел IT и софтуерни продукти и спечели второ място в категориялюбим работодател. \r\nВ категория ВИсокоалкохолни напитки предпочитана марка е johnnie walker, в раздел вино и винарски изби надпреварата спечели Ooh La La. Потребителите предпочетоха Сокове BBB в раздел безалкохолни напитки. А първенството в категория бутилирани води за трета поредна година спечели българският бранд Хисар. Предпочитаната марка КАФЕ на българския потребител за втора година е Spetema. Солети Златна Добруджа спечели потребителския вот в новооткритата категория ядки, чипс и солети. в захарни изделия приза отново грабнаха бонбони черноморец, а в захарни изделия – бисквити и вафли първенството за втора поредна година спечели българският бранд Престиж. В категория месни продукти първо място потребителите отново отредиха на Тандем, а в раздел млечни продукти най-много гласове за втора поредна година събра родната марка Бор Чвор. Майонеза Краси пък стана №1 в раздел майонези, лютеници и сосове, а био брандът Harmonica пък грабна приза в био продукти и супер храни. \r\nWeleda спечели първото място в категория био и натурална козметика, а в раздел дермо и медицинска козметика голямата награда потребителите отново присъдиха на международния бранд Bioderma. В поредните две нови категории – бебешка козметика и бебешки и детски продукти първото място потребителите отредиха съответна на брандовете Sudocrem и Hipp. В раздел автомобили тази година първото място спечели BMW, а предпочитаната марка в категория бяла и черна техника отново е Samsung. Happy Bar&Grill – традиционен победител в раздел ЗАВЕДЕНИЯ. Focus-news.net отново е №1 в раздел уеб медии и сайтове, а Radio Fresh този път грабна титлата в категория РАДИО. NOVA е предпочитаната телевизия в тазгодишното издание на Любимите марки, а Дженерали отново грабна приза в категория застрахователни компании и брокери. В раздел фармацевтични продукти - класически надпреварата спечели No Spa, а във фармацевтични продукти – хомеопатични и добавки на първо място се класира Doppelherz. Zornica Sands стана първенец в раздел туристически хотели и комплекси.\r\nЛюбимото място за пазаруване на българина за четвърта година е Serdika center, който спечели първото място в категория търговски центрове - МОЛ. А в раздел ТЪРГОВСКИ ВЕРИГИ първенец за втора година стана BILLA. В електронна търговия първото място отново спечели Fashiondays.bg. За иновативна марка тази година бе определен бранда Pharmа Hyaluron, а в новооткритата категория перилни и почистващи препарати първото място грабна Persil.  \r\nНа официална церемония, която ще се състои на 12 юли (сряда) в хотел Хилтън София (зала Мусала 2), от 18:00 часа ще бъдат връчени сертификатите на победителите (първо, второ и трето място) в деветото издание на класацията „ЛЮБИМИТЕ МАРКИ”.\r\nВсяка година в класацията „Любимите марки” взимат участие над 30 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители. \r\nЗа разлика от други класации, „Любимите марки” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „ЛЮБИМИТЕ МАРКИ” представя не експертното, а потребителското мнение за брандинга.", "date": "2017-07-10", "title": "Над 30 000 потребители взеха участие в деветото издание  на класацията „Любимите марки”"}
{"url": "http://www.focus-news.net/news/2017/07/10/2414011/st-komisar-ivaylo-ivanov-sdvr-rabotim-po-versiyata-ohranitelyat-na-krana-demontiral-pametnika-1300-godini-balgariya-da-e-saprichasten-kam-zapalvaneto-mu.html", "text": "Работим по версията охранителят на крана, демонтирал паметника „1300 години България“, да е съпричастен към запалването му. Това каза директорът на СДВР старши комисар Ивайло Иванов пред журналисти във връзка с опожарения кран, който трябваше да демонтира паметника „1300 години България“ пред НДК, предаде репортер на Агенция „Фокус“. По думите му 42-годишният пазач в момента се проверява, но все още е разглеждан в качеството си на свидетел на случилото се. „Все още нямаме заподозрени по случая“, допълни Иванов. По думите му към момента другите версии са за вандализъм или че случаят е свързан с някои от протестиращите срещу демонтажа на паметника.  Ст. комисар Иванов поясни, че е направен първоначален оглед на местопроизшествието, в който са ангажирани много сериозен брой служители. „Бяха иззети камерите от общинска полиция и на тях не можахме да установим мятането на т. нар. коктейл „Молотов“. Това наложи извършване на повторен оглед днес, за да може да изясним причината на запалването“, коментира директорът на СДВР. Той заяви, че се отхвърля версията  кранът да е запален с бутилка, хвърлена отвън загражденията. Ст. комисар Ивайло Иванов коментира, че по-скоро се клони към версията, че кранът е полят вътре с нещо и извършителят е бил вътре зад загражденията. Според него извършителят е действал професионално, но не и охранителят, тъй като очевидци са подали сигнал на тел. 112 за запалването на крана преди пазача.„Фокус“ припомня: Кранът, който демонтираше паметника „1300 години България“ от пространството пред НДК, беше подпален в 03.15 часа на 9 юли. Кранът бе напълно унищожен заедно с цялата командна система, затова ще бъде заменен с друг. От МВР съобщиха, че се работи по изясняване на обстоятелствата около палежа и разкриването на извършителите. Демонтирането на релефните фигури от паметника „1300 години България“ трябваше да приключи по график до 30 юни, но работата ще се забави със седмица заради палежа на крана. Нанесените от палежа щети са около 1 млн. лв. До демонтирането на паметника се стигна след като Столичния общински съвет реши да го направи. Решението датира от 2014 г., но бе неколкократно обжалвано пред съда от неговия автор. След дългогодишни спорове преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство. Срещу събарянето на паметника се обявиха Съюзът на българските художници, Съюзът на архитектите, БСП-София и десетки граждани. През юни се състоя се и протест в защита на монумента. \r\nДеница КИТАНОВА", "date": "2017-07-10", "title": "Ст. комисар Ивайло Иванов, СДВР: Работим по версията охранителят на крана, демонтирал паметника „1300 години България“, да е съпричастен към запалването му"}
{"url": "http://www.focus-news.net/news/2017/07/10/2414008/metodi-biserkov-obshtina-petrich-antichniyat-grad-herakleya-sintika-e-bil-edin-ot-desette-nay-golemi-grada-v-oblast-makedoniya.html", "text": "Античният град Хераклея Синтика е бил един от десетте най-големи града в област Македония. Това каза в интервю за предаването „Петрич – древен и вековечен“ на Радио „Фокус“ - Пирин Методи Бисерков, началник отдел „Образование и култура“ в Община Петрич. Той отбеляза, че това е град с хилядолетна история. Първите сведения, около които историците и историографите се обединяват, са, че в края на 4 век пр. Хр. е основаването на град „Хераклея Синтика“ и заселването на местно население – така наречените илириоти – през 310 година пр. Хр. Бисерков коментира, че това е град, който има своето развитие през елинистическата епоха, римската епоха и ранното Средновековие. \r\n„През 2007 година бяха продължени разкопките, които още през 1958 година доц. Атанас Мирчев започва. Доразвити са през 80-те години от Юлия Божинова и Димитър Богданов и наистина от 2007 година до момента благодарение на доц. Вагалински и директора на Исторически музей - Петрич Сотир Иванов разкопките продължават. Археологическите разкопки разкриват една невероятна архитектура“, допълни той. Единствената гражданска сграда в рамките на днешна България, която е така добре запазена и разкрита, е базиликата. Той обясни, че това е обществена сграда, в която към днешна дата са запазени около 5-метрови основи и на място може да се види една архитектура, която никъде на друго място в България не може да бъде видяна.\r\nНатали СТЕФАНОВА", "date": "2017-07-10", "title": "Методи Бисерков, Община Петрич: Античният град Хераклея Синтика е бил един от десетте най-големи града в област Македония"}
{"url": "http://www.focus-news.net/news/2017/07/10/2414021/premierat-boyko-borisov-patnata-karta-za-razvitie-na-gazoprenosnata-infrastruktura-e-pozitivna-stapka-v-otnosheniyata-mezhdu-balgariya-i-rusiya.html", "text": "Перспективите за развитие на сътрудничеството в енергийната сфера бяха обсъдени по време на срещата на министър-председателя Бойко Борисов с министъра на енергетиката на Руската федерация Александър Новак. Това съобщиха от правителствената информационна служба. Двамата разговаряха в рамките на 22-ия Световен петролен конгрес, който се провежда в Истанбул.\r\nПремиерът Борисов отбеляза постигнатия прогрес в отношенията между България и Русия в сектора енергетика благодарение на последователната работа в тази посока. По думите му, след като миналата година с общи усилия беше разрешен казусът с арбитражното решение за АЕЦ „Белене“, двете страни могат да продължат да обсъждат възможностите за ползотворно сътрудничество.\r\nКато позитивна стъпка министър-председателят определи Пътната карта, която беше подписана в началото на юни тази година от българския енергиен министър Теменужка Петкова и председателя на Управителния съвет на „Газпром“ Алексей Милер. Съгласно картата страните ще разгледат възможността за разширяване на газопреносната инфраструктура на територията на България при отчитане на правилата на ЕС.\r\nПремиерът Борисов обърна специално внимание на инвестициите, направени в газопреносната система у нас. Той акцентира върху концепцията за изграждане на европейски газоразпределителен център на територията на България, за чието предпроектно проучване ЕС предостави финансиране в размер на 920 хил. евро. Борисов изтъкна, че страната ни работи сериозно в интерес на енергийната сигурност в региона на Централна и Югоизточна Европа.\r\nБългарският премиер изрази увереност и за успешното завършване на дейностите по удължаване живота на 5 и 6 блок на АЕЦ „Козлодуй“. Относно АЕЦ „Белене“ той посочи, че се търси стратегически частен инвеститор.\r\nМинистър-председателят Бойко Борисов очаква ползотворният диалог по теми от взаимен интерес да продължи и на заседанието на Междуправителствената българо-руска комисия за икономическо и научно-техническо сътрудничество. Предвидено е комисията да се събере в края на настоящата година.", "date": "2017-07-10", "title": "Премиерът Бойко Борисов: Пътната карта за развитие на газопреносната инфраструктура е позитивна стъпка в отношенията между България и Русия"}
{"url": "http://www.focus-news.net/news/2017/07/10/2414024/varna-2-400-kasa-tsigari-bez-aktsizen-banderol-sa-otkriti-pri-politseyska-operatsiya.html", "text": "2 400 къса цигари без акцизен бандерол са открити при специализирана полицейска операция на Икономическа полиция при Областната дирекция на МВР – Варна. Това съобщиха от ОД на МВР – Варна. В хода на специализирана полицейска операция по линия на разпространението на акцизни стоки без бандерол в лек автомобил с 41-годишен мъж от Варна е установено, че същият държи в себе си 2 400 къса цигари, необлепени с акцизен бандерол. По случая е образувано досъдебно производство, уведомен е прокурор от Районна прокуратура – Девня. П.Б. е задържан за срок до 24 часа.", "date": "2017-07-10", "title": "Варна: 2 400 къса цигари без акцизен бандерол са открити при полицейска операция"}
{"url": "http://www.focus-news.net/news/2017/07/10/2414025/aleksandar-matsurev-gerb-blagoevgrad-podali-sme-vapros-kam-ministara-na-zdraveopazvaneto-za-izgrazhdaneto-na-novi-speshni-tsentrove-i-rekonstruktsiya-na-stari.html", "text": "Подали сме въпрос към министъра на здравеопазването проф. Николай Петров, касаещ изграждането на нови спешни центрове, реконструкция на стари и закупуване на спешни санитарно-транспортни средства, оборудвания и всичко останало, свързано с тази дейност. Това каза на пресконференция на народните представители от ГЕРБ – Благоевград Александър Мацурев, народен представител в 44-то Народно събрание и член на Комисията по земеделие и храни и Комисията по околна среда и води, предаде репортер на Радио „Фокус“ – Пирин. Мацурев отбеляза, че по време на една от редовните му приемни е бил поставен въпрос именно в тази връзка, отнасящ се за разкриването на Спешен център за Община Белица и закупуване на линейка, която да обслужва региона там. „Ако тази програма бъде реализирана и колкото по-бързо се случи, то това нещо ще стане факт. До колкото знам в Благоевградска област почти всички общини имат сключени договори за предоставяне на терени на Министерството на здравеопазването и така да се каже – ние имаме готовност да съдействаме и изцяло подкрепяме този проект, който е важен за региона и за страната“, каза още Мацурев.\r\nТой каза още, че са подготвени и някои промени в Закона за опазване на селскостопанското имущество, които ще бъдат подкрепени от колегите му.\r\nЛивия НИНОВА", "date": "2017-07-10", "title": "Александър Мацурев, ГЕРБ – Благоевград: Подали сме въпрос към министъра на здравеопазването за изграждането на нови спешни центрове и реконструкция на стари"}
{"url": "http://www.focus-news.net/news/2017/07/10/2414026/stara-zagora-zapochna-podmyanata-na-vodoprovod-v-zh-kiztok-v-kazanlak.html", "text": "Община Казанлък започна работа по първи етап на проект „Реконструкция на част от водопроводната мрежа на ж. к. “Изток“. За да осигури по-чиста питейна вода за жителите на квартала Община Казанлък сключи споразумение с Министерството на регионалното развитие и благоустройството за финансиране на дейностите до 550 000 лв. от средствата за капиталови разходи на министерството за тази година. Това съобщиха от Община Казанлък.\r\n„ВиК“ ЕООД Стара Загора на своята интернет страница, раздел „Аварии и ремонти“ своевременно ще уведомява за местата, на които временно ще бъде спирано водоподаването за изграждането на новия водопровод.\r\nПо време на ремонтните дейности с нарочна заповед на Кмета Галина Стоянова се въвежда временна организация за безопасност на движението /ВОБД/  от 05.07.2017 год. до 22.07.2017 год. по следните улици:\r\n- ул.„Капитан Петко Войвода“, в участъка от ул.„Петьо Ганин“ до ул.„Олимпиада“ - затворена за движение в двете посоки;\r\n- ул.„Верия“, в участъка от ул.„Кремона“ до ул.„Олимпиада“ - затворена за движение в двете посоки;\r\n- Променя се маршрутното разписание на автобусна линия №1 в района на ж.к.„Изток“ както следва: вместо движението по ул. „Капитан Петко Войвода“ автобусите ще се движат по улиците „Петьо Ганин“, „Надканижа“ и „Кремона“.\r\nРаботата по подмяната на старата мрежа с нови тръби в ж.к.“Изток“ предшества дейностите за най-мащабния общински проект за тази година - за обновяване в квартала. То включва асфалтиране на 4 улици и изграждането на 2 междублокови пространства, за което Община Казанлък е осигурила финансиране за над 5,5 млн. лв. Безвъзмездната финансова помощ на стойност 5 655 048,59 лв., с ДДС, предназначени изцяло за ж.к.“Изток“ е от Европейския фонд за регионално развитие - в размер на 4 806 791.31 лв. и 848 257,28 лв. - национално финансиране. Срокът за изпълнение на всички дейности е 24 месеца, считано от датата на подписването на договора - 08.12.2016 г.\r\nПроектът предвижда реконструкция и рехабилитация на четири улици, прилежащите им тротоари и осветление - ул.„Капитан Петко Войвода“, ул. „Сент Ерблен“, ул. „Верия“; ул.„Кремона“ и възстановяване на две междублокови пространства (зони):\r\n„Зелена площ/зона за отдих 1 (Междублоково пространство) с граници: запад – ул. „Капитан Петко войвода“; юг – ул. „Кремона“; изток – ул. „Сент-Ерблен“ и север – Зона 2 до границите, включващи вътрешноквартални улици и площи, северно от бл. 19 и бл. 20 и „Зелена площ/зона за отдих 2 (Междублоково пространство) с граници: изток – до границата на бивша ДГ № 22; юг – Зона 1; север – до бл. 26 и до ул. „Толияти“; запад – вътрешноквартални улици пред бл. 23 и пространството, западно от бл. 26 до ул. „Капитан Петко Войвода“. На територията на двете междублокови пространства ще бъдат изградени кътове за отдих и игра, реконструкция на вътрешноквартални улици, оформяне на джобове за контейнери, реконструкция и рехабилитация на вътрешноквартални пешеходни алеи и тротоари, възстановяване на тревни площи и цветни градини, изграждане на енергоспестяващо улично и парково осветление, изграждане на новопроектирани детски площадки, фитнес съоръжения и спортни площадки.", "date": "2017-07-10", "title": "Стара Загора: Започна подмяната на водопровод в ж. к.“Изток“ в Казанлък"}
{"url": "http://www.focus-news.net/news/2017/07/10/2414027/nivoto-na-vodata-v-yazovir-zhrebchevo-spada-ryazko.html", "text": "Нивото на водата в язовир „Жребчево“ спада рязко, съобщиха за Радио „Фокус“ – Сливен от Община Нова Загора. Един от най-големите язовири в страната е почти на критичния минимум. Зачестили са и сигналите от жители на селата, южно от язовира, за пресъхнали кладенци. Те настояват за предприемане на адекватни мерки от институциите, отговарящи за състоянието на най-големия язовир на територията й, за недопускане на необратими и вредни последствия за биоразнообразието и природата в региона.  На суша в радиус около 600 метра е и една от атракциите на язовира – потопената църква „Свети Иван Рилски”. Според директора на „Напоителни системи” Пламен Иванов през последната седмица нивото е спаднало с 10 см или 41% от обема са язовира. Вода в момента е 166 млн куб.м при общ обем 400 млн. куб.м. Спадът на нивото застрашава развъждането на рибата и птиците, според специалистите. Чрез писма е информирано Министерството на околната среда и водите.", "date": "2017-07-10", "title": "Нивото на водата в язовир „Жребчево“ спада рязко"}
{"url": "http://www.focus-news.net/news/2017/07/10/2414015/st-komisar-ivaylo-ivanov-sdvr-naznachena-e-denonoshtna-politseyska-ohrana-do-okonchatelniya-demontazh-na-pametnika-1300-godini-balgariya.html", "text": "Назначена е денонощна полицейска охрана до окончателния демонтаж на паметника „1300 години България“. Това каза директорът на СДВР Ивайло Иванов пред журналисти във връзка с опожарения кран, който трябваше да демонтира паметника „1300 години България“, предаде репортер на Агенция „Фокус“. Ст. Комисар Иванов посочи, че това се е случило с негова заповед от днес. Той подчерта, че по случая е ангажиран огромен полицейски ресурс. „Създаден е съвместен разследващ екип между Четвърто районно управление и СДВР“, заяви ст. комисар Иванов. \r\nДеница КИТАНОВА", "date": "2017-07-10", "title": "Ст. Комисар Ивайло Иванов, СДВР: Назначена е денонощна полицейска охрана до окончателния демонтаж на паметника „1300 години България“"}
{"url": "http://www.focus-news.net/news/2017/07/10/2414022/pazardzhik-nad-500-uchastnitsi-se-vklyuchiha-v-shestiya-folkloren-tantsov-festival-horo-pri-izvora-vav-velingrad.html", "text": "Във Велинград се проведе Шестия фолклорен танцов фестивал „Хоро при извора”, съобщи за Радио „Фокус“ – Пазарджик Бояна Кирилова, експерт в Общината. Участниците от Шестия фолклорен танцов фестивал „Хоро при извора”, който е част от Велинградски празници на културата, засадиха спираловидна туя. \r\n„С дефиле до площад „Николай Гяуров” над 500 участници от 26 клуба и групи от цялата страна, изучаващи традиционни български хора и танци, показаха красотата на българския фолклор. След като фестивала бе открит, групите представиха надиграване на „Тракииска ръченица” и общо изпълнение на традиционни български хора. Излъчени бяха най-млад участник и доайен на фестивала, връчени бяха и грамоти, подаръци награди на групите“, посочи Кирилова. Тя допълни, че за всички участници бе организирана и разходка на карстовия извор „Клептуза”, където  те разучаваха автентично българско хоро, на което всеки желаещ имаше възможността да се хване.\r\nАлбена ЖИЛЕКОВА", "date": "2017-07-10", "title": "Пазарджик: Над 500 участници се включиха в Шестия фолклорен танцов фестивал „Хоро при извора” във Велинград"}
{"url": "http://www.focus-news.net/news/2017/07/10/2414016/narodniyat-predstavitel-ot-gerb-kalin-vasilev-v-yablanitsa-darzhavniya-rezerv-e-s-visoki-niva-a-darzhavniya-dalg-namalyava.html", "text": "Не се подвеждайте по фалшивите новини, които се тиражират всеки ден от БСП. Държавата е в стабилно състояние, банковата система също, държавният резерв расте, а държавният дълг намалява. Това съобщиха от пресцентъра на ПП ГЕРБ. Това каза в Ябланица народният представител Калин Василев, който проведе там предварително планирана приемна.\r\nНаред с поставените местни проблеми от кмета на общината Иван Цаков и граждани, посетили приемната, бяха коментирани и въпроси за общото състояние на държавата. \r\nСамо преди дни Министерството на финансите изплати близо 2 млрд. лв държавен дълг, като по този начин смъкна нивата му от 29,1 % от БВП в края на 2016 г. на около 25 % от БВП в момента, като с това се спестяват и разходи за лихви от 79 млн. лева годишно, подчерта Василев, който е икономист. \r\nСега с тези спестени средства изплащаме падежът на еврооблигации от 2012 г., които пък бяха пласирани на външните пазари, за да се изплати с тях предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ. Важно е да се знае още, че за първите седем месеца на годината са изплатени стари дългове за над 3 млрд. лв., подчерта Василев.\r\nТой поясни пред хората, че 2016 г. завърши с излишък от 1,472 млрд. лв,, а от началото на 2017 г. е над 1,65 млрд. лв. Това е резултата от управлението на ПП ГЕРБ и премиерът Бойко Борисов и финансовият министър Владислав Горанов и трябва да знае и разбере от всички, вместо да се поддават хората на внушенията на Корнелия Нинова и БСП за драматични финансови показатели на страната - няма нищо вярно в това и нека не забравяме, че именно техните „експерти” като Румен Гечев например, фалираха вече няколко пъти страната, докато ГЕРБ, въпреки пораженията им, успява да я стабилизира така, че в момента резервът да расте, а дългът да намалява и да е далеч от средния за ЕС, обясни Калин Василев. \r\nЗа среща с народния представител в приемната му дойде Найден Нанев, който го запозна с проблема и неплатените суми от \"Пътстрой\"ЕАД Ловеч, обявено в несъстоятелност. Според думите му въпросната фирма му дължи 47 000 лв от 2008 г. Той помоли народния представител за съдействие. Общинския ръководител на ГЕРБ-Ябланица Симо Иванов и кмета на общината потърсиха съдействие относно подадени проекти към Фонд „Земеделие” за ОУ \"Христо Ботев\" - с.Бресница, и местното читалище \"Борба\" в с.Орешене, както и за два проекта към ПУДОС за гр.Ябланица и с.Орешене за водопроводи.\r\nВасилев провежда приемни в цялата област Ловеч. Преди дни той бе в община Тетевен, преди това в Ловеч, днес се срещна с хора от Ябланица, на която присъства и общинският ръководител Симо Иванов.", "date": "2017-07-10", "title": "Народният представител от ГЕРБ Калин Василев в Ябланица: Държавния резерв е с високи нива, а държавния дълг намалява"}
{"url": "http://www.focus-news.net/news/2017/07/10/2414032/vladimir-toshev-gerb-kmetovete-na-vidin-i-na-rumanskiya-grad-kalafat-iskat-po-niska-taksa-za-dunav-most-2.html", "text": "Кметовете на Видин и на румънския град Калафат искат по-ниска такса за „Дунав мост“ – 2, каза на пресконференция народният представител от ГЕРБ Владимир Тошев, предаде репортер на Радио „Фокус“ – Видин. Кметът на Община Видин Огнян Ценков е изпратил писмо до министъра на транспорта, информационните технологии и съобщенията Ивайло Московски, което е подписано и от кмета на румънския град Калафат. „В него се настоява за леките автомобили с видинска регистрация и регистрация на румънския окръг Крайова преминаването през „Дунав мост“ – 2 да стане срещу 2 евро, а не 6 евро както е сега. Такава е таксата на „Дунав мост“ – Русе“, каза Владимир Тошев. Той допълни, че това предложение трябва да бъде съгласувано с частните финансови институции, които са инвестирали в строителството на моста. „Вероятно ще има проблеми и с Европейския съюз, където ще трябват по-подробни обяснения, защото това се води като протекционистка политика, но се надявам да го преодолеем“, заяви Владимир Тошев.\r\nАнна ЛОЗАНОВА", "date": "2017-07-10", "title": "Владимир Тошев, ГЕРБ: Кметовете на Видин и на румънския град Калафат искат по-ниска такса за „Дунав мост“ – 2"}
{"url": "http://www.focus-news.net/news/2017/07/10/2414029/nato-i-kiev-zapochvat-pregovori-za-patna-karta-za-ukrainskoto-chlenstvo-v-aliansa-obzor.html", "text": "Военният отбранителен съюз на Запада започва преговори с Киев за изготвянето на „пътна карта“ за членството на Украйна в НАТО. Това стана ясно след срещата между държавния глава Петро Порошенко и генералния секретар на Алианса Йенс Столтенберг, който е на посещение в Украйна. \r\nПриоритет във външната политика на Украйна е интеграцията в евроатлантическото пространство на сигурност, подчерта президентът след разговора със Столтенберг. Същевременно Порошенко отбеляза, че Украйна не планира в близко бъдеще да подава заявка за членство в НАТО. Киев ще се съсредоточи върху програмата за реформи, необходими за покриване на стандартите за присъединяване към военната организация на Запада. Все пак правителството на Украйна и Алиансът планират започването на преговори за „пътна карта“ за членството на страната в организацията, и в тази връзка Киев изрази надежди да проведе всички необходими реформи до 2020 г. - начинание, в което ще разчита на подкрепа от партньорите в НАТО.\r\nНа свой ред генералният секретар увери Порошенко в подкрепата за Украйна в конфликта в източната част на страната. Норвежецът подчерта, че целта на неговата визита в Украйна е да демонстрира солидарност и подкрепа за запазване на суверенитета и териториалната й цялост. „НАТО не признава и никога няма да признае незаконната анексия на Крим от Русия“, увери генералният секретар на Алианса. \r\nВ Киев Порошенко и Столтенберг обсъдиха също и последната мащабна хакерска атака, която засегна и Украйна. Генералният секретар на НАТО обеща на Киев да бъдат предоставени необходимите ресурси, за да изясни кой стой зад кибератаките. Тереза Герова", "date": "2017-07-10", "title": "НАТО и Киев започват преговори за „пътна карта“ за украинското членство в Алианса (ОБЗОР)"}
{"url": "http://www.focus-news.net/news/2017/07/10/2414031/predstavena-be-programa-kultura-na-stolichna-obshtina.html", "text": "В Американския център на Столична библиотека се проведе пресконференция по повод стартирането на Програма „Култура” на Столична община с предстояща сесия за 2018 г. Това съобщиха от Дирекция \"Култура\" на Столична община. Малина Едрева, председател на Постоянната комисия по образование, култура, наука и културно многообразие към Столичен общински съвет, доц. д-р Тодор Чобанов, заместник-кмет на Столична община, Биляна Генова, директор на Дирекция „Култура” и проф. Николай Йорданов, председател на Творческия съвет на Столична програма „Култура” запознаха присъстващите с актуалната информация и условията за кандидатстване по Програма „Култура” за 2018 г.\r\nВъв връзка с предстоящото председателство на България на Съвета на Европейския съюз през 2018 г., в съдържателния обхват на Столична програма \"Култура\" и тази година е включен специален приоритет, а именно: СОФИЯ - ГРАД-ДОМАКИН НА ПРЕДСЕДАТЕЛСТВОТО НА БЪЛГАРИЯ НА СЪВЕТА НА ЕВРОПЕЙСКИЯ СЪЮЗ ПРЕЗ 2018 г., със следните цели:\r\n- Представяне на културата и традициите на България по начин, който е съвременен, атрактивен и въздействащ, създавайки положителен образ за страната в европейски контекст и дълготраен интерес към нейните ценности за българската и за чуждестранна публика.\r\n- Насърчаване на европейското измерение в културния живот, пресъздаване на европейски творчески идеи, подходи и интерпретации, както по отношение на културното съдържание, така и по отношение на включването на публиките и осмислянето на градската среда. Поставяне на теми и въпроси, свързани с общоевропейските ценности и подчертаващи богатството на културното многообразие в Европа.\r\nСрокът за подаване на проекти е от 17 юли 2017 г. до 11 септември 2017 г., включително.  \r\nПроектните предложения се подават само по електронен път на сайта на Столична програма „Култура“ – https://kultura.sofia.bg. \r\nПрез месец август ще се проведат ИНФОРМАЦИОННИ ДНИ и безплатно обучение на кандидатстващите за електронно подаване на проекти и за подготовка на проекти. Подробна информация ще бъде публикувана допълнително на сайта на Столична програма „Култура“ – https://kultura.sofia.bg.", "date": "2017-07-10", "title": "Представена бе Програма „Култура” на Столична община"}
{"url": "http://www.focus-news.net/news/2017/07/10/2414033/reuters-varhovniyat-sad-v-london-othvarli-opitite-da-se-prekrati-prodavaneto-na-orazhiya-za-sauditska-arabiya.html", "text": "Върховният съд в Лондон отхвърли исканията на активисти, които настояват, че продажбите на оръжия за Саудитска Арабия трябва да бъдат прекратени, тъй като се използват в Йемен при нарушаване на международното право, предава Reuters .\r\nРешението на съда бе отхвърлено от активистки групи и благотворителни организации, като от „Оксфам“ заявиха, че това „връща контрола над оръжията с 25 години“.\r\n„Кампанията срещу оръжейна търговия“ (КСОТ) иска да се издаде заповед за блокирането на лицензите за експорт на произведени в Британия бомби, бойни самолети и други оръжия, които според тях се използват от Саудитска Арабия и съюзниците й в срещу подкрепяните от Иран хути в Йемен.\r\nТе считат, че Саудитска Арабия извършва военни престъпления в Йемен, което налага блокирането на оръжейните сделки. \r\n„Саудитска Арабия е била, и остава като цяло ангажирана с изпълнението на Международния хуманитарен закон. Няма реален риск от нарушения на Международния хуманитарен закон, които биха станали причина за прекратяването и забраната на британски оръжейни доставки за Саудитска Арабия“, заяви съдът. Симеон Миланов", "date": "2017-07-10", "title": "Reuters: Върховният съд в Лондон отхвърли опитите да се прекрати продаването на оръжия за Саудитска Арабия"}
{"url": "http://www.focus-news.net/news/2017/07/10/2414034/veliko-tarnovo-uchiteli-ot-grada-poluchiha-deset-medala-ot-natsionalna-spartakiada.html", "text": "Учители от Велико Търново и служители в системата на средното образование спечелиха десет медала от тринадесетата национална Спартакиада. Това съобщиха от пресцентъра на Община Велико Търново. Отборът на старопрестолния град бе представен от 25 педагози, експерти и специалисти в сферата на просветата. Те завоюваха два златни, шест сребърни и два бронзови медала в различните спортни надпревари. Подкрепа за участието на великотърновския колектив оказаха кметът на старопрестолния град Даниел Панов и Общината.\r\nНай-добри великотърновци бяха в турнира по дартс – в отборната игра със злато се окичиха Наталия Тодорова и Анелия Йорданова при жените, докато при мъжете Тихомир Тончев и Минчо Минчев спечелиха сребърни медали. В индивидуалните категории при жените Наталия Тодорова се класира на престижното второ място, а Анелия Йорданова остана трета. При мъжете Тихомир Тончев взе сребърен медал. \r\nСилно бе представянето и в играта петанк. При смесените двойки Цветомила Георгиева и Йордан Дурчев взеха сребро. В категорията за мъже пето отборно място завоюваха Деян Друмев и Йордан Дурчев.\r\nВ индивидуалната надпревара по шахмат Янаки Лазаров спечели бронзов медал. В отборните класове женският тим от Старата столица се класира четвърти, а мъжкият – шести.\r\nОбщо 30 отбора взеха участие в Спартакиадата. В комплексното класиране групата от Велико Търново се подреди на престижното седмо място. Над 500 бяха участниците в надпреварата. Състезателите бяха от България, Полша, Румъния, Таджикистан и Украйна.", "date": "2017-07-10", "title": "Велико Търново: Учители от града получиха десет медала от национална спартакиада"}
{"url": "http://www.focus-news.net/news/2017/07/10/2414036/yordan-yordanov-kmet-na-dobrich-oblastta-ima-izklyuchitelno-golyam-potentsial-v-sferata-na-zemedelieto.html", "text": "Областта се характеризира с изключително голям потенциал в сферата на земеделието и по-конкретно в производството на зърнени култури. Това заяви по време на кръгла маса, на която бяха представени и дискутирани теми, свързани с търговско-икономическите взаимоотношения между България и Виетнам, кметът на Добрич Йордан Йорданов, предаде кореспондентът на Радио „Фокус” – Варна. Освен земеделие, Добричка област предлага възможност и за развиване на туризъм както по Черноморското крайбрежие, така и във вътрешността на региона. Развива се лека промишленост, машиностроене в региона на Добрич и самия областен център. Това са производствени сфери, където по думите на кмета, могат успешно да се търсят възможности за партньорство и икономическо сътрудничество. Йордан Йорданов даде пример с вече реализирани стъпки за привличане на чуждестранни инвеститори в Добрич. На територията на града е разкрит филиал на американска компания за преработка на етерични култури, интерес е заявен и от китайска компания, която предстои скоро да открие своите бази за складиране и експорт на фуражни култури. „Това е показателно за политиката, която Общината води за привличане на потенциални инвеститори от чужбина. Може да бъде единствено и само стимул за бизнеса от Виетнам да дойде на място тук и да инвестира“, отбеляза Йордан Йорданов. Програмата на форума включва дискусии в рамките на кръгла маса. Ще бъдат проучени възможностите и силните страни в областите на производство и търговия в град Добрич и региона, както и възможности за инвестиции и търговия с виетнамски партньори. Конференцията също дава шанс за директен контакт между представителите на двете бизнес среди.\r\nЖулиета НИКОЛОВА", "date": "2017-07-10", "title": "Йордан Йорданов, кмет на Добрич: Областта има изключително голям потенциал в сферата на земеделието"}
{"url": "http://www.focus-news.net/news/2017/07/10/2414035/plamen-nunev-gerb-v-chetvartak-ili-petak-v-plenarna-zala-shte-badat-vneseni-promenite-v-zakona-za-mvr-za-uniformenoto-obleklo-na-sluzhitelite.html", "text": "На второ четене в сряда в комисията по вътрешен ред и сигурност ще бъдат приети промени в Закона за МВР, свързани с униформеното облекло на служителите. В четвъртък или петък законопроектът ще бъде внесен в пленарна зала. Това каза на пресконференция в Русе народният представител от ГЕРБ Пламен Нунев, съобщиха от пресцентъра на партията. „Промените на първо четене бяха подкрепени от всички парламентарни групи и приети с 171 гласа „За““, посочи той. „На държавните служители от МВР, които към момента на влизане в сила на закона са имали право да получат униформено облекло и за които такова не е осигурено, се изплаща левовата му равностойност в размер на лимита за съответната година, пропорционално на отработените месеци на длъжност за държавен служител, носещ униформа през календарната година, като се приспадат усвоените лимити за всяка година. Левовата равностойност няма да се изплаща, когато може да бъде осигурено униформено облекло за съответната година. Средствата за изплащане на сумите се осигуряват по бюджета на МВР за 2017 година за сметка на централния бюджет“, обясни Пламен Нунев. “Зимното облекло е малко по – скъпо от лятното. Средно 400 лева на година се полагат за облекло на униформен служител. Тези суми не се облагат с данъц“, уточни той. „През 2013 и 2014 година, по време на правителството на Орешарски, не се проведе нито една поръчка за изработка на униформено облекло. Всички искаме да виждаме на улицата полицаи, които да вдъхват сигурност и в добър външен вид. Например, полицаите по морето вече са добре екипирани и с велосипеди“, подчерта Пламен Нунев, който е заместник – председател на парламентарната комисия по вътрешна сигурност и обществен ред.", "date": "2017-07-10", "title": "Пламен Нунев, ГЕРБ: В четвъртък или петък в пленарна зала ще бъдат внесени промените в Закона за МВР за униформеното облекло на служителите"}
{"url": "http://www.focus-news.net/news/2017/07/10/2414023/menda-stoyanova-v-rezultat-na-stabilnoto-upravlenie-pravitelstvoto-izplati-2-miliarda-leva-dalg.html", "text": "В резултат на стабилното управление на страната, на 7-ми юли Министерството на финансите изплати близо 2 милиарда лева от външния дълг на страната. Това съобщиха на пресконференция в Пловдив на народните представители от ПП ГЕРБ от 16-ти и 17-ти МИР Менда Стоянова, Спас Гърневски и Запрян Янков, информират от пресцентъра на ПП ГЕРБ. През месец юли е бил падежът на кредит, емитиран през 2012 г. с лихва 4.25 % във връзка с предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ.\r\n„Сега този дълг беше изплатен и всъщност с 2 милиарда лева се намали и общият държавен дълг или от 29, 5 на сто от Брутния вътрешен продукт /БВП/ той спада на 24% от БВП“ , обясни председателят на Парламентарната комисия по бюджет и финанси Менда Стоянова. \r\nТригодишната прогноза на правителството е през 2020 г., когато отново има голям падеж,  процентът на дълга да се стопи до 22 на сто от БВП. \r\nБългария е на трето място в Европейския съюз по нисък дълг. Средният за страните от ЕС е 86 % от БВП, а  за сравнение в България в момента той е 24 на сто.\r\nВсичко това стана възможно, защото икономическите показатели и за 2016 и за 2017 г. са изключително добри. За да се емитира дълг, обикновено причината е бюджетен дефицит. През 2016 г. тази тенденция се обърна и завършихме на плюс 1.4 милиарда лева,  към месец юни т.г салдото отново е положително + 1.7 милиарда лева, стана ясно още на пресконференцията.\r\n„Тези добри икономически показатели се дължат на няколко неща. Първото и много важно нещо е развитието на икономиката“, обясни Менда Стоянова и каза, че през 2016 г. е отчетен растеж на българската икономика от 3.6 %, а за 2017 г. по предвиждания на Световната банка този растеж ще стигне 4 на сто.  \r\n„Всичко това е резултат от факта, че в България имаме политическа, икономическа и  фискална стабилност. Имаме предвидима данъчна политика и правителството постоянно полага усилия за подобряване на бизнес-средата. Последните мерки са стъпките, които се правят за намаляване на административната тежест“, заяви още председателят на ПК по бюджет и финанси Менда Стоянова. Тя допълни, че приходите към юни 2017 г. спрямо същия период на миналата година са 1 милиард 35 милиона лева повече. Освен ръст на икономиката, ръстът на тези приходи се дължи на повишената събираемост от приходните агенции. \r\nСредната работна заплата у нас има ръст от 10 процента и вече е 1068 лева, а безработицата е под 7 на сто, което е най-ниското ниво от десет години насам, съобщиха още на пресконференцията народните представители от ПП ГЕРБ от 16-ти и 17-ти МИР Менда Стоянова, Спас Гърневски и Запрян Янков.", "date": "2017-07-10", "title": "Менда Стоянова: В резултат на стабилното управление правителството изплати 2 милиарда лева дълг"}
{"url": "http://www.focus-news.net/news/2017/07/10/2414019/narodniyat-predstavitel-ot-pp-gerb-d-r-venka-stoyanova-v-sledstvie-na-politikata-na-pravitelstvoto-na-pp-gerb-balgariya-e-na-3-to-myasto-v-es-po-nisak.html", "text": "В следствие на политиката на правителството на ПП ГЕРБ България е на 3-то място в ЕС по нисък дълг. Българският дълг остава много далеч от средния за ЕС, който е 86% от БВП. Това заяви народният представител от ПП ГЕРБ д-р Венка Стоянова на пресконференция днес. Тя поясни, че на 7 юли министерството на финансите изплати външен дълг за близо 2 милиарда лева. „След това плащане държавният дълг намалява до около 25% от БВП при 29.1% в края на 2016 г. Намалението на дълга води до спестяване на разходи за лихви от 79 милиона лева годишно“, уточни народният представител и поясни, че за първите седем месеца на годината са изплатени стари дългове за над 3 милиарда лева и пред страната ни няма други големи плащания по външния дълг до 2022 г. „За цитираната по-горе емисия се използваха пари от фискалния резерв, който достигна рекорден размер по две основни причини. Едната е, че през миналата година не се наложи държавна подкрепа за нито една банка и парите от пуснатите облигации през март 2016 г. останаха във фискалния резерв. Другата причина е, че следствие на предприетите мерки за повишаване на приходите, бюджетът за 2016 г. завърши с излишък от 1,472 млрд. лв., което се случва за първи път от 2008 г.„ каза д-р Стоянова. Тя поясни, че за първите пет месеца на 2017 г. държавната хазна отново е с излишък в размер малко над 1,65 млрд. лв. „ Докато фискалният резерв е на изключително високи нива, държавният дълг намалява“, подчерта депутатът.  Тя заяви, че със спестените средства ,сега се изплаща падежът на еврооблигации от 2012 г., които бяха пласирани на външните пазари, за да се изплати с тях предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ. \r\nНародният представител коментира пред журналисти и влезлите от днес промени в Закона за движение по пътищата, с  които се премахват знаците за камери на пътя. „Целта ни е да се постигне превантивен контрол върху водачите на МПС и участниците в движението. Искрено се надявам тези мерки да дадат резултат и да се избегнат тежките пътни инциденти“, каза д-р Стоянова. Народният представител запозна журналистите и с приетите на първо четене промени в ГПК. „ С измененията, предложени от ГЕРБ се слага край на т.нар. „вечен длъжник“. Въвежда се 10-годишна абсолютна давност за дълговете и така вече няма да има длъжници, които са в неплатежоспособност и продължават да дължат вземания“, обясни д-р Венка Стоянова.", "date": "2017-07-10", "title": "Народният представител от ПП ГЕРБ д-р Венка Стоянова: В следствие на политиката на правителството на ПП ГЕРБ  България е на 3-то място в ЕС по нисък"}
{"url": "http://www.focus-news.net/news/2017/07/10/2414030/za-dve-sedmitsi-zhitelite-na-asenovgrad-spirat-s-protestite.html", "text": "За две седмици жителите на Асеновград спират с протестите. Това каза Иво Величков, член на Инициативния комитет в Асеновград, след проведена среща с вицепремиера Валери Симеонов в Министерски съвет, предаде репортер на Агенция \"Фокус\".\r\n„Срещата беше конструктивна, поеха се конкретни ангажименти. Те са – създаване и възобновяване на ангажимента за създаване на участък в ромската махала в Асеновград, поето от вицепремиера Валери Симеонов, главния секретар на МВР Младен Маринов, зам.-министъра на регионалното развитие Валентин Йовев“, обясни Величков. „Другият ангажимент е за охрана на спортистите, които бяха тормозени от ромите, освен това забрана за къпане във фонтаните и всякакви незаконни действия в центъра на Асеновград. Основното ни искане е свързано със сигурността“, допълни той. „Поеха ангажимента да се обръща внимание на всички сигнали, които се изпращат за лични заплахи на етническа основа“, поясни Иво Величков. \r\n„Удовлетворени сме. Сроковете за изпълнение на тези искания са две седмици. След две седмици ще имаме среща с вицепремиера Валери Симеонов. За две седмици спираме протестите, за да видим резултатите“, каза още той.\r\nМариела РУСЕВА", "date": "2017-07-10", "title": "За две седмици жителите на Асеновград спират с протестите"}
{"url": "http://www.focus-news.net/news/2017/07/10/2414039/deputatite-ot-gerb-vladislav-nikolov-i-ralitsa-dobreva-pomagat-na-obshtina-levski-s-tsigli-za-postradalite-kashti.html", "text": "Със съдействието на народния представител Владислав Николов ще бъдат осигурени цигли за пострадалите от градушката къщи в Левски. Това съобщиха от пресцентъра на ПП ГЕРБ. Днес той и депутатът Ралица Добрева се срещнаха с кмета на Община Левски Любка Александрова и председателя на общинския съвет Дочко Дочев.\r\n„Двете най-пострадали общини на територията на Област Плевен са Левски и Долна Митрополия и в последните три дни заедно с госпожа Добрева обиколихме най-засегнатите населени места”, каза народният представител Владислав Николов. „В момент като този, когато от природните стихии имаше толкова много засегнати градове и село в страната, е изключително важна подкрепата и на нас, народните представители, затова сме тук, за да помогнем”, категорични бяха Добрева и Николов.\r\nТежки поражения от градушката има по покривите на техникума и средното училище в Левски. В Обнова изнесени от пороя са двете успоредни на реката улици. Повече от 700 къщи са с изпочупени покривни конструкции. Автомобилите са с изпочупени стъкла. Поразени от градушката са и току що санираните по Националната програма за енергийна ефективност жилищни сгради. \r\nПо време на разговорите бе дискутирано колко важно е да се направи и отводняване в Обнова. Повдигнат бе и въпросът за нуждата от изграждане на площадка за борбаа с градушките, така че няколкото общини на територията на Област Плевен да бъдат обезпечени с такава защита.", "date": "2017-07-10", "title": "Депутатите от ГЕРБ Владислав Николов и Ралица Добрева помагат на Община Левски с цигли за пострадалите къщи"}
{"url": "http://www.focus-news.net/news/2017/07/10/2414041/sport-zavarshi-glasuvaneto-za-nay-dobar-gol-ot-kupata-na-konfederatsiite.html", "text": "Почетният гол на мексиканския футболист Марко Фабиан в полуфиналния мач срещу националите на Германия бе избран от феновете за най-добро попадение от турнира за Купата на конфедерациите, предава „Р-Спорт“.\r\nДве минути преди редовното време Марко Фабиан вкара гол при изпълнение отдалеч след пряк свободен удар. Това бе и единственото попадение за отбора на Мексико – двубоят завърши с резултат  4:1 в полза на германците.", "date": "2017-07-10", "title": "Спорт: Завърши гласуването за най-добър гол от Купата на конфедерациите"}
{"url": "http://www.focus-news.net/news/2017/07/10/2414038/anadolu-agency-srabskiyat-prezident-zayavi-che-turtsiya-e-vazhna-za-srabskata-energiyna-sigurnost.html", "text": "Турция, която се превърна в ключов „мост“ за бъдещето на глобалната енергетика, е много важна за сръбската енергийна сигурност, смята сръбският президент Александър Вучич, предава Anadolu Agency.\r\nГоворейки на президентската сесия на 22-рия Световен петролен конгрес, Александър Вучич заяви, че енергийната сигурност, а именно нуждата да се осигурят редовни и устойчиви енергийни доставки, се е превърнала в приоритет на външната политика, особено що се отнася до природния газ.\r\n„Страните от Централна и Източна Европа, включително Република Сърбия, са зависими от доставките на петрол и газ. Ето защо, сигурността е един от най-важните въпроси“, каза сръбският президент.\r\n„Много е важно да подчертаем, че подкрепата на Турция е важна. Турция за пореден път става ключова държава и мост към енергийното бъдеще за всички нас. Нуждаем се от истинско политическо приятелство между нашите страни, които ще зависят изцяло от уговорките и споразуменията, които ще достигнем в бъдеще“, подчерта президентът Вучич.\r\nТой добави, че геостратегическата позиция на Сълбия, като страна граничеща с осем държави, не е използвана напълно. \r\n Той не пропусна да отбележи, че Сърбия „иска да постигне споразумение“ за „Турски поток“, добавяйки, че „това без съмнение е в интересите на Сърбия, но предлага възможности и за други страни в региона.“ Симеон Миланов", "date": "2017-07-10", "title": "Anadolu Agency: Сръбският президент заяви, че Турция е важна за сръбската енергийна сигурност"}
{"url": "http://www.focus-news.net/news/2017/07/10/2414045/narodniyat-predstavitel-ot-bsp-za-balgariya-georgi-svilenski-i-obshtinskiyat-savetnik-ivan-takov-shte-provedat-priemna-za-grazhdani.html", "text": "На 11 юли, от 15.00 до 17.00 часа, народният представител от „БСП за България“ Георги Свиленски и общинският съветник Иван Таков ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на ГС на БСП - София. Желаещите могат да се запишат предварително на телефон 02/987 20 86.", "date": "2017-07-10", "title": "Народният представител от „БСП за България“ Георги Свиленски и общинският съветник Иван Таков ще  проведат приемна за граждани"}
{"url": "http://www.focus-news.net/news/2017/07/10/2414047/darzhavniyat-glava-rumen-radev-shte-poseti-cherna-gora-i-italianskata-republika.html", "text": "На 11 и 12 юли президентът Румен Радев ще бъде на посещение в Черна гора по покана на президента Филип Вуянович.Това съобщиха от прессекретариата на държавния глава. В Подгорица държавният глава Румен Радев ще проведе среща „на четири очи“ със своя черногорски колега Филип Вуянович, след което двамата президенти ще ръководят пленарните разговори на делегациите на двете държави. В рамките на визитата си в Черна гора президентът Радев ще проведе срещи с министър-председателя Душко Маркович и с председателя на Скупщината Иван Брайович. \r\nНа 13 юли по покана на президента на Италианската република Серджо Матарела българският държавен глава ще бъде на посещение в Рим. Президентите на България и Италия ще направят преглед на двустранните отношения, търговско-икономическото сътрудничество, както и партньорството на двете държави в ЕС и НАТО.", "date": "2017-07-10", "title": "Държавният глава Румен Радев ще посети Черна гора и Италианската република"}
{"url": "http://www.focus-news.net/news/2017/07/10/2414048/inspektirashta-grupa-ot-ruskata-federatsiya-e-na-poseshtenie-v-nashata-strana.html", "text": "В изпълнение на Виенския документ от 2011 г. четиричленна инспектираща група от Руската федерация е на посещение в нашата страна от днес до 13 юли 2017 г. Това съобщиха от пресцентъра на Министерство на отбраната. Тя ще проведе инспекция в обозначен район от Република България и на дислоцираните в него формирования от Българската армия. Групата ще бъде съпровождана от офицери от дирекция „Стратегическо планиране“ към Министерството на отбраната на Република България.", "date": "2017-07-10", "title": "Инспектираща група от Руската федерация е на посещение в нашата страна"}
{"url": "http://www.focus-news.net/news/2017/07/10/2414043/bsp-osazhda-vseki-akt-na-vandalizam.html", "text": "Не приемаме опитите за внушение, че зад подпалването на крана, демонтиращ паметника \"1300 години България\", стои БСП. Това съобщиха от  пресцентъра на Националния съвет на партията.  \"Осъждаме всяка проява на вандализъм и се надяваме извършителите да бъдат установени и да понесат отговорност\", се посочва още в позицията на БСП.", "date": "2017-07-10", "title": "БСП осъжда всеки акт на вандализъм"}
{"url": "http://www.focus-news.net/news/2017/07/10/2414049/blizo-25-miliona-leva-sa-postapili-v-darzhavnata-hazna-v-hoda-na-delo-za-neplateni-danatsi-v-sofiyski-gradski-sad.html", "text": "Днес, 10 юли 2017 г., по обвинителен акт на Софийска градска прокуратура (СГП), Софийски градски съд (СГС) наложи административно наказание „глоба“ в размер на 5 000 лева на Николай Филипов - собственик и управител на „ХЕНДИ ТЕЛ” ЕООД. Това съобщиха от пресцентъра на Прокуратурата.\r\nНиколай Филипов е обвинен за това, че в периода от 01.05.2007 г. до 31.03.2010 г., в качеството си на едноличен собственик, управител и представляващ търговско дружество „ХЕНДИ ТЕЛ” ЕООД, лично и посредством фактическите действия на упълномощени от него лица (счетоводители на дружеството), е избегнал установяване и плащане на данъчни задължения по чл.125 от ЗДДС и по чл. 92 от ЗКПО на обща стойност 2 464 491,87 лева - престъпление по чл. 255, ал.4 вр. ал. 3, вр. ал. 1, пр. 1 и пр. 2, т. 2, пр. 1, т. 6, пр. 2 и т. 7, вр. чл. 26, ал. 1, вр. чл. 93, т. 14, вр. чл. 2, ал. 1 от НК. \r\nВ хода на досъдебното производство Филипов е внесъл в Републиканския бюджет на държавата необявеното и неплатено данъчно задължение по Ревизионния акт – с общ размер 2 464 491,87 лева. \r\nПоради внесената сума в размер на 2 464 491,87 лева Филипов е освободен от наказателна отговорност и му е наложено административно наказание „глоба“ в размер на 5 000 лева. \r\nРешението на съда подлежи на обжалване.", "date": "2017-07-10", "title": "Близо 2,5 милиона лева са постъпили в държавната хазна в хода на дело за неплатени данъци в Софийски градски съд"}
{"url": "http://www.focus-news.net/news/2017/07/10/2414050/veselina-ralcheva-proizvoditel-v-momenta-balgariya-e-lider-v-proizvodstvoto-na-lavandulovo-maslo.html", "text": "България е лидер в производството на лавандулово масло и най-голям производител в момента. Това каза в интервю за Агенция „Фокус“ Веселина Ралчева, член на Управителния съвет на асоциация „Биопродукти“ и производител на лавандула за очакванията към тазгодишната реколта на лавандула. По думите ѝ търсенето на лавандулово масло е голямо. „Българското лавандулово масло е едно от най-качествените. Особено преди да се появят тези нови насаждения в Северна България, то беше еталон за качество. Сега вече клиентите са малко по-претенциозни, тъй като знаят, че има различни по качество и по видове масло“, посочи Ралчева.  Тя поясни, че все още няма цена на лавандуловото масло от тазгодишната реколта. „Трябва да приключи кампанията, да се направят калкулации и  тогава ще може да се прецени каква е цената“, допълни Ралчева. Тя уточни, че в зависимост от качеството на лавандуловото масло миналата година крайната цена е била между 80 и 100 евро за килограм. „Това е крайната цена, на която се изнася лавандуловото масло“, коментира още производителят. \r\nДеница КИТАНОВА", "date": "2017-07-10", "title": "Веселина Ралчева, производител: В момента България е лидер в производството на лавандулово масло"}
{"url": "http://www.focus-news.net/news/2017/07/10/2414051/vitsepremierat-ekaterina-zaharieva-prie-parviya-savetnik-na-kralya-na-maroko-mohamed-vi-andre-azuley.html", "text": "Заместник министър-председателят по правосъдната реформа и министър на външните работи Екатерина Захариева прие днес първия съветник на Краля на Мароко – Н. Пр. г-н Андре Азулей, който е на посещение в България, за да вземе участие като почетен гост и лектор на четвъртото издание на лятната Академия на училището за обучение на млади политически лидери от България, Тунис и Мароко, организирана от Българско училище за политика „Димитър Паница“ . Това съобщиха от пресцентъра на Министерство на външните работи. „Днес сме изправени пред общи предизвикателства – несигурност, радикализация и мигрантски натиск”, изтъкна г-н Азулей, като добави, че Мароко е пример за стабилност, устойчиво развитие и толерантност сред държавите от Северна Африка. Той допълни, че този факт се дължи на целенасочена държавна политика, провеждана последователно в течение на няколко десетилетия. Отбелязано бе също така, че Мароко поддържа традиционно добри отношения както със страните от Средиземноморския басейн, така и с Европейския съюз като цяло – двустранните отношения с България не правят изключение. В контекста на Българското председателство на Съвета на Европейския съюз г-н Андре Азулей изрази мнение, че България има възможността да съдейства за съживяване и насърчаване на диалога в рамките на Съюза на Средиземноморието, като по този начин страната ни би се позиционирала като фактор за постигането на синергия при решаването на общите предизвикателства.\r\n„България има традиции в добрите си отношения със страните от Северна Африка, а сътрудничеството с Кралство Мароко е от голямо значение в този контекст”, изтъкна Захариева, като допълни, че стабилността във вътрешен план и последователността във външната политика на Кралството е положителен пример не само в региона и арабския свят, но и за цяла Африка. „Малко повече прагматизъм във външната политика би бил ключов фактор за създаване на благоприятни условия за инвестиции от страна на бизнеса и в двете посоки”, продължи вицепремиерът и добави, че ще се търсят възможности за засилване на икономическите и търговски отношения между двете страни, както и засилване на връзките в областта на туризма. „Необходима е реализация на конкретни форми на сътрудничество”, добави още Захариева.\r\nПо време на срещата Захариева и Азулей обсъдиха още нуждата от общи усилия за справяне с ксенофобията и езика на омразата, като според тях възможност за решение трябва се търси в споделянето на културното наследство и на универсалните ценности между страните. Отчетена бе и възможността в рамките на Българското председателство да бъде организиран дискусионен форум по въпросната проблематика с участие на представители на гражданското общество от балканските държави и от Южното Средиземноморие.", "date": "2017-07-10", "title": "Вицепремиерът Екатерина Захариева прие първия съветник на Краля на Мароко Мохамед VI Андре Азулей"}
{"url": "http://www.focus-news.net/news/2017/07/10/2414042/n-ts-v-knyaginya-kalina-i-sinat-y-n-ts-v-knyaz-simeon-hasan-poluchiha-parvite-si-balgarski-pasporti-ot-premiera-boyko-borisov.html", "text": "Премиерът Бойко Борисов връчи първите български паспорти на Н. Ц. В. Княгиня Калина и синът й Н. Ц. В. Княз Симеон-Хасан. Това съобщиха от пресофиса на Н. В. цар Симеон II.\r\nПрез 2013 г. с указ на президента Княгинята и нейният син, който е единственият внук на Цар Симеон, роден в България, получиха българско гражданство.\r\nКнягиня Калина оттогава участва от името на България в международни състезания по конна езда. Нейният син Симеон –Хасан, който носи името на дядо си Цар Симеон и на покойния крал на Мароко Хасан II, живее с родители си в Рабат и учи в българското училище към посолството ни в Мароко.\r\nСемейството на Княгиня Калина е в България за 80-тия юбилей на Царя и прекарват ваканцията си в Царска Бистрица в Боровец, където обичат да отсядат при всяко свое посещение. Симеон-Хасан е кръстен в православната вяра в параклиса “Св. Иван Рилски” в Царска Бистрица. Кръстници са кралят на Мароко Мохамед VІ и принцеса Ирене Гръцка.\r\nНейно Височество сподели, че със синът й са особено развълнувани да получат първите си български паспорти от премиера Бойко Борисов.", "date": "2017-07-10", "title": "Н. Ц. В. княгиня Калина и синът й Н. Ц. В. княз Симеон-Хасан получиха първите си български паспорти от премиера Бойко Борисов"}
{"url": "http://www.focus-news.net/news/2017/07/10/2414044/dobrich-poslanikat-na-vietnam-n-pr-g-zha-nguen-thi-hong-oan-otkri-tarzhestveno-biznes-forum-za-targovsko-ikonomicheskite-otnosheniya-mezhdu-balgariya-i-vietnam.html", "text": "Посланикът на Виетнам Н. Пр. Г-жа Нгуен Тхи Хонг Оан откри тържествено бизнес форум за търговско-икономическите отношения между България и Виетнам в Добрич, предаде кореспондентът на Радио „Фокус” – Варна. Организатори на форума „Споразумение за свободна търговия между Виетнам и ЕС – възможности и предизвикателства, търговско-икономически отношения между Виетнам и България“ са Посолството на СР Виетнам в Р България и Община град Добрич. \r\nВ бизнес залата на Общината се събраха представители на бизнес–средите от двете държави от различни икономически сектори. Специален гост на събитието е зам.-председателят на Българската стопанска камара Маргарита Попова. Събитието бе открито от Посланика на Виетнам Н. Пр. Г-жа Нгуен Тхи Хонг Оан. Тя информира за политическата, икономическа и социална обстановка във Виетнам. По нейните думи търговският обмен между двете страни през последните години бележи разцвет. За сравнение ако през 2006 година той е възлизал на 18,5 млн. щатски долара, през 2016 година е достигнал 216,2 млн. щатски долара. Нарастването е почти 11 пъти, при което експортът на България за Виетнам е 170 млн. щатски долара, а вносът от Виетнам – 46,2 млн. щатски долара. Стокообменът между двете страни в края на месец юни тази година е достигнал 47,3 млн. щатски долара, от тях 30,8 млн. щатски долара износ на България за Виетнам, и 16,5 млн. щатски долара внос на България от Виетнам. Страната ни внася мобилни апарати, черен пипер, кашу, морски дарове и други продукти, а изнася за Виетнам ечемик, жито, химикали за растителна защита, вино, фураж, ел. уреди, машини и други стоки. По данни на Управлението за чужди инвестиции във Виетнам страната ни има 10 проекта за преки инвестиции там. Сферите на производство са облекло, трикотаж, преработка на хранителни продукти, информационни технологии, машиностроене, технологични науки и услуги. Българските инвеститори работят в няколко провинции: Хай Зъонг, Лам Донг, Ханой, град Хо Ши Мин и Тхъа Тхиен-Хюе. Разработват се и два съвместни проекта с общ регистриран капитал 14,9 млн. щатски долара за текстил и аксесоари. В сферата на информационните технологии има 3 съвместни проекта с общ капитал 16,7 млн. щатски долара, подобни проекти има и в сферата на услугите. Н. Пр. Г-жа Нгуен Тхи Хонг Оан подчерта, че търговската среда във Виетнам непрекъснато се подобрява Според доклад на Световната банка тази страна заема 82-ро място сред включени в статистиката 190 държави. Данните са за 2016 година. Големи корпорации на ЕС имат присъствие и работят ефективно във Виетнам (от Франция, Германия, Великобритания и не само). Проекти на Общността са съсредоточени в сферата на туризма, преработващата индустрия, банковите финанси, петрол, машиностроене и др. отрасли. Форумът има за цел да  представи съдържанието на Споразумението за свободна търговия между Виетнам и ЕС (EVFTA), възможностите, потенциалите и силните страни на търговия пред бизнесмените и предприемачите на град Добрич и региона. Идеята е да се проучат потенциалите и силните страни в областите на производство и търговия на град Добрич и региона, и да се открият възможности за инвестиции и търговия с виетнамски партньори. Кметът на Добрич Йордан Йорданов приветства гостите и участниците във форума и представи икономическите възможности на града и региона. \r\nЖулиета НИКОЛОВА", "date": "2017-07-10", "title": "Добрич: Посланикът на Виетнам Н. Пр. Г-жа Нгуен Тхи Хонг Оан откри тържествено бизнес форум за търговско-икономическите отношения между България и Виетнам"}
{"url": "http://www.focus-news.net/news/2017/07/10/2414046/sport-svetovnata-nomer-edno-v-tenisa-otpadna-ot-uimbaldan.html", "text": "Поставената под номер едно в световната ранглиста Анджелик Кербер отпадна от турнира Уимбълдън след загуба с 4:6, 6:4, 6:4 от испанката Гарбине Мугуруса в мач, продължил два часа и 18 минути.  Това означава, че следващата седмица германката ще слезе от първото място в класацията на WTA за най-добрите тенисистки.\r\nСледващата съперница на Мугуруса ще бъде рускинята Светлана Кузнецова, която по-рано днес се класира за четвъртфиналите на Уимбълдън след победа над Агнешка Радванска от Полша с 6:2, 6:4.", "date": "2017-07-10", "title": "Спорт: Световната номер едно в тениса отпадна от Уимбълдън"}
{"url": "http://www.focus-news.net/news/2017/07/10/2414037/ivo-velichkov-chlen-na-initsiativniya-komitet-v-asenovgrad-protestirashti-sa-zaplashvani-na-etnicheska-osnova.html", "text": "Има непрекъснато лични заплахи към организаторите на протеста – анонимни, по-конкретни, на етническа основа. Тези заплахи ще бъдат давани като сигнал директно в кабинета на вицепремиера Валери Симеонов. Ще има засилено полицейско присъствие докато е необходимо. Това каза Иво Величков, член на Инициативния комитет в Асеновград след проведена среща с вицепремиера Валери Симеонов в Министерски съвет, предаде репортер на Агенция \"Фокус\".\r\nВеличков заяви, че днес от 18.00 часа ще се проведе кръгла маса, организирана от кмета на Асеновград, на която ще присъства и вицепремиерът Валери Симеонов. \r\nОт своя страна Йордан Тодоров, също член на Инициативния комитет в Асеновград коментира: „Даваме 15 дни срок, в момента сме удовлетворени от вицепремиера. След като видим какво е предприето за това, което е казано и обещано, ще видим дали ще подновим протестите. Ако има резултати изчакваме, ако не - подновяваме протестите. Спортистите ще бъдат охранявани за постоянно от МВР“. \r\nМариела РУСЕВА", "date": "2017-07-10", "title": "Иво Величков, член на Инициативния комитет в Асеновград: Протестиращи са заплашвани на етническа основа"}
{"url": "http://www.focus-news.net/news/2017/07/10/2414057/voa-avstriya-zabrani-na-turskiya-ministar-na-ikonomikata-da-vleze-v-stranata-za-uchastie-v-politicheski-miting.html", "text": "Австрия забрани на турския министър на икономиката да влезе в страната за участие в митинг по случай на неуспешния опит за преврат в Турция от миналата година, предава Voice of America .\r\nГоворител на австрийското Министерство на външните работи потвърди решението на външния министър Себастиан Курц, заявявайки, че мероприятието е „много голямо“, и присъствието на турския министър Нихат Зейбекчи може да „застраши обществения ред и безопасността в Австрия“.\r\nАвстрийското решение идва след като правителството на Холандия излезе с изявление, че вицепремиерът на Турция Тугрул Туркес не е добре дошъл в страната. Вицепремиерът Туркес искаше да участва на подобна церемония в Холандия. Симеон Миланов", "date": "2017-07-10", "title": "VOA: Австрия забрани на турския министър на икономиката да влезе в страната за участие в политически митинг"}
{"url": "http://www.focus-news.net/news/2017/07/10/2414052/reuters-shest-dushi-blizki-do-islyamska-darzhavabyaha-eliminirani-v-egipet.html", "text": "Египетските правоохранителни органи елиминираха шест души заподозрени във връзки с „Ислямска държава“, предава Reuters.\r\nЕкстремистите са убити при престрелка в южната провинция, заявиха от египетското Министерство на вътрешните работи.\r\nВ изявлението си, от министерството казаха, че при операция срещу апартамент в Асиут, е избухнала престрелка, при която шестимата радикали са загинали.\r\nЖилището е било „организационна база, където групата е подготвяла серия от терористични операции в провинциите“, твърдят властите.Симеон Миланов", "date": "2017-07-10", "title": "Reuters: Шест души близки до „Ислямска държава“бяха елиминирани в Египет"}
{"url": "http://www.focus-news.net/news/2017/07/10/2414028/narodniyat-predstavitel-ot-gerb-svetlana-angelova-namalenieto-na-dalga-vodi-do-spestyavane-na-razhodi-v-razmer-na-40-miliona-evro-godishno.html", "text": "Намалението на дълга води до спестяване на разходи в размер на 40 милиона евро годишно, каза по време на пресконференция днес народният представител от ГЕРБ в 19-и МИР – Русе Светлана Ангелова в присъствието на своите колеги Пламен Нунев и д-р Андриан Райков, съобщиха от пресцентъра на ПП ГЕРБ. Това стана след като на 7 юли Министерството на финансите изплати външен дълг в размер на 990.375 млн. евро, от които 950 милиона евро главница, подчерта зам. – председателят на комисията по труда и социалната политика в Народното събрание.\r\nАнгелова уточни, че размерът на дълга в края на 2016 г. възлиза на 25.9% от БВП. Държавният дълг сега намалява до около 24 % от брутния вътрешен продукт.\r\n„Използваха се пари от фискалния резерв, който достигна рекорден размер по две основни причини. Парите от пуснатите облигации през март 2016 г. останаха във фискалния резерв. Вследствие на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. завърши с излишък от 1,472 млрд. лв., което се случва за първи път от 2008 г.“, обясни Светлана Ангелова.\r\nТя направи паралел с първите пет месеца на 2017 г., когато отново има излишък в размер на над 1,65 млрд. лв.\r\nС тези спестени средства  се изплаща падежът на еврооблигации от 2012 г. Те бяха пласирани на външните пазари, за да се изплати с тях предишен дълг - еврооблигациите от 2002 г., коментира Светлана Ангелова.\r\nДепутатът подчерта, че за първите седем месеца на годината са изплатени стари дългове за над 3 милиарда лева.\r\nВ следствие на цялостната политика на правителството на премиера Бойко Борисов България е на 3-то място в ЕС по нисък дълг. В челото на класацията по висок дълг са страни като Гърция, Италия, Португалия.", "date": "2017-07-10", "title": "Народният представител от ГЕРБ Светлана Ангелова: Намалението на дълга води до спестяване на разходи в размер на 40 милиона евро годишно"}
{"url": "http://www.focus-news.net/news/2017/07/10/2414053/ministerstvoto-na-finansite-izplati-vanshen-dalg-za-blizo-2-miliarda-leva.html", "text": "Министерството на финансите изплати външен дълг за близо 2 милиарда лева. Това съобщиха на съвместна пресконференция във Враца народните представители от ПП ГЕРБ инж. Петя Аврамова и Красен Кръстев, съобщиха от пресцентъра на ПП ГЕРБ. „Точната сума е 990.375 млн. евро, като 950 милиона евро е главницата и 40.375 милиона евро лихви. След това плащане държавният дълг намалява до около 25% от БВП при 29.1% в края на 2016 г. Намалението на дълга от своя страна води до спестяване на разходи за лихви от 79 милиона лева годишно.Използваме случая да информираме българските граждани и особено колегите от БСП, че благодарение на акумулираните суми във фискалния резерв, отпада нуждата от пускане на нови облигации на външните пазари през 2017 г.”, подчерта инж. Петя Аврамова.\r\nНародният представител Красен Кръстев уточни, че средствата за погасяване на падежиращата се емисия са набрани по време на успешно емитираните през март 2016 г. на международните капиталови пазари двоен транш облигации на стойност 1,994 млрд. евро по средносрочната програма за емитиране на дълг на външните пазари.\r\n„Трансакцията включваше транш от 7-годишни облигации на стойност 1,144 млрд. евро при лихвен купон от 1,875 % и транш от 12-годишни облигации на стойност 850 млн. евро при лихвен купон от 3,000 %. С част от постъпленията се погаси дълг в обращение през миналата година, а другата част остана като наличност към края на 2016 г. за покриване на падежа по еврооблигациите на 9 юли 2017 г., след като не се наложи финансовият ресурс да бъде използван от правителството за запазване на стабилността на банковата система във връзка с извършения преглед на качеството на активите и стрес тестовете на българската банкова система. \r\nС извършване на плащането държавният дълг на България се редуцира  с  950  млн. евро  - от 12,884  млрд. евро  на   11,934 млрд. евро”, допълни Красен Кръстев. Народният представител подчерта, че в следствие на цялостната политика на правителството, България е на  3 място по- нисък дълг в ЕС, а фискалният резерв към края на месец май е 12 820,1 млрд.лв.  В челото на класацията по висок дълг са Гърция - 171% от БВП, Италия - 134,6%, и Португалия - 130,5 на сто. \r\nБългария е и сред страните, които са отбелязали най-голямо намаление на държавния дълг. Българският дълг остава много далеч от средния за ЕС, който е 86% от БВП. Освен това, пред страната ни няма други големи плащания по външния дълг до 2022 година.  \r\nПетя Аврамова подчерта, че в следствие на предприетите мерки за повишаване на приходите в бюджета от страна на министъра на финансите Владислав Горанов, бюджетът за 2016 г. е завършил с излишък от 1,472 млрд. лв., което се случва за първи път от 2008 г.\r\n„Излишъкът в хазната влиза във фискалния резерв. За първите пет месеца на 2017 г. държавната хазна отново е с излишък в размер малко над 1,65 млрд. лв. И докато фискалният резерв е на изключително високи нива, държавният дълг намалява. Очевидно е, че България е много далече от финансовия апокалипсис, неведнъж артикулиран от Корнелия Нинова или Румен Гечев. Затова, другари от БСП, спрете да вкарвате в заблуда хората и да насаждате страхове!”, призова Петя Аврамова.", "date": "2017-07-10", "title": "Министерството на финансите изплати външен дълг за близо 2 милиарда лева"}
{"url": "http://www.focus-news.net/news/2017/07/10/2414058/stefan-apostolov-gerb-prez-may-kabinetat-prie-promeni-v-postanovlenieto-za-darzhavniya-byudzhet-s-koito-se-osiguryava-nuzhniya-resurs-za-vsichki-protseduri-za-asistirana-reproduktsiya.html", "text": "През месец май кабинетът прие промени в постановлението за изпълнение на държавния бюджет, с което на практика се осигурява нужния ресурс за всички необходими процедури за асистирана репродукция, с което на практика се осигурява нужния ресурс за всички необходими процедури за асистирана репродукция /Ин витро/. Това каза на пресконференция Стефан Апостолов, народен представител в 44-то Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата, предаде репортер на Радио „Фокус“ – Пирин. Планираните средства са в размер на 12 млн. лева, като се  гарантира толкова ресурс, колкото медицинската целесъобразност и нуждите на пациентите изискват. По думите на Апостолов по този начин България се нарежда сред страните-лидери в Европейския съюз в стимулирането на ин витро процедурите от държавата. \r\n„Работим в интерес на хората и се вслушваме в проблемите, които те ни споделят по време на приемните, които организираме. Стараем се да помагаме на всички български граждани, изслушвайки техните предложения, след което преценяваме кои са най-добрите и подготвяме законопроекти или запитвания до министрите и хората, от които зависи решаването на даден проблем. Опитваме се да помагаме на хората и в тази връзка предполагам всички си спомняте, че преди да стана депутат обещах, че ако бъда избран ще дарявам 50 % от заплатата си за ин витро процедури. В тази връзка пуснах запитване до здравния министър, относно обещанието на ГЕРБ – да се направи фонд, с който ин витро процедурите да станат безплатни“, каза още Апостолов. Той добави, че въпросът му към здравния министър проф. Петров е във връзка с това до къде е стигнала процедурата по разкриването на фонда.   \r\nТой припомни, че вече изпълнява поетия от него ангажимент – да дарява половината от заплатата си като народен представител на семейства с репродуктивни проблеми. „50 % от моята заплата давам на хора, които се свързват с мен, а аз от своя страна им превеждам парите по банков път, за да има доказателство, че те са били преведени и са за конкретно нещо. До момента съм помогнал на 4 семейства, но е рано да се каже дали има резултат от процедурите. Знаете, че за да се реализира една ин витро процедура, то е необходимо да се направят различни изследвания, а и парите, които аз давам не стигат, затова се налага хората да търсят и други средства. След което се прави „трансфер“, чака се 2 седмици, за да се види дали той е успешен“, коментира Апостолов. Той допълни че семействата, на които е помогнал са две от Благоевград и по едно от Разлог и Бургас.\r\nЛивия НИНОВА", "date": "2017-07-10", "title": "Стефан Апостолов, ГЕРБ: През май кабинетът прие промени в постановлението за държавния бюджет, с които се осигурява нужния ресурс за всички процедури за асистирана репродукция"}
{"url": "http://www.focus-news.net/news/2017/07/10/2414040/afp-nad-300-hil-registrirani-sluchaya-na-zaboleli-ot-holera-v-yemen.html", "text": "Холерната епидемия в Йемен надхвърли 300 хиляди случая, предава AFP .\r\nМеждународната комисия към Червения кръст заяви, че епидемията от холера „продължава да излиза от контрол“, откакто избухна през април месец.\r\n„Предполага се, че повече от 300 хил. души са заболели. Над 1,6 хил. починаха“, заявиха от Червния кръст в социалните мрежи.\r\nРегионалният директор на Международния комитет на Червен кръст, Робърт Мардини заяви, че в йеменската столица Сана има по седем хиляди случая на ден.\r\nОт Световната здравна организация смятат, че сривът на йеменската инфраструктура, след близо две години война между подкрепяното от Рияд правителство, и шиитските бунтовници, които контролират столицата, е „перфектната буря за холерата“. Симеон Миланов", "date": "2017-07-10", "title": "AFP: Над 300 хил. регистрирани случая на заболели от холера в Йемен"}
{"url": "http://www.focus-news.net/news/2017/07/10/2414056/visshiyat-sadeben-savet-na-republika-balgariya-podpisa-sporazumenie-za-satrudnichestvo-s-varhovniya-savet-na-magistraturata-v-italiya.html", "text": "Днес, 10 юли 2017 г., в гр. Бургас, по време на XII-та Конференция на Балканската и Евро-средиземноморска мрежа на съдебните съвети бе подписано двустранно Споразумение за сътрудничество между Висшия съдебен съвет на Република България и Върховния съвет на магистратурата на Италия. Това съобщиха от пресцентъра на ВСС.\r\nЦелта на споразумението е в рамките на приятелските отношения между двете държави, взаимният обмен на информация и опитът в областта на правото да се поставят на качествено по-високо ниво.\r\n„Ролята на съветите на съдебната власт в борбата срещу тероризма“ бе темата, която представи г-н Сотир Цацаров – главен прокурор на Република България. Темата „Безпристрастност и етичен кодекс и бъдещето на съдебната власт и безпристрастност“ бе представена от г-жа Милка Итова – член на ВСС. Участниците в конференцията бяха приветствани от г-н Димитър Узунов – представляващ ВСС, г-жа Десислава Ахладова – заместник-министър на правосъдието, и г-н Джин Джони – президент на БЕСМСС. Всяка година Балканската и Евро-средиземноморска мрежа на съдебните съвети провежда конференция на различни професионални теми. В тазгодишната конференция участват над 60 представители на съдебните съвети на Черна гора, Босна и Херцеговина, Косово, Унгария, Италия, Турция, Албания, Сърбия и България.", "date": "2017-07-10", "title": "Висшият съдебен съвет на Република България подписа Споразумение за сътрудничество с Върховния съвет на магистратурата в Италия"}
{"url": "http://www.focus-news.net/news/2017/07/10/2414059/blagoevgrad-v-petrich-shte-zapochne-izgrazhdaneto-na-pokrit-zelenchukov-pazar-obshtinata-obyavi-obshtestvena-porachka-za-izbor-na-izpalnitel-na-proekta.html", "text": "В Петрич ще започне изграждането на покрит зеленчуков пазар, Общината обяви обществена поръчка за избор на изпълнител на проекта. Това съобщиха от пресцентъра на Община Петрич. От Общината припомнят, че след поредица срещи в столицата кметът Димитър Бръчков успя да защити 1 300 млн. лева необходими за този обект. Към днешна дата има готови ситуационен и генерален план за работа, също и издадено разрешително за строеж. Главният архитект на Община Петрич Владимир Митрев днес поясни, че коригираният проект за нов кооперативен пазар на Петрич ще предложи общо 136 търговски места. За сравнение старият проект е бил само с 78 места за търговия. Самите конструкции, които ще се използват са опростени и по-олекотени. Предвидено е локално осветление под конструкциите, плюс уличното такова. Освен това разполагането на конструкциите ще бъде двуредово т.е. от двете страни на ул. „Тома Митов”, а самата улица ще е изцяло павирана и с напълно нов водопровод. „Предвидили сме също паркинг за пазара, който ще осигурява 25 места /сега има само 10/, от които 5 за микробуси. За да няма задръствания при зареждането на търговските маси ще се създадат също необходимите условия и обход. Това ще осигури едно по-добро обслужване за самите производители”, посочи арх. Митрев. По темата за кооперативния пазар на Петрич арх. Владимир Митрев посочи, че след сроковете по обществената поръчка и ако няма обжалвания  до месеци Петрич ще може да се похвали със свой пазар за селскостопанска продукция. В близост до него вече Общината си върна за стопанисване и градската тоалетна /в градинката покрай р. Луда Мара/, на която беше направен основен ремонт и вече е използваема.", "date": "2017-07-10", "title": "Благоевград: В Петрич ще започне изграждането на покрит зеленчуков пазар, Общината обяви обществена поръчка за избор на изпълнител на проекта"}
{"url": "http://www.focus-news.net/news/2017/07/10/2414062/grazhdani-signaliziraha-deputata-ot-gerb-vladislav-nikolov-za-nerednosti-pri-eksploatatsiyata-na-sinyata-zona-v-pleven.html", "text": "Защо Община Плевен допуска човек, нарушител на обществения ред, да упражнява контрол върху спазването на разпоредбите за синя зона в Плевен? С тази тема възмутени граждани днес запознаха народния представител от ГЕРБ Владислав Николов по време на редовната му приемна. Това съобщиха от пресцентъра на ПП ГЕРБ. \r\n„Не може човек, който вади пистолет в \"Кайлъка\" за това, че са го спрели да премине през бариерата с колата си, да се ползва с доверието на кмета на Плевен и да репатрира с паяк нарушители на правилата за паркиране.”, категорични бяха плевенчани.\r\nЕдин от гражданите дори е подал сигнал в Районна прокуратура Плевен за това, че има нередности с експлоатацията на синята зона в града. Той е описал и случай, при който репатриращият автомобил извършва нарушение на правилника за движение по пътищата и създава предпоставка за пътно-транспортно произшествие. В сигнала си до прокуратурата човекът изисква проверка на това дали работата на т-нар паяк не е в разрез със Закона за движение по пътищата.\r\n„Ясно е, че с приходите от вдигнатите автомобили Общината се опитва да набави свежи средства в бюджета си, но редно ли е това да става все за сметка на гражданите?”, попитаха хората.\r\nНародният представител Владислав Николов се ангажира да сезира кмета на Плевен с този сигнал, за да се намери адекватно решение на проблема", "date": "2017-07-10", "title": "Граждани сигнализираха депутата от ГЕРБ Владислав Николов за нередности при експлоатацията на синята зона в Плевен"}
{"url": "http://www.focus-news.net/news/2017/07/10/2414055/tanyug-turskiyat-prezident-shte-dovede-150-biznesmeni-v-sarbiya-koito-shte-sazdadat-vrazki-sas-srabskite-predpriemachi.html", "text": "Турският президент Реджеп Тайип Ердоган ще доведе 150 бизнесмени в Сърбия, които ще създадат контакти със сръбските предприемачи, предава ТАНЮГ .\r\nТова заяви сръбският президент Александър Вучич, който е на посещение в Истанбул.\r\nПо време на срещата си с президента на Турция, Александър Вучич заяви, че турският му колега ще посети Сърбия възможно най-скоро. Той добави, че е предложил на президента Ердоган да проведе визита в Сърбия, на която да се обсъдят всички регионални и политически въпроси. Симеон Миланов", "date": "2017-07-10", "title": "ТАНЮГ: Турският президент ще доведе 150 бизнесмени в Сърбия, които ще създадат връзки със сръбските предприемачи"}
{"url": "http://www.focus-news.net/news/2017/07/10/2414060/afp-darzhavniyat-sekretar-na-sasht-reks-tilarsan-zayavi-che-sasht-vazstanovyavat-zagubenoto-doveries-turtsiya.html", "text": "САЩ възстановяват доверието, което бе загубено в отношенията с Турция, заяви държавният секретар Рекс Тилърсън, предава AFP.\r\nДържавният секретар на САЩ проведе разговор с турския президент Ердоган в Истанбул.\r\nТой призна, че отношенията между Вашингтон и Анкара са „под напрежение в последно време“.\r\n„Надявам се, че сме в началото на възстановяването“, каза той в американското консулство в Истанбул.\r\nАгенция „Фокус“ припомня, че отношенията между две от най-ключовите страни в НАТО, са все още хладни заради американската подкрепа за кюрдските милиции в Сирия и Ирак. Симеон Миланов", "date": "2017-07-10", "title": "AFP: Държавният секретар на САЩ Рекс Тилърсън заяви, че САЩ възстановяват „загубеното доверие“с Турция"}
{"url": "http://www.focus-news.net/news/2017/07/10/2414063/anton-minev-zam-kmet-na-karlovo-kulminatsiyata-na-praznenstvata-v-karlovo-po-sluchay-godishninata-ot-rozhdenieto-na-apostola-sa-na-17-i-18-yuli.html", "text": "Кулминацията на празненствата в Карлово по случай годишнината от рождението на Апостола са на 17 и 18 юли. Това каза за предаването на Радио „Фокус“ „Аз Васил Лъвский, в Карлово роден“ заместник-кметът на града Антон Минев. По думите му на 17 юли има няколко мероприятия: в 11.00 часа ще бъде валидирано пощенско-филателно издание на тема „180 години от рождението на Васил Левски“. Вечерта в 19.30 часа ще има церемония по връчване на традиционната награда на град Карлово на площад „20-ти юли“, след което ще има и празничен концерт. Антон Минев разказва още за предстоящите събития в града на 18 юли – когато е рождената дата на Апостола и денят на Карлово. \r\n„На 18-ти, в деня, в който е празникът, започваме в 09.00 часа. В храма „Св. Николай“ ще има тържествена литургия, след което литийно шествие до централния площад на града, тържествен ритуал по издигане на знамената на Република България, на град Карлово, също така молебен за благоденствие на града и жителите му, като тук акцентът ще бъде посрещане на Националния туристически поход „По стъпките на Апостола“, които се организират традиционно всяка година, в които участват стотици българи от различни краища на страната. След което ще има литературно-музикална програма, литературен салон в следобедните часове“, допълни Минев. \r\nНай-официалната част на 18-ти започва след 20.00 часа, когато ще бъде изнесено знамето на Карловския революционен комитет от родната къща на Апостола. Шествието ще достигне до площад „Васил Левски“, където в 21.00 часа ще започне тържествен митинг-заря, обясни Антон Минев.", "date": "2017-07-10", "title": "Антон Минев, зам.-кмет на Карлово: Кулминацията на празненствата в Карлово по случай годишнината от рождението на Апостола са на 17 и 18 юли"}
{"url": "http://www.focus-news.net/news/2017/07/10/2414066/sliven-okrazhna-prokuratura-predade-na-sad-73-godishen-mazh-ubil-saprugata-si-za-koyato-se-grizhel-sled-prekaran-tezhak-insult.html", "text": "Окръжна прокуратура – Сливен предаде на съд Христо В. (на 73 г. от с. Градец, общ. Котел). Той е обвинен за това, че на 05.12.2016 г. в с. Градец, общ. Котел, умишлено умъртвил съпругата си Д. В., като деянието е извършено спрямо лице, което се намира в безпомощно състояние. Това съобщиха от пресцентъра на Прокуратурата. Подсъдимият и съпругата му живеели в къща в с. Градец, общ. Котел. Около 10 години преди смъртта си тя получила тежък инсулт. В резултат на това тя била парализирана, като е можела да движи само лявата си ръка, с която се е хранела. Пострадалата била постоянно на легло, не можела да ходи, а подсъдимият се грижел за нея. \r\nНа 05.12.2016 г. около 01:00 часа след полунощ двамата се събудили и започнали да разговарят. В процесът на разговор тя започнала да споделя за бившите си връзки с други мъже преди брака им. Пострадалата споделила на подсъдимия, че преди да се оженят е живяла на семейни начела с трима мъже, през различни периоди от време и едва след като била изгонена от тях се е омъжила за него. \r\nТова предизвикало подсъдимият да нанесе побой над съпругата си, независимо от това, че тя не можела да се защити. Христо В. взел едно дърво от подготвените за горене в печката и нанесъл множество удари по главата на съпругата си. Виждайки потеклата кръв, подсъдимият се уплашил и извикал бърза помощ. Въпреки намесата на лекарите, пострадалата починала ден по-късно.\r\nОкръжен съд – Сливен  е насрочил заседанието си за 11 юли 2017 г.", "date": "2017-07-10", "title": "Сливен: Окръжна прокуратура предаде на съд 73-годишен мъж ,убил съпругата си, за която се грижел след прекаран тежък инсулт"}
{"url": "http://www.focus-news.net/news/2017/07/10/2414065/svetlana-angelova-gerb-predostavyame-dopalnitelna-zashtita-na-rabotnitsite-i-sluzhitelite-kogato-rabotodatelite-ne-im-izplashtat-trudovite-vaznagrazhdeniya-i-obezshteteniya.html", "text": "Със законопроекта ще се предостави допълнителна защита на правата  на работниците и служителите, когато работодателите не им изплащат трудовите възнаграждения и обезщетения, каза по време на пресконференция днес народният представител от ГЕРБ в 19-и МИР – Русе Светлана Ангелова в присъствието на своите колеги Пламен Нунев и д-р Андриан Райков. Това съобщиха от пресцентъра на ПП ГЕРБ.  На 6 юли в деловодството на Народното събрание са внесени постигнатите с консенсус промени в Кодекса на труда, ГПК, Търговския закон, Закона за обществените поръчки, Закона за гарантиране на вземанията на работниците служителите при несъстоятелност на роботодателя.\r\nТова е резултатът от двумесечната работа на временната комисия за проучване на случаите с неизплатени заплати на работници и служители от недобросъвестни работодатели.\r\nИзменението на тези нормативни актове е с оглед всеобхватност на защитата правата на работещите.\r\nПромените в Кодекса на труда целят да засилят контролните функции на Изпълнителна агенция „Главна инспекция по труда” / ИА „ГИТ”/, като се предоставят правомощия да извършва проверки по повод изплащането на трудовите възнаграждения и обезщетения и след прекратяване на трудовите правоотношения и да дава задължителни предписания в тази насока, подчерта зам. – председателят на комисията по труда и социалната политика в Народното събрание.\r\nТова ще гарантира в по-голяма степен защита на работниците и служителите, които имат вземания, произтичащи от трудови възнаграждения и обезщетения към бившия си работодател, обясни г-жа Ангелова.\r\nПредвидено е изрично регламентиране на срок, с който работодателят да е обвързан и да е задължен да изплати обезщетенията, дължими на работниците и служителите му /не по-късно от последния ден на месеца, следващ месеца, през който е прекратено трудовото правоотношения/. След изтичането на този срок работодателят дължи обезщетението заедно със законната лихва при неизпълнение.\r\nВ член 417 от Гражданския процесуален кодекс се предвижда възможността работниците и служителите да могат бързо и лесно да искат въз основа на влязли в сила предписания на ИА „ГИТ” издаване на заповед за незабавно изпълнение. По този начин работещите ще бъдат улеснени да търсят от неиздължилия се към тях работодател съответните признати и начислени възнаграждения и обезщетения, без да се налага да водят съдебни дела за установяване на основанието и размера на дължимото, посочи още Светлана Ангелова.\r\nТя се спря и на промените в Търговския закон, където, ако дружеството няма вписан управител в продължение на повече от един месец, съдружниците или едноличния собственик се считат за овластени с права да приемат волеизявления, отправени към дружеството, както и да подават искане за обявяване на дружеството в несъстоятелност.\r\nЗаконопроектът предоставя допълнителни възможности за работещите да получат вземанията си за трудови възнаграждения и обезщетения от Фонда за гарантиране на вземанията на работници и служители, като в него се предвижда увеличаване на срока за подаване на заявление за получаването им от Фонда и периода между прекратяване на трудовото правоотношение и вписването на решението за откриване на производство по несъстоятелност на работодателя, подчерта народният представител днес.\r\nЦелта на предложените промени е увеличаване на възможността по-голям брой работници да получат обезщетение от специализирания фонд „Гарантирани вземания на работниците и служителите“. Предвижда се промяна на срока, в който следва да бъде прекратено трудовото правоотношение на работника или служителя, за да има право на гарантирано вземане, от 3 на 6 месеца преди датата на вписване на решението за откриване на производство по несъстоятелност; удължаване на преклузивния срок за подаване на заявление за отпускане на гарантирано вземане от 2 на 3 месеца и въвеждане на възможност заявлението да се подава от синдик, заяви Светлана Ангелова.\r\nТя се спря и на създаването на ново основание за гарантиране на надеждността на участник в процедура по Закона за обществените поръчки. В проекта се предлага също работодатели, които дължат възнаграждения и обезщетения на работниците си, да не могат да участват в процедури по обществени поръчки като изпълнители и подизпълнители. \r\nСегашният текст на чл. 56 от закона регламентира мерки за доказване на надеждност. С новата точка 4 се въвежда изискване, че е платил изцяло дължимите трудови възнаграждения и обезщетения, дължими по реда на чл. 128, чл. 228, ал. 3 или чл. 245 от КТ, включително когато за тези нарушения има влезли в сила наказателни постановление или принудителни административни мерки (задължителни за изпълнение предписания по реда на чл. 404, ал. 1 от КТ).\r\nС предложението се дава възможност участниците в процедури по ЗОП дори и след установяване на нарушението да го отстранят като изплатят на бившите и настоящи работници и служители дължимите им се трудови възнаграждения и обезщетения.  Такъв участник в процедурата по ЗОП трябва да е изплатил цялото дължимо вземане по чл. 128, 228 или 245 от Кодекса на труда, за да може да докаже своята надеждност, каза в заключение Светлана Ангелова.\r\nОчакванията са до края на месец юли промените да бъдат разгледани в ресорната и водеща комисия по труда и социалната политика, както и в другите комисии, а след ваканцията да бъдат приетина второ четене.", "date": "2017-07-10", "title": "Светлана Ангелова, ГЕРБ:  Предоставяме допълнителна защита на работниците и служителите, когато работодателите не им изплащат трудовите възнаграждения и обезщетения"}
{"url": "http://www.focus-news.net/news/2017/07/10/2414068/kyustendil-v-okrazhnata-prokuratura-e-poluchena-za-izpalnenie-prisada-na-slivenski-okrazhen-sad-za-3-g-zatvor-za-vinovniya-za-katastrofa-na-avtomagistrala-trakiya-sas-zaginali-granichni-politsai.html", "text": "В Окръжна прокуратура – Кюстендил е получена за изпълнение по делегация присъдата на Сливенския окръжен съд, с която шофьорът Емил Ангелов е признат за виновен за катастрофа на автомагистрала „Тракия“. Това съобщиха от пресцентъра на Апелативна прокуратура-София.\r\nНа 14.05.2015 г., осъденият Ангелов управлявал автомобил марка „Мерцедес“, регистриран на РД „Гранична полиция“ – Кюстендил, по автомагистрала „Тракия“, в района на гр. Нова Загора, в посока на движение гр. София. Той нарушил правилата за движението по пътищата, в резултат на което предизвикал пътно-транспортно произшествие с движещия се пред него товарен автомобил „Камаз“, собственост на „Булгартрансгаз“ ЕАД. Вследствие на катастрофата била причинена смъртта на двама гранични полицаи, пътували в управляваната от Ангелов кола, а третият получил средна телесна повреда. \r\nВърховният касационен съд потвърди присъдата на Бургаския апелативен съд, с която на подсъдимия Ангелов е наложено наказание от три години „лишаване от свобода“, което той да изтърпи при първоначален „общ“ режим. Той е лишен и от право да управлява МПС за срок от четири години. \r\nОсъденият е задържан от служителите на съдебна охрана и е приведен в Затвора в гр. Бобов дол.", "date": "2017-07-10", "title": "Кюстендил: В Окръжната прокуратура е получена за изпълнение присъда на Сливенски окръжен съд за 3 г. затвор за виновния за катастрофа на автомагистрала „Тракия“ със загинали гранични полицаи"}
{"url": "http://www.focus-news.net/news/2017/07/10/2414067/varna-narodniyat-predstavitel-ot-pp-gerb-varna-neli-petrova-provede-priemen-den-s-grazhdani.html", "text": "Народният представител от ПП ГЕРБ-Варна Нели Петрова се срещна с граждани във Варна. Това съобщиха от пресцентъра на ПП ГЕРБ. По време на приемния си ден тя бе запозната с проблем на варненец с увреждания, който разказа, че заради липса на път, трудно се придвижва до дома си.\r\nВ рамките на приемния й ден Нели Петрова се срещна и с граждани, които представиха пред нея имотни казуси.", "date": "2017-07-10", "title": "Варна: Народният представител от ПП ГЕРБ-Варна Нели Петрова проведе приемен ден с граждани"}
{"url": "http://www.focus-news.net/news/2017/07/10/2414070/desislava-taneva-gerb-komisiya-po-zemedelieto-i-hranite-v-ns-balgarskite-zemedelski-proizvoditeli-stavat-vse-po-dobri-i-konkurentosposobni.html", "text": "Българските земеделски производители стават все по-добри и конкурентоспособни, каза на пресконференция народният представител от ПП ГЕРБ-Сливен и председател на Комисията по земеделието и храните в НС Десислава Танева. Това съобщиха от пресцентъра на ПП ГЕРБ. Тя добави, че качеството на реколтата на пшеница през тази година ще бъде една от най-добрите.\r\n„Навлизаме в същинския етап от жътвата. Първоначалните данни са много добри, като добиви и качество. Твърде вероятно е качеството на реколтата през тази година да е едно от най-добрите в последните години. Времето, което предстои е подходящо за прибиране на реколтата“, добави Танева.\r\nТя подчерта, че България е една от най-големите износителки на зърно. Общата реколта, която изнасяме е между 65 и 70% , според добивите.\r\nДесислава Танева, каза че се водят разговори за подкрепа на сдружение „Българска праскова“. След изтичането на дългосрочния договор подписан през 2011 година между Министерството и Сдружението за започнати преговори за удължаване на договора за преференциални условия.\r\n„Имам уверението на министър Румен Порожанов, че Сдружението ще бъде подкрепено. Надявам се, че процедурата ще приключи в кратък срок. „Българска праскова“ е най-голямото сдружение на производители в България, най-реалното и едно от първите. Няма друго сдружение или призната организация, която има по-голям на брой земеделски производители и реализира по-голям обем продукция“, допълни, председателят на Комисията по земеделие.\r\nПо отношение на работата на Българска хранителна банка Десислава Танева, подчерта, че сливенското предприятие „Фрукто“ е дало част от своята база за оператор на хранителната банка.\r\nХранителната банка продължава да осъществява ролята си на свързващо звено между хранителната индустрия и социалните организации, така че излишната, но годна храна да достига до онези, които най-много се нуждаят от нея.\r\nХранителната банка оперира от 2012 г. и е единствената организация в България, осъществяваща подобна дейност.\r\nПрез януари 2017  отпадна и ДДС за дарените храни, чрез което организацията очаква увеличаване броя на дарителите.", "date": "2017-07-10", "title": "Десислава Танева, ГЕРБ, Комисия по земеделието и храните в НС: Българските земеделски производители стават все по-добри и конкурентоспособни"}
{"url": "http://www.focus-news.net/news/2017/07/10/2414071/montana-targovets-ot-grada-e-predaden-na-sad-za-izmamna-sdelka-i-nepravomerno-usvoeni-byudzhetni-sredstva-ot-dds-v-razmer-na-blizo-21-000-leva.html", "text": "Окръжна прокуратура – Монтана внесе обвинителен акт срещу Л. Ковачев за извършени от него престъпления по чл. 212, ал. 4, вр. ал. 1 и по чл. 256, ал. от НК. Това съобщиха от пресцентъра на Апелативна прокуратура-София. Обвиняемият Ковачев повече от 10 години развивал търговска дейност, като под една или друга форма имал участие в 53 търговски дружества. В различно време той бил управляващ, представляващ или пълномощник в тези фирми. \r\nВ едно от тях - „Х.“ ЕООД, от 2009 г. Ковачев бил пълномощник и като такъв имал неограничени права: да представлява дружество пред НАП, да извършва банкови операции, да сключва всякакви сделки от името и за сметка на дружеството, да издава фактури, да извършва обикновена търговска дейност. \r\nКато представляващ тази фирма, Ковачев водил преговори и постигнал уговорка за доставка на маслодаен слънчоглед на дружество във Варна. „Сделката“ била финализирана с оформянето на фактура, удостоверяваща продажба на 160 т. слънчоглед на обща стойност 63 360 лв. Получателят незабавно наредил превеждане на сумата, която постъпила по сметката на „Х.“ ЕООД в обслужващата я банка, която била лично изтеглена от обвиняемия Л. Ковачев. \r\nСлънчогледът, обаче, макар да бил платен, не бил доставен на фирмата, извършила плащането. Камионите, пристигнали на уговорената база, за да го товарят, се върнали празни. Представителят на фирмата-купувач непрекъснато търсел контакт с обвиняемия, който под предлог за влошено здраве изведнъж изчезнал. На практика той се скрил още същия ден и не отговарял на телефонни обаждания. \r\nПо този начин съставената фактура се оказала документ с невярно съдържание поради това, че удостоверява сделка покупко-продажба на слънчоглед, каквато не била реализирана. \r\nВпоследствие, чрез използване на неистински документи – две фактури с предмет на сделката маслодаен слънчоглед, както и на документ с невярно съдържание – справка-декларация по ДДС, обвиняемият Ковачев получил от държавния бюджет, неследваща се парична суми в размер на 20 979,66 лв. \r\nРазпитан на досъдебното производство обвиняемият не се признава за виновен, като заявява, че не разбира обвиненията.", "date": "2017-07-10", "title": "Монтана: Търговец от града е предаден на съд за измамна сделка и неправомерно усвоени бюджетни средства от ДДС в размер на близо 21 000 лева"}
{"url": "http://www.focus-news.net/news/2017/07/10/2414069/afp-avstraliya-shte-podpishe-targovsko-sporazumenie-s-velikobritaniya-vednaga-sled-brekzit.html", "text": "Австралийският премиер Малкълм Търнубл заяви в Лондон, че страната му ще подпише търговско споразумение с Великобритания, веднага след Брекзит, предава AFP .\r\n„Ще действаме бързо, австралийците сме бързоноги, не се размотаваме“, каза той след разговор с британския премиер Тереза Мей.\r\n„Ще действаме веднага след като Британия има правото да сключи свободно търговско споразумение“, заяви австралийският министър-председател.\r\n„Вашата Британия след Брекзит, ще бъде Британия с широки хоризонти, големи възможности, свободна търговия, отворени пазари. Това е бъдещето, там е нашият просперитет, и аз знам, че бъдещият ви просперитет предстои“, каза Малкълм Търнбул. Симеон Миланов", "date": "2017-07-10", "title": "AFP: Австралия ще подпише търговско споразумение с Великобритания веднага след Брекзит"}
{"url": "http://www.focus-news.net/news/2017/07/10/2414073/blagoevgradskiyat-ansambal-pirin-i-tehnite-naslednitsi-ot-fta-pirinche-poluchiha-visoki-otlichiya-ot-mezhdunarodni-festivali.html", "text": "Ансамбъл „Пирин“ бе отличен с първа награда за цялостно представяне на Международен фоклорен фестивал „Награда Белград“. Това съобщиха от пресцентъра на Община Благоевград.  Благоевградските артисти грабнаха и специална награда за хореография в столицата на Република Сърбия. В събитието взеха участие ансамбли от Русия, Гърция, Пуерто Рико, Аржентина, Турция, Индия, Румъния, Литва, България, Полша и Черна гора, Сърбия. Емблемата на Пиринския край се състезава с  над 400 участници и отново доказа своята световна класа. \r\nФурор предизвика и още един фолклорен ансамбъл от Благоевград- ФТА \"Пиринче\" към Център за личностно и творческо развитие на децата на Благоевград. Възпитаниците на Центъра се завърнаха от участие в ХХ Юбилеен фолклорен танцов фестивал в хърватския град Карловац. Те се завърнаха в Благоевград с емоции, любовта на публиката и специалната награда на кмета на град Карловац Дамир Мандич.", "date": "2017-07-10", "title": "Благоевградският Ансамбъл „Пирин“ и техните наследници от ФТА „Пиринче“ получиха високи отличия от Международни фестивали"}
{"url": "http://www.focus-news.net/news/2017/07/10/2414072/d-r-andrian-raykov-napraveni-sa-promeni-v-zakona-za-balgarskata-agentsiya-po-bezopasnost-na-hranite.html", "text": "Направени са промени в Закона за Българската агенция по безопасност на храните, каза по време на пресконференция днес народният представител от ГЕРБ в 19-и МИР – Русе д-р Андриан Райков в присъствието на своите колеги Пламен Нунев и Светлана Ангелова, съобщиха от пресцентъра на ПП ГЕРБ. Това стана на второ четене на 6 юли. Причината е в преобразуването на Министерството на земеделието и храните в Министерство на земеделието, храните и горите.\r\nКомисията по земеделието и храните в Народното събрание разгледа и обсъди проекта на Закона за храните по искане на 9 браншови организации, добави депутатът.\r\nВ момента тече нотификация пред Европейската комисия след нанесени корекции. Проектът е качен за обществено обсъждане на сайта на министерството.\r\nСред основните моменти са определяне на компетентните органи – БАБХ и РЗИ към МЗ, коментира д-р Райков. Определят се условията и редът за извършване на дарение на храни и работата на т. нар. Хранителна банка. За първи път се регламентира пускането на пазара на храни със специално предназначение и хранителни добавки. Нормативно вече е уредена Интернет търговията с храни.\r\nНови са изискванията за регистрация на МПС за превоз на хляб, брашно и сладкарски изделия. Определят се процедурите по регистрация и одобрение на обекти за продажба на храни.\r\nВ проектозакона са завишени сериозно санкциите на нарушителите. Те са оценени като твърде ниски досега, а целта е да имат възпиращо действие.\r\nВероятно през септември проектозаконът ще бъде гледан в ресорната комисия, посочи д-р Райков.", "date": "2017-07-10", "title": "Д-р Андриан Райков:  Направени са промени в Закона за Българската агенция по безопасност на храните"}
{"url": "http://www.focus-news.net/news/2017/07/10/2414076/blagoevgrad-zapochvat-letni-zanimaniya-po-proekt-uslugi-za-ranno-detsko-razvitie-v-obshtina-blagoevgrad.html", "text": "Лятно училище започва от днес по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“ по ОП „Развитие на човешките ресурси“ BG05M9OP001-2.004. Това съобщиха от пресцентъра на Община Благоевград. Проектът се осъществява по Приоритетна ос „Намаляване на бедността и насърчаване на социалното включване“. \r\nЗаниманията ще включват дейности с образователни елементи, комбинирани с интерактивни методи и игри, състезания и други творчески и познавателни дейности. Общо 15 деца на възраст 5,6 или 7 години, които предстоят да бъдат ученици през септември тази година, ще бъдат обучавани от висококвалифицирани специалисти в областта на образованието.\r\nЦелта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта ще се работи и с родителите на децата, за да се постигне по- висока активност при записването на децата в училище. \r\nЛятното училище ще се проведе в рамките на един месец.", "date": "2017-07-10", "title": "Благоевград: Започват летни занимания по проект „Услуги за ранно детско развитие в община Благоевград“"}
{"url": "http://www.focus-news.net/news/2017/07/10/2414078/predstoyashti-sabitiya-v-stranata-za-11-yuli-agentsiya-fokus.html", "text": "***\r\nОт 11.30 часа заместник министър-председателят по икономическата и демографската политика Валери Симеонов ще присъства на редовното заседание на Националния съвет за закрила на детето, което ще се проведе в Министерския съвет.\r\n***\r\nОт 15.00 часа на помпена станция на ВиК в Котел заместник-министърът на регионалното развитие и благоустройството инж. Валентин Йовев  ще направи първа копка на пречиствателна станция за питейни води. \r\n***\r\nОт 14.00 часа в зала „Запад“ на Народното събрание, заседание ще проведе временната комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз. \r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 10.00 часа 7 състав на СГС  ще гледа делото срещу зъболекаря Валентин Павлов (бивш депутат) и др. обвинени за лишаване от живот при професионална непредпазливост.\r\n***\r\nОт 10.00 часа в Специализирания наказателен съд ще се гледа делото срещу Димитринка Ф., Борис Б., Йордан Ч. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще е гледа делото срещу  Александър М., Костадин Д., Станимир М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция за представяне на информационно-образователната кампания „Аз събуждам България”, която получи официалната подкрепа на Министерство на труда и социалната политика - под патронажа на заместник-министъра д-р Султанка Петрова от ВМРО.\r\n***\r\nОт 11.00 часа в в Клуба на артиста в Народния театър „Иван Вазов“ ще се състои пресконференция, на която директорът  Мариус Донкин и неговият екип ще отчетат свършеното през сезона.\r\n***\r\nОт 12.00 часа в зала \"Изток\" на Народното събрание Комисията по образованието и науката ще бъде домакин на церемонията по закриването на Лидерска академия за директори на училища. \r\n***\r\nОт 13.30 часа 17 състав на СГС ще гледа делото срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n***\r\nОт 14.00 часа в Специализирания наказателен съд ще се гледа делото срещу Румен Х., Таня Х., Наталия А. и др. за образуване и ръководене на организирана престъпна група. \r\n***\r\nОт 14.00 часа в Специализирания наказателен съд ще се гледа делото срещу Стоян Т., Костадин К. и Диавара Л. за незаконно превеждане през границата.\r\n***\r\nОт 15.00 до 17.00 часа народният представител от „БСП за България“ Георги Свиленски и общинският съветник Иван Таков ще бъдат на разположение на софиянци в постоянната приемна на ул. „Леге“ №10.\r\n***\r\nОт 18.00 часа в Изложбена зала „Райко Алексиев“ ще бъде открита изложбата „Глинената гора“ на Христо Йонков. \r\n***\r\nОт 19.00 часа в Двореца „Врана“ ще се състои концерт по повод 130 години от основаването на Българската Царска Династия и 80 години от рождението на Н.В. Цар Симеон II.\r\n***\r\nОт 11.00 часа в зала № 5 на Община Благоевград ще се проведе пресконференция, на която ще бъде представен проектът „Изграждане на социални жилища в IV микрорайон”.\r\n***\r\nОт 10.30 часа в залата на Регионална библиотека „Пейо Яворов” ще се проведе пресконференция във връзка с предстоящото издание на изложението „С книга на плажа”.\r\nВ нея ще вземат участие Мария Бенчева – директор на Регионална  библиотека  „Пейо Яворов” и Димитър Маджаров – директор на Общинско предприятие „Летен театър,  фестивали и концерти”.\r\n***\r\nОт 10.00 часа във Военноморския клуб ще се състои поклонението пред тленните останки на адмирал о.з. Васил Георгиев Янакиев, командвал българския Военноморски флот 18 години от 1972 до 1990 година. Погребението ще бъде от 12.00 часа на Централен гробищен парк Варна (Стари гробища).\r\n***\r\nОт 11.00 часа в зала 501 в УМБАЛ „Св. Марина“ – Варна ще бъде връчен символичният чек от благотворителната инициатива „Дари времето си на 5kmrun 2017“. Със събраните средства от кампанията в градовете София, Варна, Пловдив и Бургас ще бъде закупена система за продължителна инсулинова терапия за критични състояния с нарушение на кръвната глюкоза за Първа детска клиника в „Св. Марина“. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски” №1, общинският съветник Борислав Нанков ще се среща с граждани.\r\n***\r\nОт 17.30 часа в конферентната зала на хотел „Реверанс” по инициатива на женската организация на ПП ГЕРБ във варненския район „Приморски” ще се проведе дискусия, посветена на отговорното родителство. \r\n***\r\nОт 19.00 часа пред кметството в район „Владислав Варненчик“ ще се проведе протест строеж на нови жилищни сгради в зелени площи.\r\n***\r\nОт 11.00 часа на входа на с. Неофит Рилски ще се състои официална церемония по първа копка на Историческия парк край селото.\r\n***\r\nОт 11.00 часа в регионалния пресклуб на БТА ще се проведе пресконференция на представители на Регионално управление на образованието във Видин.\r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“ за деца от 6 до 14 г. \r\n***\r\nОт 13.30 часа в Регионална библиотека „Дора Габе“ ще се състои библиотерапия с потребители на Център за психично здраве „Д-р Петър Станчев. \r\n***\r\nОт 11.00 до 13.00 часа народният представител от ГЕРБ Ивайло Константинов организира в офиса на партията.\r\n***\r\nОт 10.00 часа в регионалния пресклуб на БТА ще се проведе пресконференция на кмета на Община Септември Марин Рачев по повод протестите за минералната вода.\r\n***\r\nОт 09.00 часа ще се проведе заседание на Общинския съвет в Пловдив.\r\n***\r\nОт 10.00 часа в зала 105 на Община Сливен ще се проведе брифинг на кмета Стефан Радев.\r\n***\r\nОт 10.30 часа на Учебен полигон „Ново село“ с официална церемония ще бъде открито най-голямото многонационално учение в Черноморския регион „Saber Guardian 2017” („SG17“).\r\n***\r\nОт 10.00 до 12.30 часа в Детски отдел на библиотека „Родина“ ще се проведат групови игри за запознаване и общуване. \r\n***\r\nОт 11.00 часа в регионалния прескуб на БТА ще се проведе пресконференция на Община Мъглиж.\r\n***\r\nОт 11.00 часа в Акушерогинекологично отделение на „МБАЛ – Шумен” ще бъдат представени дарения- медицинско оборудване за родилна зала и хирургичен инструментариум за операционна на АГО.", "date": "2017-07-10", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2017/07/10/2414061/d-r-yuliyan-papashimov-gerb-yambol-balgariya-e-na-treto-myasto-v-es-po-nisak-dalg.html", "text": "България е на трето място в Европейския съюз по нисък дълг, след като на 7 юли Министерството на финансите изплати външен дълг за близо 2 милиарда лева. Това заяви на пресконференция днес ямболският народен представител от ПП ГЕРБ д-р Юлиян Папашимов. След това плащане държавният дълг намалява до около 25% от БВП при 29,1 % в края на 2016 г., съобщиоха от пресцентъра на ПП ГЕРБ. Намалението на дълга води до спестяване на разходи  за лихви от 79 милиона лева годишно, каза още д-р Папашимов. Той поясни, че с тези спестени средства се изплаща падежът на еврооблигации от 2012 г. Те бяха пласирани на външните пазари, за да се изплати с тях  предишен дълг - еврооблигациите от 2002 г., емитирани по време на финансовия министър Милен Велчев и правителството на НДСВ.\r\nЗа първите седем месеца на годината са изплатени стари дългове за над 3 милиарда лева, а в следствие на цялостната политика на правителството на премиера Бойко Борисов  България е сред отличниците в Европейския съюз по нисък дълг, показват данни обявени от Евростат. В негативната класация по висок дълг пък са Гърция-171% от БВП, Италия -134,6% и Португалия-130,5% на сто.България е и сред страните, които са отбелязали най-голямо намаление на държавния дълг.Българският дълг остава много далеч от средния за ЕС, който е 86% от БВП.Освен това пред страната ни няма други големи плащания  по външния дълг до 2022 година.", "date": "2017-07-10", "title": "Д-р Юлиян Папашимов, ГЕРБ-Ямбол: България е на трето място в ЕС по нисък дълг"}
{"url": "http://www.focus-news.net/news/2017/07/10/2414081/4987-ot-uchastvalite-v-anketa-na-agentsiya-fokus-smyatat-che-sa-neobhodimi-poveche-sredstva-za-sektor-sigurnost.html", "text": "49.87% или 787 души от участвалите в анкета на Агенция „Фокус\" смятат, че са необходими повече средства за сектор „Сигурност“. Това показват данните от допитването на медията. 45.94% или 725 души не мислят, че са необходими повече средства за силовия сектор, а 4.18% или 66 души не могат да преценят. В анкетата са участвали 1578 души.", "date": "2017-07-10", "title": "49.87% от участвалите в анкета на Агенция „Фокус\" смятат, че са необходими повече средства за сектор „Сигурност“"}
{"url": "http://www.focus-news.net/news/2017/07/10/2414079/gerb-vrashtat-mestniya-feodalizam-v-dekov-signaliziraha-narodniya-predstavitel-ralitsa-dobreva-v-priemniya-y-den.html", "text": "Хората в село Деков, община Белене, са пропищели от арендатори, които правят опит да върнат местният феодализъм там. За този проблем потърсиха съдействието на народния представител от ГЕРБ Ралица Добрева жители на Деков по време на нейния приемен ден днес. Това съобщиха от пресцентъра на ПП ГЕРБ. „Чувстваме се напълно безпомощни. Тези хора изкупуват имоти, земи и на практика управляват на местно ниво. Случвало се е дори да преграждат улици, защото така им е по-удобно”, оплакаха се хората. Те предоставиха на народния представител Ралица Добрева писмо, с което са сигнализирали всички институции за случващото се.\r\n„Проблемът продължава от години и вече ситуацията е нетърпима”, обобщиха потърпевши. Пред тях Ралица Добрева се ангажира да проведе разговори със сезираните институции, за да акцентира върху неотложността на проблема, за да се намери в най-кратки срокове и решение на казуса.", "date": "2017-07-10", "title": "ГЕРБ: Връщат местния феодализъм в Деков, сигнализираха народния представител Ралица Добрева в приемния й ден"}
{"url": "http://www.focus-news.net/news/2017/07/10/2414074/haaretz-po-zapoved-na-benyamin-netanyahu-izraelskoto-vanshno-ministerstvo-sprya-izyavlenie-kritikuvashto-ungariya-za-otnoshenieto-kam-miliardera-dzhordzh-soros.html", "text": "По заповед на министър-председателят Бенямин Нетаняху, Министерство на външните работи на Израел оттегли изявление, което предния ден бе предадено на израелския посланик в Унгария, предава Haaretz.\r\nВ изявлението се призовава премиерът Виктор Орбан и партията му да прекратят кампанията си срещу американско-унгарския милиардер от еврейски произход Джордж Сорос. В изявлението се казваше, че билбордовете срещу милиардерът Сорос разпространяват антисемитизъм.\r\nГоворителят на израелското външно министерство Еманюел Нахшон издаде пояснение, в което се въздържа от критики срещу правителството на Виктор Орбан, а вместо това рязко се критикува Джордж Сорос.\r\n„Израел осъжда всяко изразяване на антисемитизъм, във всяка една страна, и застава зад еврейските общонсти навсякъде срещу омразата. Това бе единствената цел на изявлението на посланика ни в Унгария. В никакъв случай целта не бе да се забранява критиката към Джордж Сорос, който винаги е подкопавал демократично избраните правителства на Израел, спонсорирайки организации, които оклеветяват еврейската държава, както и да отрекат самото и право да се защитава“, заяви говорителят на израелското външно министерство. Симеон Миланов", "date": "2017-07-10", "title": "Haaretz: По заповед на Бенямин Нетаняху израелското външно министерство спря изявление критикуващо Унгария за отношението към милиардера Джордж Сорос"}
{"url": "http://www.focus-news.net/news/2017/07/10/2414064/anadolu-agency-turskiyat-vitsepremier-numan-kurtulmus-prizova-za-dialog-mezhdu-sauditska-arabiya-i-katar.html", "text": "Вицепремиерът на Турция Нуман Куртулмус призова за диалог между Саудитска Арабия и Катар, предава Anadolu Agency.\r\nНуман Куртулмус заяви, че турската военна база в Доха, е турско-катарски въпрос.\r\n„Нашата външна политика има собствена ос и цел. Ние се борим за справедливост и законност в света. Не искаме сблъсъци между нашите братя и приятели“, каза той.\r\n„Персийския регион, както и Близкият изток са в голям смут поради, което искаме кризата в Залива да се разреши мирно“, подчерта турският вицепремиер.\r\nТой добави, че Анкара не взима страна в кризата между страните от Персийския залив.\r\n„Нито Катар, нито която и да е суверенна страна, няма да приеме подобни искания“, разкритикува той Саудитска Арабия. Симеон Миланов", "date": "2017-07-10", "title": "Anadolu Agency: Турският вицепремиер Нуман Куртулмус призова за диалог между Саудитска Арабия и Катар"}
{"url": "http://www.focus-news.net/news/2017/07/10/2414080/afp-germanskiyat-vatreshen-ministar-tomas-de-mezier-sravni-kraynolevite-ekstremisti-v-hamburg-s-neonatsistite-i-islyamskite-teroristi.html", "text": "Германският вътрешен министър Томас де Мезиер сравни крайнолевите радикали и анархистите, които участваха в размириците в Хамбург по време на срещата на Г-20, с „неонацистите и ислямските терористи“, предава AFP.\r\nЛевите радикали, които се събраха да протестират срещу Г-20, гориха автомобили, ограбваха магазини, издигаха барикади и мятаха камъни срещу полицията.\r\n„Това не бяха демонстранти. Това бяха престъпни анархисти“, заяви министър де Мезиер.\r\nСпоред него, радикалите „нямат политически мотиви“, а са „презрени насилствени екстремисти, точно като неонацистите и ислямските терористи.“\r\nСпоред германските власти, почти 500 служители на реда са били ранени по време на безредиците. Симеон Миланов", "date": "2017-07-10", "title": "AFP: Германският вътрешен министър Томас де Мезиер сравни крайнолевите екстремисти в Хамбург с неонацистите и ислямските терористи"}
{"url": "http://www.focus-news.net/news/2017/07/10/2414082/pregled-na-mezhdunarodnite-novini-do-18-chasa-agentsiya-fokus.html", "text": "Летуващите на Българското Черноморие германци се връщат обратно в родината си със сувенири, свързани с нацисткия лидер Адолф Хитлер. \r\nМитническите служители в Дюселдорф съобщават за случай, в който в багажа на 39-годишен мъж са открити 13 чаши с лика на Хитлер. Срещу него е образувано наказателно производство за внос на предмети, на които са изобразени противоконституционни символи. След процедурата чашите са били унищожени. Германецът не е десен екстремист – купил е чашите, защото ги намерил за „забавни“, поясниха митничарите.\r\nВластите обаче отправят предупреждения: чаши за кафе с образа на Хитлер или други нацистки символи са широко достъпни на пазара в България. Вносът на подобни предмети в Германия обаче е строго забранен.\r\n„Това не е тривиален въпрос, това е престъпление“, заяви говорител на германските митнически служби.\r\n*** Главната републиканска прокуратура в Истанбул е издала заповеди за задържане на общо 72-ма души в университетите „Боазичи” и „Меденийет” . Сред тях са академик Корай Чалъшкан и други 20 професори. Досега са задържани 42-ма души.  Задържането на академика е потвърдено от депутата на основната опозиционна Народнорепубликанска  партия (НРП) Огуз Каан. В една от социалните мрежи народният представител сподели, че академикът е задържан в дома си в Истанбул.\r\n*** Министърът по религиозните въпроси на т. нар. Северно-кипърска турска република (СКТР) - проф. д-р Талип Аталай, е задържан в Турция в рамките на разследването на т.нар. „Терористична организация на гюленистите/Паралелна държавна структура” (ФЕТО/ПДС. Задържането е станало в град Диарбекир, Югоизточен Анадол. Стана известно, че министърът е откаран в град Мерсин.\r\n*** Израелските сили за сигурност ликвидираха палестинец, предприел опит да извърши атака срещу военнослужещи на Западния бряг.\r\nПояснява се, че палестинецът е опитал да нападне войниците с кола, а след това – и с нож. В резултат е пострадал един израелски войник. \r\nИнцидентът се е случил южно от Ерусалим.\r\n***Турция, която се превърна в ключов „мост“ за бъдещето на глобалната енергетика, е много важна за сръбската енергийна сигурност, смята сръбският президент Александър Вучич.\r\nГоворейки на президентската сесия на 22-рия Световен петролен конгрес, Александър Вучич заяви, че енергийната сигурност, а именно нуждата да се осигурят редовни и устойчиви енергийни доставки, се е превърнала в приоритет на външната политика, особено що се отнася до природния газ.\r\n„Страните от Централна и Източна Европа, включително Република Сърбия, са зависими от доставките на петрол и газ. Ето защо, сигурността е един от най-важните въпроси“, каза сръбският президент.\r\n„Много е важно да подчертаем, че подкрепата на Турция е важна. Турция за пореден път става ключова държава и мост към енергийното бъдеще за всички нас. Нуждаем се от истинско политическо приятелство между нашите страни, които ще зависят изцяло от уговорките и споразуменията, които ще достигнем в бъдеще“, подчерта президентът Вучич.\r\nТой добави, че геостратегическата позиция на Сълбия, като страна граничеща с осем държави, не е използвана напълно. \r\n Той не пропусна да отбележи, че Сърбия „иска да постигне споразумение“ за „Турски поток“, добавяйки, че „това без съмнение е в интересите на Сърбия, но предлага възможности и за други страни в региона.“\r\n*** Военният отбранителен съюз на Запада започва преговори с Киев за изготвянето на „пътна карта“ за членството на Украйна в НАТО. Това стана ясно след срещата между държавния глава Петро Порошенко и генералния секретар на Алианса Йенс Столтенберг, който е на посещение в Украйна. \r\nПриоритет във външната политика на Украйна е интеграцията в евроатлантическото пространство на сигурност, подчерта президентът след разговора със Столтенберг. Същевременно Порошенко отбеляза, че Украйна не планира в близко бъдеще да подава заявка за членство в НАТО. Киев ще се съсредоточи върху програмата за реформи, необходими за покриване на стандартите за присъединяване към военната организация на Запада. Все пак правителството на Украйна и Алиансът планират започването на преговори за „пътна карта“ за членството на страната в организацията, и в тази връзка Киев изрази надежди да проведе всички необходими реформи до 2020 г. - начинание, в което ще разчита на подкрепа от партньорите в НАТО.\r\nНа свой ред генералният секретар увери Порошенко в подкрепата за Украйна в конфликта в източната част на страната. Норвежецът подчерта, че целта на неговата визита в Украйна е да демонстрира солидарност и подкрепа за запазване на суверенитета и териториалната й цялост. „НАТО не признава и никога няма да признае незаконната анексия на Крим от Русия“, увери генералният секретар на Алианса. \r\nВ Киев Порошенко и Столтенберг обсъдиха също и последната мащабна хакерска атака, която засегна и Украйна. Генералният секретар на НАТО обеща на Киев да бъдат предоставени необходимите ресурси, за да изясни кой стой зад кибератаките.\r\n*** Холерната епидемия в Йемен надхвърли 300 хиляди случая.\r\nМеждународната комисия към Червения кръст заяви, че епидемията от холера „продължава да излиза от контрол“, откакто избухна през април месец.\r\n„Предполага се, че повече от 300 хил. души са заболели. Над 1,6 хил. починаха“, заявиха от Червния кръст в социалните мрежи.\r\nРегионалният директор на Международния комитет на Червен кръст, Робърт Мардини заяви, че в йеменската столица Сана има по седем хиляди случая на ден.\r\nОт Световната здравна организация смятат, че сривът на йеменската инфраструктура, след близо две години война между подкрепяното от Рияд правителство, и шиитските бунтовници, които контролират столицата, е „перфектната буря за холерата“.\r\n***Египетските правоохранителни органи елиминираха шест души заподозрени във връзки с „Ислямска държава.\r\nЕкстремистите са убити при престрелка в южната провинция, заявиха от египетското Министерство на вътрешните работи.\r\nВ изявлението си, от министерството казаха, че при операция срещу апартамент в Асиут, е избухнала престрелка, при която шестимата радикали са загинали.\r\nЖилището е било „организационна база, където групата е подготвяла серия от терористични операции в провинциите“, твърдят властите.\r\n***Австрия забрани на турския министър на икономиката да влезе в страната за участие в митинг по случай на неуспешния опит за преврат в Турция от миналата година.\r\nГоворител на австрийското Министерство на външните работи потвърди решението на външния министър Себастиан Курц, заявявайки, че мероприятието е „много голямо“, и присъствието на турския министър Нихат Зейбекчи може да „застраши обществения ред и безопасността в Австрия“.\r\nАвстрийското решение идва след като правителството на Холандия излезе с изявление, че вицепремиерът на Турция Тугрул Туркес не е добре дошъл в страната. Вицепремиерът Туркес искаше да участва на подобна церемония в Холандия.\r\n*** Австралийският премиер Малкълм Търнубл заяви в Лондон, че страната му ще подпише търговско споразумение с Великобритания, веднага след Брекзит.\r\n„Ще действаме бързо, австралийците сме бързоноги, не се размотаваме“, каза той след разговор с британския премиер Тереза Мей.\r\n„Ще действаме веднага след като Британия има правото да сключи свободно търговско споразумение“, заяви австралийският министър-председател.\r\n„Вашата Британия след Брекзит, ще бъде Британия с широки хоризонти, големи възможности, свободна търговия, отворени пазари. Това е бъдещето, там е нашият просперитет, и аз знам, че бъдещият ви просперитет предстои“, каза Малкълм Търнбул.\r\n*** Сирийски войници и подкрепяни от Иран милиции, започнаха настъпление срещу бедуински селища в югоизточна Сирия.\r\nСпоред сирийските опозиционни сили, правителството иска да вземе под контрол участъка от пустинята, който се простира до Ирак. Бунтовниците заявиха, че са били нападнати в слабо населена част от пустинята, която се намира източно от Суейда, която е населявана главно от малцинството на друзите, и е под контрол на правителството.\r\nНаземната и военновъздушна офанзива, която има руска авиационна поддръжка, е започната срещу осем села от Тал Асфар до Тлул ал Шухайб. Въпросните селища са под контрола на „Сирийската свободна армия“ от март месец, когато „Ислямска държава“ бе изтласкана от тях.\r\nТози пустинен район не е част от споразумението за прекратяване на огъня, което обхваща югозападна Сирия, и бе постигнато с усилията на САЩ и Русия.", "date": "2017-07-10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/10/2414083/tenis-dzhoana-konta-e-parvata-britanka-ot-1984-g-nasam-koyato-dostigna-do-chetvartfinalite-na-uimbaldan.html", "text": "Джоана Конта е първата британска жена, която достига до четвъртфиналите на Уимбълдън от 1984-та година насам. Това стана след като тя спечели победа над французойката Каролин Гарсия с 7:6, 4:6, 6:4. Следващият опонент на Конта е румънката Симона Халеп.", "date": "2017-07-10", "title": "Тенис: Джоана Конта е първата британка от 1984 г. насам, която достигна до четвъртфиналите на Уимбълдън"}
{"url": "http://www.focus-news.net/news/2017/07/10/2414085/varna-18-pluvni-baseyna-i-3-plazha-sa-provereni-ot-regionalnata-zdravna-inspektsiya-poslednata-sedmitsa.html", "text": "18 плувни басейна и 3 плажа са проверени и от здравната инспекция във Варна през последната седмица и е допуснато разкриването им. Това съобщиха за Радио „Фокус” – Варна от Регионалната здравна инспекция във Варна. Проверките и инспекциите са осъществени от комисията, назначена със заповед на кмета на Община Варна, в която участват представители на здравната инспекция, общинската администрация и БЧК. Няма констатирани нарушения, допълниха от инспекцията.\r\nПрез отчетния период – от 30 юни до 6 юли, в здравната инспекция са постъпили 4 жалби и е започната процедура по проверка и отговор. Обработени са 1 жалба и 1 сигнал, които са основателни.\r\nЕкспертите на здравната инспекция са участвали в 4 съвместни проверки със служители на Второ Районно управление на полицията при измерване на шум след 22.00 часа в заведения за хранене и развлечения, както и в 6 съвместни проверки с Областната дирекция по безопасност на храните във Варна в заведения за обществено хранене.\r\nМарияна ВАЛЕНТИНОВА", "date": "2017-07-10", "title": "Варна: 18 плувни басейна и 3 плажа са проверени от Регионалната здравна инспекция последната седмица"}
{"url": "http://www.focus-news.net/news/2017/07/10/2414075/narodniyat-predstavitel-ot-gerb-nikolay-sirakov-izplashtaneto-na-blizo-2-mlrd-lv-vanshen-dalg-e-garantsiya-za-stabilnostta-i-razvitieto-na-stranata-ni.html", "text": "Изплащането на външен дълг в размер на 2 млрд. лв. е гаранция за стабилността и развитието на страната ни. Това заяви народният представител от ГЕРБ Николай Сираков пред журналисти по повод изплатения на 7 юли външен дълг в размер на 990 млн. евро, съобщиха от пресцентъра на ПП ГЕРБ. След това плащане държавният дълг намалява до около 25% от БВП при 29.1% в края на 2016 г. \r\n„Първата полза е, че се спестяват разходи за лихви от 79 милиона лева годишно и втората, че в дългосрочен план се гарантира стабилността на страната, а от тук и  продължаващото икономическо развитие. Така че опитите да се насажда мнение за лошо състояние на държавата, са неоснователни и обслужват тясно партийни цели. Освен това, пред страната ни няма други големи плащания по външния дълг до 2022 година“, каза още Николай Сираков.\r\nПред журналисти Сираков коментира и напредъка по местни инфраструктурни проекти. Той изрази надежда, че след приключилите процедури по обжалване, вече ще започне ремонта на пътя Габрово-Севлиево. Сираков информира още, че предстои изграждането на нов мост по пътя за местността Узана, в близост до компрометирания. До края на годината ще бъде завършен и ремонтът на надстройката на стената на питейния язовир „Христо Смирненски“, завършен е и ремонтът на прелеза към АИР „Боженци“, информира още Сираков. Той обясни, че продължават да се полагат усилия за решаване на основния проблем с водоснабдяването на Севлиево, като уточни, че с присъединяването към водната асоциация възможностите са по-големи. „Отделно държавата ще продължи да отпуска средства извън Асоциацията за общините с тежък воден проблем като в Севлиево. В тази връзка другия петък предстои среща при областния управител по този въпрос“, информира още Николай Сираков.\r\nНародният представител от ГЕРБ Иглика Иванова-Събева представи някои промени в процесуалните кодекси, които се обсъждат в Правната комисия, на която тя е член. „Целта е ускоряване на процеса и създаване на законова среда, лишена от възможности за изпадане в зависимост“, каза Иглика Събева. Тя уточни, че законово се усъвършенства материята за призоваването, за да се избегнат случаи, в които лица разбират, че са осъдени, след като бъдат потърсени от частен съдебен изпълнител.", "date": "2017-07-10", "title": "Народният представител от ГЕРБ Николай Сираков: Изплащането на близо 2 млрд. лв. външен дълг е гаранция за стабилността и развитието на страната ни"}
{"url": "http://www.focus-news.net/news/2017/07/10/2414084/aktsenti-v-sutreshniya-blok-dobro-utro-balgariya-na-radio-fokus-za-11-yuli.html", "text": "В сутрешния блок „Добро утро, България“ на Радио „Фокус“ ще насочим вниманието ви към продължаващата серия земетресения в Македония – ще имат ли те отражения у нас? Темата ще коментираме с проф. Емил Ботев, директор сектор „Сеизмология” към Геофизичния институт към БАН. \r\nЗа ролята на България в контекста на срещата на петролния конгрес в Истанбул ще разговаряме с енергийния експерт проф. Атанас Тасев. \r\nЕвропейската комисия одобри програма срещу манипулирането на километражите на употребявани автомобили. Подробности по темата ще ни даде евродепутатът от ГЕРБ/ЕНП Андрей Новаков. \r\nЗащо главното мюфтийство отново предявява претенции към карловската Куршум джамия и други имоти? Наш събеседник ще бъде кметът на Карлово Емил Кабаиванов. \r\nКои са най-предпочитаните туристически забележителност в област Пазарджик ще разберем от репортаж на Албена Жилекова от Радио „Фокус“ – Пазарджик.\r\nМалко по-късно за интересните занимания за децата в Шумен, които ще предложи къща музей „Панайот Волов“, ще ни разкаже в репортажа си Ивелина Иванова от Радио „Фокус“-Шумен. \r\nТези и още теми - от 06.00 до 10.00 ч. по Радио „Фокус“ с Милослава Ангелова.", "date": "2017-07-10", "title": "Акценти в сутрешния блок „Добро утро, България“ на Радио „Фокус“ за 11 юли"}
{"url": "http://www.focus-news.net/news/2017/07/10/2414091/vitseprezidentat-iliyana-yotova-vyarvam-v-badeshteto-na-mladite-balgarski-ucheni.html", "text": "Езикът на математиката е универсален и има силата да сближава хора от различни континенти, каза вицепрезидентът Илияна Йотова на откриването на втората Международна конференция „Дни на математиката в София“, организирана от Института по математика и информатика към БАН със съдействието на Факултета по математика и информатика на Софийския университет „Св. Климент Охридски“ и Съюза на математиците в България. Това съобщиха от прессекретариата на държавния глава. В събитието участват около 250 учени от над 40 държави.\r\n„Успехите на българските олимпийски отбори по математика и природни науки са непрестанен повод за национална гордост. Именно тези успехи ме карат да бъда уверена в успешното развитие и в бъдещето на младите учени днес“, каза вицепрезидентът.\r\nИлияна Йотова подчерта, че за високото качество на българските математици и информатици говори и фактът, че много от тях работят в престижни научни центрове извън България. Вицепрезидентът заяви, че математиката е сред движещите сили на иновациите и технологиите, които изграждат съвременния живот.\r\nИлияна Йотова поднесе своите поздравления на Института по математика и информатика по повод 70-годишния им юбилей. „Вие развивате успешно сътрудничество с редица световни университети и изследователски центрове, където вашата институция се ползва със заслужен авторитет. Така допринасяте за успешната реализация както на младите, така и на утвърдените български учени в изтъкнати университети и научни центрове“, допълни вицепрезидентът.\r\nВ рамките на международната конференция бе връчена и наградата по математика на Института по математика и информатика към БАН на д-р Кирил Дачев.", "date": "2017-07-10", "title": "Вицепрезидентът Илияна Йотова: Вярвам в бъдещето на младите български учени"}
{"url": "http://www.focus-news.net/news/2017/07/10/2414089/afp-letishteto-v-ayndhoven-be-zatvoreno-za-dva-chasa-zaradi-evakuatsiya-na-kontrolnata-kula.html", "text": "Полетите от и за холандското летище в Айндховен бяха прекратени за два часа, след като контролната кула бе евакуирана, предава AFP.\r\nАйндховен е вторият най-голям въздушен хъб, след амстердамското летище Шипхол.\r\nСедем пристигащи полета бяха отклонени, докато излитащите бяха забавени.\r\nВсичко това се е случило след като контролната кула е евакуирана, заради това, което служителите описват като „странна миризма“. По-късно властите заявиха, че нищо притеснително не е намерено в контролната кула. Симеон Миланов", "date": "2017-07-10", "title": "AFP: Летището в Айндховен бе затворено за два часа заради евакуация на контролната кула"}
{"url": "http://www.focus-news.net/news/2017/07/10/2414077/reuters-pravitelstvenite-sili-v-siriya-napadnaha-beduinski-selishta-koito-sa-pod-kontrola-na-siriyskata-svobodna-armiya.html", "text": "Сирийски войници и подкрепяни от Иран милиции, започнаха настъпление срещу бедуински селища в югоизточна Сирия, предава Reuters.\r\nСпоред сирийските опозиционни сили, правителството иска да вземе под контрол участъка от пустинята, който се простира до Ирак. Бунтовниците заявиха, че са били нападнати в слабо населена част от пустинята, която се намира източно от Суейда, която е населявана главно от малцинството на друзите, и е под контрол на правителството.\r\nНаземната и военновъздушна офанзива, която има руска авиационна поддръжка, е започната срещу осем села от Тал Асфар до Тлул ал Шухайб. Въпросните селища са под контрола на „Сирийската свободна армия“ от март месец, когато „Ислямска държава“ бе изтласкана от тях.\r\nТози пустинен район не е част от споразумението за прекратяване на огъня, което обхваща югозападна Сирия, и бе постигнато с усилията на САЩ и Русия. Симеон Миланов", "date": "2017-07-10", "title": "Reuters: Правителствените сили в Сирия нападнаха бедуински селища, които са под контрола на „Сирийската свободна армия“"}
{"url": "http://www.focus-news.net/news/2017/07/10/2414092/haskovo-izbraha-firmite-koito-shte-blagoustroyavat-grada.html", "text": "Комисия с председател заместник кмета на Хасково Велин Балкански отвори ценовите  оферти  подадени по обществената поръчка по проект, финансиран по ОП „Региони в растеж“ – „Благоустрояване на междублокови и вътрешно-квартални пространства и изграждане на достъпна архитектурна среда в град Хасково“. Това съобщиха от пресцентъра на Община Хасково. По проекта ще бъдат изцяло ремонтирани междублокови пространства в кварталите „Орфей“, „Бадема“, на улица „Одрин“ и улица „Атон“.\r\nПо обособена позиция №1 най-ниската предложена цена е от обединение „ За красиво Хасково“/ с участници „АБ“ АД и „Динамик ресурс“ ООД /\r\n- 1 182 472,83 лв. без ДДС при максимална прогнозна стойност : 1 436 389,19. Това е сумата за благоустрояване на простраството в квартал „ Бадема“.\r\nПо обособена позиция №2 най-ниската предложена цена е от „ВиК БУНАР“ ЕООД   - 824 099,14 лв. без ДДС при максимална прогнозна стойност 997 577,62 лв. Със сумата ще бъдат благоустроени междублокови пространства в квартал“ Орфей“. \r\nПо обособена позиция №3 най-ниската предложена цена е от  „Инфраинжстрои“ ЕООД  - 457 087,52 лв. без ДДС при максимална прогнозна стойност 570 000,07 лв. С тази сума ще се благоустроят пространства между  улиците „Одрин“ и „Булаир“ и детска площадка на  „Атон“.\r\nПо обособена позиция №1 са подали оферти 8 участника, по Обособена позиция №2 – 7 участника, а по трета обособена позиция са подадени 10 оферти, но 2 не са допуснати до етап „Отваряне на ценови предложения“ заради непредставени документи, изисквани от условията на търга.\r\nКомисията  извършва аритметична проверка на предоставените оферти и КСС, след което ще излезе с предложение за избор на изпълнител.\r\nИдеята е спестените от търга 540 306 лева  да бъдат насочени за изграждането на парк в парцела зад ДНА, който бе предоставен от МО на общината. За строителството на парка са определени още и спестените над 3 милиона  лева от обществената поръчка за ремонт на образователна инфраструктура /2 училища и 8 сгради на четири детски градини/. Предстои обявяване на конкурс за идеен проект за изграждането на парка. \r\nОтворените днес ценови оферти са за мащабни ремонти в кварталите на Хасково, за пространства които не са благоустроявани от построяването на сградите до тях за някои райони това са десетки години. В кв“ Бадема“ се предвижда  реконструкция, модернизация и преустройство на междублокови пространства около бл. 2, 3, 6, 8, 10, 12, 13, 14, 34 в кв. „Бадема” с цел създаването на комфортна естетически издържана зона за почивка и развлечения. Предвижда се изграждане на алейна мрежа, функционално обогатяване на парковата среда, допълване на растителността  с нови дървесни видове, както и преасфалтиране на обслужващите улици и паркинги за автомобили в района. Запазва се детският кът южно от бл. 14. Изграждат се тротоари и околоблокови алеи. Ще се оформят  различни кътове за отдих  с пейки или беседки, предвидено е изграждане на няколко функционално обособени елемента-детски кът за деца  до 12 години, разположен западно от бл. 34. Съоръженията  са разположени върху синтетична ударопоглъщаща настилка. На различни места покрай блоковете са оформени от каучукова настилка детски игри „ДАМА”.Спортен комплекс, проектиран непосредствено до детския кът западно от бл. 34, в него са разположени три фитнес уреда, висилка и тенис маса. Непосредствено от север е разположен кът с беседка, в близост до която има чешмичка. Освен в спортният комплекс, тенис маси са разположени и западно от бл. 6 и северно от бл. 14. Игрище за мини футбол е разположено северно от бл. 12. Игрището е с настилка от изкуствена трева за футболни игрища, оградено е с ограда с мрежа с височина 6 м. Северно от него са разположени пейки за зрители и чешмичка.  Мултифункционалното игрище е разположено северозападно от бл. 10. То е с хомогенна каучукова настилка за външно приложение и е оградено с ограда с височина 6 м. Има монтиран един баскетболен кош и стълбове за мрежа за бадминтон. Западно от него са разположени пейки за зрители. Спортните площадки ще бъдат осветени. Пространството ще бъде озеленено.\r\nВтората обособена позиция е за благоустрояването на междублоково пространство на бл. 30 и южно от бл. 34 в кв. „Орфей” предвижда реконструкция, модернизация и преустройство на междублокови пространства около бл. 30, 34 в кв. „Орфей”   Предвижда се изграждане на алейна мрежа, функционално обогатяване на парковата среда, допълване на растителността  с нови дървесни видове, както и преасфалтиране на обслужващи улици и паркинги за автомобили в района. И тук е предвиден ремонт на тротоари алеи и паркинги.Източно от блок 30 ще се направи площадка за деца до 3 години със специална ударопоглъщаща настилка. \r\nПредвидена е площадка за спорт на открито с висилка и тенис маса, разположена западно от бл. 34.\r\nУстроени са и места за почивка: кът с беседка северозападно от подлеза на бул. „Васил Левски”; пейка с маса северно от бл. 30 и два къта с пейки северно от трафопоста до бл.30. Целият парк ще бъде осветен.\r\nЗа благоустрояването на междублокови пространства на бл. 28, 33 и 32 в кв. „Орфей”  се   предвижда изграждане на алейна мрежа, функционално обогатяване на парковата среда, допълване на растителността  с нови дървесни видове, както и преасфалтиране на обслужващите улици и паркинги за автомобили в района.Ремонт на тротоари и алеи. Оформени са различни кътове за отдих. Площадката за игра за възрастова група до 12 години се намира източно от бл. 29. Разделен е на две нива – връзката между тях е с рампа и стълба. Съоръженията са разположени върху синтетична ударопоглъщаща настилка. Детската площадка е проектирана, съгласно Наредба №1 от 12.01.2009 година за условия и реда за устройство и безопасност на площадките за игра. Предвидено е 50 % от съоръженията да се ползват от деца с увреждания. Северно от бл. 29 е разположен кът за тихи игри с маси с пейки, сенници и каучукова настилка за игра на „ДАМА”.\r\nИгрището за мини футбол е разположено южно от бл. 32. То е с настилка от изкуствена трева за футболни игрища, оградено е с ограда с мрежа с височина 6 м. Северно от него са разположени трибуни за зрители, а от запад пейки .    \r\nТретата обособена позиция е за благоустрояване на междублокови пространства между улици „Тутракан”, „Булаир”, „Одрин” и южно от ул.”Иван Асен”.\r\nПроектът предвижда реконструкция, модернизация и преустройство на междублокови пространства   с цел създаването на комфортна естетически издържана зона за почивка и развлечения чрез изграждане на алейна мрежа, функционално обогатяване на парковата среда, допълване на растителността  с нови дървесни видове, както и изграждане на паркинги за автомобили в района. Ще се ремонтират тротоари и околоблокови алеи.\r\nОформени са различни кътове за отдих с пейки, пейки с перголи или беседки, където настилката е от необрязан камък. Запазват се основните пешеходни подходи. Обогатява се пространството с нови функционални зони. Детска площадка за възрастова група до три години е разположена до ул. “Одрин”, западно от подземен гараж. Съоръженията са разположени върху синтетична ударопоглъщаща настилка.  \r\nПлощадката за фитнес на открито е разположена върху подземният гараж в междублоковото пространство. На нея са разположени шест фитнес уреда и две тенис маси. Фитнес уредите са разположени върху синтетична ударопоглъщаща настилка. В пространствата са оформени кътове за отдих с пейки, а в северната част към улица „Булаир” е предвиден кът с беседка.\r\nПространството ще бъде с ново осветление и озеленяване.\r\nВ третата обособена позиция е и ремонта на детската площадка в междублоково пространство на ул. „Атон“\r\n Съоръженията са предвидени така, че да могат да се използват и от деца с увреждания. Проектирани са и два вертикални занимателни панела и масичка за игра с пясък, които са достъпни за всички деца.  \r\nПлощадката е проектирана за деца  до 3 годишна възраст. Предвидени са разнообразни съоръжения за забавления и игра – пързалка с катерушка, клатушка и вертикален занимателен панел. \r\nТеренът на площадката е в близост до обслужваща блоковете улица и паркинг и се предвижда монтирането на предпазна ограда със самозатварящи се врати на двата входа.", "date": "2017-07-10", "title": "Хасково: Избраха фирмите, които ще благоустрояват града"}
{"url": "http://www.focus-news.net/news/2017/07/10/2414086/reuters-oon-vizhda-seriozen-shans-za-mirno-sporazumenie-v-siriya-no-preduprezhdava-za-opasnostta-ot-razpokasvane-na-stranata.html", "text": "Споразумението за примирие в Сирия може да опрости конфликта и да доведе до фаза на стабилизация в страната, предава Reuters.\r\nТакива споразумения трябва да са временни мерки, и да се избягва разпокъсване на страната, заяви специалният пратеник на ООН за Сирия Стефан де Мистура.\r\nПо време на петдневните преговори в Женева, де Мистура каза, че в йорданската столица Аман се провеждат дискусии, с цел да се следи прилагането на постигнатото от САЩ и Русия примирие за югозападна Сирия.\r\n„Споразумението като цяло се държи, доста добре. Всички споразумения имат период на приспособяване, които ние следим внимателно. Можем да заявим, че вярваме, че има доста добър шанс това да проработи“, заяви Стефан де Мистура. Симеон Миланов", "date": "2017-07-10", "title": "Reuters: ООН вижда сериозен шанс за мирно споразумение в Сирия, но предупреждава за опасността от разпокъсване на страната"}
{"url": "http://www.focus-news.net/news/2017/07/10/2414093/tass-vlastite-v-odesa-zadarzhaha-mazh-obvinen-vav-vrazka-s-tragichnite-sabitiya-v-grada-ot-2014-godina.html", "text": "Възможен участник в събитията от 2-ри май 2014 г. в Одеса, бе задържан от властите, предава ТАСС .\r\nМъжът е обвинен в създаване на масови размирици и смъртта на хора. Това заяви пресслужбата на прокуратурата в Одеса.\r\n„По искане на прокуратурата в Одеската област, под стража е взет участник в събитията от 2-ри май 2014 г.,  който е свързан с масови размирици и смъртта на хора“, заявиха от прокуратурата. \r\nМъжът, който е обвинен в създаването на масови безредици и смъртта на невинни хора, не е единственият задържан. По-рано на 24 юни властите в град Черноморск арестуваха още един заподозрян. Симеон Миланов", "date": "2017-07-10", "title": "ТАСС: Властите в Одеса задържаха мъж обвинен във връзка с трагичните събития в града от 2014 година"}
{"url": "http://www.focus-news.net/news/2017/07/10/2414088/kuna-generalniyat-sekretar-na-oon-podkrepya-zonite-za-deeskalatsiya-v-siriya.html", "text": "Генералният секретар на ООН Антонио Гутереш подкрепя обявените от Йордания, Русия и САЩ зони за деескалация в Сирия, предава кувейтската информационна агенция KUNA.\r\nВ изявление Гутереш каза, че това е значителна стъпка към „ограничаването на насилието, както и увеличаването на хуманитарния достъп“ в Сирия. Антонио Гутереш призова всички страни да запазят правото на сирийците да търсят убежище, и да се ползват от статута на бежанци, докато условията в родната им страна не станат подходящи за „сигурно и достойно завръщане“. Симеон Миланов", "date": "2017-07-10", "title": "KUNA: Генералният секретар на ООН подкрепя зоните за деескалация в Сирия"}
{"url": "http://www.focus-news.net/news/2017/07/10/2414097/ministar-nikolina-angelkova-nad-40-e-rastat-v-interesa-kam-balgariya-ot-strana-na-ruskite-turisti.html", "text": "Над 40% е ръстът в интереса към България от страна на руските туристи. Това каза в предаването „Това е България“ на Радио „Фокус“ министърът на туризма Николина Ангелкова. Тя допълни, че в момента там страната ни е дестинация номер 4 по отношение на записванията. „При този ръст на интереса над 40% се надявам също да имаме по-голямо увеличение там, на фона и на добрите резултати от миналата година. Ръстовете от Чехия и Полша се движат в рамките на около 40% - отново изключително силна година за туристите от тези страни. От Словакия също има много голям ръст, оттам вече имаме и директна авиолиния. Продължаваме от Румъния традиционно да имаме пак среден ръст около 5%. Тя ни е изключително устойчив пазар, миналата година бяха на първо място, за цялата 2016 година“, допълни Николина Ангелкова. Тя каза също, че ръстът на ранните немски записвания също се запазва. Министърът на туризма увери, че продължават всички дейности по промотирането на България като устойчива туристическа дестинация.", "date": "2017-07-10", "title": "Министър Николина Ангелкова: Над 40% е ръстът в интереса към България от страна на руските туристи"}
{"url": "http://www.focus-news.net/news/2017/07/10/2414090/asenovgrad-vitsepremierat-valeri-simeonov-otchete-napravenoto-do-momenta-ot-darzhavata-sled-napadenieto-na-mladi-sportisti-v-grada.html", "text": "Вицепремиерът Валери Симеонов отчете направеното до момента от държавата след случилото се на 26 юни тази година, когато група цигани нападна деца и треньори от отбора по кану-каяк в Асеновград в района на язовир „40-те извора“, предаде репортер на Радио \"Фокус\" - Пловдив. Симеонов участва в кръгла маса в Асеновград, организирана от кмета на Общината Емил Караиванов, на която присъстват и представители на протестиращите. Вицепремиерът обясни пред присъстващите, че действията на държавата не са спрели и към днешна дата поетите ангажимент на първата среща с протестиращите се изпълняват. Той обясни, че е засилено полицейското присъствие в ромската махала - кв. \"Лозница\" в Асеновград и са предприети спешни мерки по отношение на незаконно пребиваващите лица. Валери Симеонов заяви, че до момента са установени 11 незаконно пребиваващи лица, както и 17 незаконни постройки за чието премахване вече се предприети действия. 841 лица без адресна регистрация са установени в момента в квартала. В това отношение също ще бъдат предприети спешни мерки.\"В програмата на настоящата коалиция 2017-2021 г. се предвижда социални помощи да бъдат давани срещу заетост\", коментира Валери Симеонов и добави, че този процес ще бъде стриктно контролиран.\r\nВицепремиерът коментира и отправените заплахите по интернет към родителите и младите спортисти, потърпевши при инцидента в края на юни и заяви, че сигналите се проверяват сигналите и се издирват извършителите. По думите му още от утре тренировките на отбора по кану-каяк ще се провеждат в присъствието на униформени, за да се обезпечи нормалното им протичане, като това е съгласувано с главния секретар на МВР гл. комисар Младен Маринов по време на днешната среща с протестиращите в Министерски съвет. \r\nПо думите на Симеонов в района на язовир \"40 извора\", където стана нападението над спортисти, ще бъдат сложени допълнителни табели  указващи, че къпането във водоема е забранено. Ще бъде засилено и наблюдението върху това забраната да се спазва \r\nВицепремиерът призова за преустановяване на протестите за 14 дни, когато той лично отново ще докладва пред протестиращите какво от поетите ангажименти се изпълнява от правителството. Той изтъкна че протестите са свързани с много разходи на МВР - десетки хиляди левове и трябва да бъдат прекратени. \"Запазете си готовността и ако разберете, че не се върши работа, започнете отново\", каза още Симеонов.\r\nЦветана ТОНЧЕВА", "date": "2017-07-10", "title": "Асеновград: Вицепремиерът Валери Симеонов отчете направеното до момента от държавата след нападението на млади спортисти в града"}
{"url": "http://www.focus-news.net/news/2017/07/10/2414098/afp-hilyadi-zhiteli-na-kaliforniya-i-zapadnite-chasti-na-kanada-byaha-evakuirani-zaradi-pozhari.html", "text": "Повече от десет пожара бушуват в американския щат Калифорния, което принуди хиляди граждани да напуснат домовете си, предава AFP .\r\nНа север, в канадската провинция Британска Колумбия, е обявено извънредно положение. Канадски пожарникарски екипи също се борят с огнената стихия.\r\nНай-големият пожар в Калифорния бе  пожарът Аламо в община Сан Луис Обиспо. При него изгоряха близо 117 квадратни километра площ, според калифорнийското Противопожарно и горско управление.\r\nПовече от 1200 души се опитват да изгасят пожара Аламо.\r\nНад 8 хиляди граждани бяха евакуирани в Калифорния, а над 10 хиляди избягаха от домовете си в Британска Колумбия. Симеон Миланов", "date": "2017-07-10", "title": "AFP: Хиляди жители на Калифорния и западните части на Канада бяха евакуирани заради пожари"}
{"url": "http://www.focus-news.net/news/2017/07/10/2414100/tenis-andi-mari-stiga-do-chetvartfinalite-na-uimbaldan.html", "text": "Анди Мъри се квалифицира за четвъртфиналите на Уимбълдън, предава Eurosport.co.uk. Това се случи след победа над Беноа Пер с 7:6, 6:4, 6:4. Мачът продължи 2 ч. и 21 мин. Заради контузия на бедрото, Мъри все още не е в най-добрата си форма.", "date": "2017-07-10", "title": "Тенис: Анди Мъри стига до четвъртфиналите на Уимбълдън"}
{"url": "http://www.focus-news.net/news/2017/07/10/2414094/zamestnik-predsedatelyat-na-gerb-tsvetan-tsvetanov-se-sreshtna-s-kmeta-na-vidin-ognyan-tsenkov.html", "text": "Председателят на ПГ на ГЕРБ и заместник-председател на партията Цветан Цветанов се срещна с кмета на Видин Огнян Ценков. Това съобщиха от пресцентъра на ПП ГЕРБ. Цветанов е във Видин за участие в работна среща с кметове от областта. Заедно с него бе и народният представител Владимир Тошев.\r\nПо време на разговорите бяха обсъдени актуални теми, които предстоят за решаване в община Видин. Огнян Ценков изказа благодарност за усилията и волята на правителството на премиера Бойко Борисов, което поставя специален акцент върху Северозапада.  В тази връзка се обърна внимание на отпуснатите средства за ремонт на пътя Е-79 в участъка Видин – Димово и по-доброто му състояние, на възможността за изграждане на четирилентовия път Ботевград – Видин, което е заложено в програмата на сегашния кабинет, като първият участък е Ботевград – Мездра. Цветан Цветанов заяви, че подкрепата на правителството за извеждане на Община Видин от недоброто финансово състояние, с изготвянето на финансово-оздравителен план и неговото изпълнение е сред водещите му приоритети и че премиерът Борисов помага на всички общини и кметове по еднакъв начин. \r\n„В началото на миналата година ни бяха осигурени средства като субсидия за капиталови разходи в размер на 1 милион лв. и по-късно, на 28 декември, още 2 милиона лв., с които се реализират аварийни и текущи ремонти, възстановяване на инфраструктурата в кварталите и междублоковите пространства, ремонт на общински сгради – Гребната база, Ученическото общежитие и училища на територията на Община Видин“ – каза още кметът Ценков. Той подчерта, че едно от най-сериозните постижения е разкриването на филиал на Русенския университет, който отваря врати тази есен. Това е плод на съвместните усилия на държавната и местната власт, на съдействието на гражданското общество и бизнеса. По този начин ще се направи още една стъпка напред за задържането на младите хора и решаване на демографския проблем в региона. По време на срещата с Цветан Цветанов, кметът посочи като друго важно постижение за общината желанието от страна на Организацията на евреите в България „Шалом“ да дари Синагогата, с цел нейното възстановяване като една от емблематичните сгради във Видин.", "date": "2017-07-10", "title": "Заместник-председателят на ГЕРБ Цветан Цветанов се срещна с кмета на Видин Огнян Ценков"}
{"url": "http://www.focus-news.net/news/2017/07/10/2414099/varna-voenen-ritual-po-podnasyane-na-ventsi-i-tsvetya-na-pametnika-na-kontraadmiral-ivan-variklechkov-se-provede-po-sluchay-126-godini-ot-rozhdenieto-mu.html", "text": "На 10 юли 2017 година по случай 126 години от рождението на контраадмирал Иван Вариклечков – първия български адмирал командвал флота – се проведе военен ритуал по поднасяне на венци и цветя на паметника му. Това съобщиха от пресцентъра на Военноморските сили. Почетния караул бе приет от командира на Военноморските сили контраадмирал Митко Петев. Венци и цветя бяха поднесени от военните моряци, Съюза на подводничарите в България и роднини на контраадмирал Вариклечков.", "date": "2017-07-10", "title": "Варна: Военен ритуал по поднасяне на венци и цветя на паметника на контраадмирал Иван Вариклечков се проведе по случай 126 години от рождението му"}
{"url": "http://www.focus-news.net/news/2017/07/10/2414103/nimh-utre-otnovo-shte-bade-slanchevo-i-goreshto.html", "text": "През нощта ще бъде ясно, а утре - отново слънчево и горещо. Ще духа слаб, в Източна България - до умерен вятър от изток-югоизток. Максимални температури - между 33° и 38°, по-ниски - в източните райони от страната – от 25° до 31-32°, в София - около 34°. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nНад Черноморието ще бъде слънчево ,с до умерен вятър от изток-югоизток. Максимални температури - между 25° и 28°. Температурата на морската вода е 22°-26°. Вълнението на морето ще бъде около 2 бала.\r\nНад планините също ще бъде слънчево. След обяд, главно над масивите от Западна България ще има временни увеличения на облачността, но валеж е малко вероятен. Ще духа слаб-до умерен северозападен вятър. Максималната температура на височина 1200 метра ще е около 28°, на 2000 метра – около 21°.\r\nАтмосферното налягане ще бъде по-високо от средното за юли и през деня ще се задържи почти без промяна.\r\nИ в сряда през по-голямата част от деня ще бъде слънчево и горещо. Температурите на места в равнините ще достигат 38°-39°. По-късно от северозапад ще започне да прониква хладен въздух, ще се развие купеста и купесто-дъждовна облачност и на отделни места привечер и през нощта срещу четвъртък ще превали и прегърми. През следващите дни захлаждането ще продължи. На места ще има краткотрайни валежи, придружени с гръмотевици, възможни са и градушки.", "date": "2017-07-10", "title": "НИМХ: Утре отново ще бъде слънчево и горещо"}
{"url": "http://www.focus-news.net/news/2017/07/10/2414095/komisar-atanas-ilkov-odmvr-plovdiv-ne-sa-preustanoveni-deystviyata-po-ustanovyavane-na-oshte-uchastnitsi-v-napadenieto-nad-sportisti-v-asenovgrad.html", "text": "Не са преустановени действията по установяване на още участници в нападението над спортисти в Асеновград. Това каза директорът на ОДМВР-Пловдив комисар Атанас Илков по време на кръгла маса в града, организирана от кмета на Общината Емил Караиванов, на която присъстват вицепремиерът за демографска и икономическа политика Валери Симеонов и представители на протестиращите, предаде репортер на Радио \"Фокус\" - Пловдив. Комисар Илков уточни, че до момента 9 от нападателите са с наложена постоянна мярка за неотклонение \"задържане под стража\", а двама са пуснати под парична гаранция. Директорът на ОДМВР- Пловдив заяви, че от утре започва реалното обезпечаване на тренировките на децата от клуба по кану каяк с полицейско присъствие. Полицията ще съдейства и на кмета на града за премахването на незаконните постройки в циганската махала, както и за установяване на адресните регистрации на живеещите там, за установяване на незаконно пребиваващи. Комисар Илков добави, че от утре органите на реда ще съдействат и за спирането на движението на каруците на забранените за това места. \r\nПо време на кръглата маса стана ясно, че с 14 лица от спортистите от клуба по кану-каяк вече е започнала работа за получаване на помощ от Центъра за обществена подкрепа.\r\nЦветана ТОНЧЕВА", "date": "2017-07-10", "title": "Комисар Атанас Илков, ОДМВР- Пловдив: Не са преустановени действията по установяване на още участници в нападението над спортисти в Асеновград"}
{"url": "http://www.focus-news.net/news/2017/07/10/2414096/reuters-kyurdskite-otryadi-za-samootbrana-v-siriya-zayaviha-che-sa-se-sblaskali-s-turski-sili.html", "text": "Кюрдските „Отряди за самоотбрана“ в Сирия заявиха, че са се сблъскали с турски военни в северозападната част на страната, предава Reuters.\r\nГоворител на „Отрядите за самоотбрана“ за областта Африн заяви, че турските Въоръжени сили и сирийски бунтовници подкрепяни от тях, са обстреляли Тал Рифат, Шейх Иса и други градове на север от Алепо.\r\nТурските сили са открили огън с „артилерия и ракетни пускови установки“, убивайки двама, и ранявайки седем души.\r\nКюрдските отряди и съюзниците им са отвърнали на огъня.\r\nБазираната във Великобритания „Сирийска обсерватория за човешки права“ заяви, че действително двете групи са разменили огън. Все още няма коментар от турска страна. Симеон Миланов", "date": "2017-07-10", "title": "Reuters: Кюрдските „Отряди за самоотбрана“ в Сирия заявиха, че са се сблъскали с турски сили"}
{"url": "http://www.focus-news.net/news/2017/07/10/2414105/haskovo-obshtina-sklyuchi-dogovor-s-veterinari-za-ogranichavane-populatsiyata-na-bezdomni-kucheta.html", "text": "Договор с „Ветеринарни практики ЗД“ ООД за ограничаване популацията на бездомни кучета сключи Община Хасково, като той ще действа до завършването на приюта за безстопанствени животни и пускането му в действие. Това съобщиха от Община Хасково. Мобилната амбулатория на клиниката  е разположена до изградените помещения за приют в бившата ОСМА. Трима лекари започват улавяне на бездомните кучета в Хасково в ранните часове утре /11 юли/. Те ще бъдат придружени от служители на Общинско предприятие „Екопрогрес“ .  общинското предприятие ще координира работата на ветеринарите. Сигнали за безстопанствени кучета  вече се  приемат на телефон 038 62 20 20 , след работно време сигналите се записват от телефонен секретар. \r\nЖивотните ще бъдат упоявани със стрелички. След това с автомобил отговарящ  на изискванията на закона ще бъдат отвеждани в мобилната амбулатория. Там ще бъдат обезпаразитявани външно и вътрешно,  ваксинирани срещу бяс, кастрирани, чипирани, ще им бъд поставяна и ушна марка.  Обработените кучета ще остават в помещенията на бившата ОСМА за 24 часа, след което съгласно изискванията на закона ще бъдат връщани на местата от където са уловени.\r\nОсвен това лекарите могат да евтаназират кучета при условията на чл 179 ал.3 от Закона за ветеринарно-медицинската дейност.  \r\nВетеринарите ще изготвят и регистър на обработените кучета. Залавянето на кучетата ще става с възлагателно писмо от Общината. За акцията ще бъдат уведомени и хасковски дружества за защита на животните, които ако прояват интерес могат да присъстват на акциите по улавяне и обработка на животните.", "date": "2017-07-10", "title": "Хасково: Община сключи договор с ветеринари за ограничаване популацията на бездомни кучета"}
{"url": "http://www.focus-news.net/news/2017/07/10/2414104/tenis-grigor-dimitrov-zagubi-parviya-set-sreshtu-rodzhar-federer-s-64.html", "text": "Григор Димитров загуби първия сет срещу Роджър Федерер с 6:4. Първата ракета на България Григор Димитров се изправя срещу швейцареца Роджър Федерер в мач от осминафиналите на най-стария турнир по тенис в света – Уимбълдън.\r\nМачът на българина закрива програмата на Централния корт. Първата ни ракета няма победа над 18-кратния шампион от Големия шлем от 5 изиграни мача помежду им. Двамата с швейцареца за последно се срещнаха на Australian Open миналата година, когато Димитров отстъпи с 1-3 сета, а 1/8-финалният мач на тазгодишния Уимбълдън ще е първи в съперничеството им на трева.", "date": "2017-07-10", "title": "Тенис: Григор Димитров загуби първия сет срещу Роджър Федерер с 6:4"}
{"url": "http://www.focus-news.net/news/2017/07/10/2414107/nimh-zhalt-kod-za-opasno-visoki-temperaturi-e-obyaven-za-18-oblasti-na-stranata-za-11-yuli-2017-g.html", "text": "Жълт код за опасно високи температури е обявен за 18 области на страната за 11 юли 2017 г., показва справка на сайта на Националния институт по метеорология и хидрология (НИМХ) при БАН. Предупреждението е в сила за областите Видин, Монтана, Враца, Ловеч, Плевен, Габрово, Велико Търново, Русе, Софийска област, София-град, Перник, Кюстендил, Благоевград, Пазарджик, Пловдив, Стара Загора, Кърджали и Хасково. Очаква се горещо време с максимални температури между 34° и 37°. При жълт код за екстремно високи температури са възможни здравни проблеми за чувствителни и болни хора, възрастни и деца.", "date": "2017-07-10", "title": "НИМХ: Жълт код за опасно високи температури е обявен за 18 области на страната за 11 юли 2017 г."}
{"url": "http://www.focus-news.net/news/2017/07/10/2414108/ministarat-na-vatreshnite-raboti-valentin-radev-be-na-poseshtenie-v-evroparlamenta-v-bryuksel.html", "text": "Министърът на вътрешните работи Валентин Радев бе на посещение в Европарламента в Брюксел, съобщиха от пресцентъра на МВР. Той участва в изслушването на колегата си от Естония Андрес Анвелт за председателството на страната му на Съвета на ЕС и се запозна с опита на Талин. Исках да добия представа какво ни очаква. Много внимание бе отделено на информационните системи, както и на проблема Италия-Либия. Основен остава миграционният проблем. Това вероятно ще бъде един от въпросите, които ще се решават по време на нашето председателство в началото на следващата година, заяви министър Радев и изрази очакването си за солидарност от всички страни-членки. Трябва да бъдат чути всички страни, най-вече Италия, включително България и Гърция, които са засегнати в по-малка степен, допълни вътрешният министър. Валентин Радев добави, че скоро ще получим 1,2 млн. евро за охрана на границата ни - част от 160-те милиона евро, отпуснати от Брюксел. Средствата ще бъдат усвоени по възможно най-бързия начин. Новият транш ще послужи за изграждането на камери и системи за сигурност на инженерното съоръжение на границата. \r\nСрещата на министър Радев в белгийската столица е началото на поредица от разговори, свързани с предстоящото председателство на България. В рамките на визитата той изслуша препоръките и очакванията към България, изразени от евродепутатите.", "date": "2017-07-10", "title": "Министърът на вътрешните работи Валентин Радев бе на посещение в Европарламента в Брюксел"}
{"url": "http://www.focus-news.net/news/2017/07/10/2414111/zamestnik-ministar-valentin-yovev-shte-prisastva-na-parva-kopka-za-izgrazhdaneto-na-prechistvatelna-stantsiya-za-piteyni-vodi-v-grad-kotel.html", "text": "Заместник-министърът на регионалното развитие и благоустройството инж. Валентин Йовев ще присъства на официална церемония по първа копка за строителството на пречиствателна станция за питейни води в град Котел. Това съобщиха от пресцентъра на Министерството на регионалното развитие и благоустройството. Събитието ще се състои утре – 11 юли 2017 г., от 15.00 часа в \"Парк Изворите\", помпена станция на В и К.", "date": "2017-07-10", "title": "Заместник-министър Валентин Йовев ще присъства на първа копка за изграждането на пречиствателна станция за питейни води в град Котел"}
{"url": "http://www.focus-news.net/news/2017/07/10/2414110/otkradnaha-bankomat-montiran-na-vhoda-na-kmetstvoto-v-sandanskoto-selo-katuntsi-obzor.html", "text": "Откраднаха банкомат, монтиран на входа на кметството в санданското село Катунци. Инцидентът е станал около 04.00 часа в понеделник. Устройството е изтеглено с помощта на въжета и автомобил, но впоследствие е открит в дере край пътя за Гоце Делчев. В късния следобед, случайно минаващ камион с кран извади устройството. По думите на кмета на селото Иван Коричков парите, намиращи се в устройството, не са били отмъкнати. Не е ясно обаче каква е била наличната сума в банкомата към момента на кражбата.\r\nПолицията издирва извършителите.", "date": "2017-07-10", "title": "Откраднаха банкомат, монтиран на входа на кметството в санданското село Катунци (ОБЗОР)"}
{"url": "http://www.focus-news.net/news/2017/07/10/2414102/vitsepremierat-valeri-simeonov-politseyskiyat-uchastak-v-tsiganskiya-kvartal-v-asenovgrad-tryabva-da-bade-vazstanoven.html", "text": "Едно от най-важните неща, което беше договорено на срещата с протестиращите в Асеновград, бе евентуалното възстановяване на полицейския участък в циганския квартал. Това каза в предаването „Това е България“ на Радио „Фокус“ Валери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси. „Там трябва да има участък, но този въпрос ще бъде решен и с участието на вътрешния министър Валентин Радев, и на Община Асеновград. Ще се постави въпросът, не само пред кмета, но и пред председателя и членовете на Общинския съвет на Асеновград, както и пред депутати. За мен това напрежение може да бъде временно потушено, но в дългосрочен план там трябва да има присъствие на полицаи“, заяви вицепремиерът. Валери Симеонов коментира, че трябва да има цялостна държавна политика по отношение на приобщаването на етноса. Според него най-важното е гарантирането на сигурността и безпроблемното съжителстване на различните етноси на територията на България.", "date": "2017-07-10", "title": "Вицепремиерът Валери Симеонов: Полицейският участък в циганския квартал в Асеновград трябва да бъде възстановен"}
{"url": "http://www.focus-news.net/news/2017/07/10/2414106/tsvetan-tsvetanov-vav-vidin-tuk-sam-za-da-chuya-problemite-na-horata.html", "text": "Важно е правителството да проявява специална активност към проблемите на Северозапада. Затова и посещението ми във Видин включва среща с кметове от областта, за да обсъдим актуалните за региона теми. Наболелите проблеми трябва да решаваме заедно. Това каза Цветан Цветанов на работна среща с кметове на общини от област Видин, избрани с листата на ПП ГЕРБ и общинските ръководители на партията от региона, съобщиха от пресцентъра на ПП ГЕРБ. Цветанов бе категоричен, че целта на работните срещи, които провежда в регионите е да се поставят и чуят проблемите, които касаят всеки един човек.\r\nКметът нa община Видин Огнян Ценков подчерта, че най-сериозните проблеми пред местната власт в региона са демографската криза, високия процент на безработицата и необходимостта от изграждането на скоростен път Видин-София. Ценков бе категоричен, че областта се нуждае от специално внимание от страна на правителството, включително и насърчителни мерки към бизнеса за разкриване на работни места. Според него най-важно към настоящия момент е МФ да утвърди финансово-оздравителния план на община Видин. Кметовете на Кула, Димово, Ружинци, Бойница и Ново село потърсиха подкрепа от председателя на ПГ на ПП ГЕРБ и зам.-председател на партията Цветан Цветанов за решаване на важни за общините им въпроси.\r\nОбластният ръководител на ПП ГЕРБ –Видин и народен представител Владимир Тошев направи анализ на състоянието на областната структура на организацията. Той посочи, че членовете на ГЕРБ в областта са над 2000 и са разпределени в 43 местни клуба във всички 11 общини. „Изключително важно е да продължим работата си сред хората и да чуваме гласа на всеки жител на област Видин“, подчерта Владимир Тошев.", "date": "2017-07-10", "title": "Цветан Цветанов във Видин: Тук съм, за да чуя проблемите на хората"}
{"url": "http://www.focus-news.net/news/2017/07/10/2414109/reuters-yaponiya-prizova-rusiya-da-zaeme-po-golyama-rolya-v-spravyaneto-sas-severnokoreyskata-zaplaha.html", "text": "Япония и съюзниците й трябва да притиснат Русия да поеме по-голяма роля в справянето със севернокорейските ядрени амбиции, предава Reuters.\r\n„Русия има важна роля в справянето със севернокорейския проблем, и ние насърчаваме Русия да поеме по-голяма роля в денуклеаризацията на Корейския полуостров“, заяви говорителят на японското външно министерство Норио Маруяма.\r\nТой добави, че Япония „не вижда голям ефект върху икономиката“, въпреки негативната реакция на стоковия пазар към напрежението на Корейския полуостров. Симеон Миланов", "date": "2017-07-10", "title": "Reuters: Япония призова Русия да заеме по-голяма роля в справянето със севернокорейската заплаха"}
{"url": "http://www.focus-news.net/news/2017/07/10/2414115/veliko-tarnovo-zapochna-vtoriyat-etap-ot-prouchvaneto-na-srednovekovnata-krepost-ryahovets-kray-grad-gorna-oryahovitsa.html", "text": "Започна вторият етап от проучването на средновековната крепост „Ряховец” край град Горна Оряховица. Това съобщи за Радио „Фокус“ – Велико Търново Илиян Петракиев, ръководител на проучванията. Той припомни, че тази година разкопките се финансират със средства и от Община Горна Оряховица в размер на 15 000 лева, и със средства от Министерство на културата – 13 900 лева. Петракиев допълни, че вторият етап от проучването е финансиран от културното ведомство. В момента екипът работи по изследване на територията около западната порта и на едно жилище, или жилищно ниво от ранната желязна епоха. Продължават разкопките и на жилище от 13 век и на продължението на средновековната улица, която води от западната порта към вътрешността на крепостта.\r\nАрхеологическите проучвания започнаха на 7 юни. През 2015 година обектът получи статут с категория „национално значение“ като след 25 годишно прекъсване, с финансови средствата осигурени от община Горна Оряховица, бяха подновени археологическите разкопки. Проучванията продължават и през 2016 година с финансиране осигурено от община Горна Оряховица и Министерство на културата. През изминалите два археологически сезона екип от специалисти с научен ръководител Илиян Петракиев от Регионален исторически музей (РИМ) – Велико Търново, зам.-ръководител Мая Иванова (Исторически музей – Горна Оряховица) и научен консултант проф. д-р Хитко Вачев (РИМ – Велико Търново) разкриха трите порти, част от крепостната стена, улица, която извежда от западната порта към вътрешността, пещ и жилище от ранната бронзова епоха.\r\nИлиян Петракиев каза още, че археолозите са започнали проучване на нов сектор на крепостта. Той подчерта, че разкопките са все още в начален етап и засега няма сведения за археологическия пласт, в който се работи. „Със сигурност е средновековен, но понеже ние сега разграничаваме три средновековни периода на крепостта, специално за този сектор не сме сигурни за това от кой период е структурата, която проучваме. Надяваме се, че до края на разкопките ще имаме повече яснота за обитаването на крепостта, както и за всички периоди, в които тя е била използвана за живот“, посочи Илиян Петракиев. \r\nТой допълни, че до края на археологическия сезон за обекта остават 10 дни. Според него времето няма да е достатъчно, за да се отговори на всички археологически въпроси. „Времето никога не стига, защото с всяко едно влизане в дълбочина излизат нови въпроси, нови проблеми, които няма как да бъдат решени. Археологията е една наука, в която въпросите никога не свършват, а с всяко едно копаене изникват все повече. Така че, няма как да си изясним всичко. А и човек не бива да си създава илюзии, че може да разбере всичко, което стои под земята“, допълни Илиян Петракиев.\r\nНадежда КРЪСТЕВА", "date": "2017-07-10", "title": "Велико Търново: Започна вторият етап от проучването на средновековната крепост „Ряховец” край град Горна Оряховица"}
{"url": "http://www.focus-news.net/news/2017/07/10/2414114/emsc-zemetresenie-s-magnitud-56-po-skalata-na-rihter-v-tihiya-okean.html", "text": "Земетресение с магнитуд 5.6 по скалата на Рихтер бе регистрирано в Тихия океан, предава Европейския средиземноморски сеизмологичен център .\r\nЕпицентърът е южно от Великденските острови. Земетресението бе регистрирано в 18:47 българско време. По-рано бяха регистрирани и две земетресения южно от Фиджи. Първото бе с магнитуд 4.7, а второто с 4.6 по скалата на Рихтер.\r\nКъм 20:10 българско време, бе регистриран и слаб трус на Хаваите. Симеон Миланов", "date": "2017-07-10", "title": "EMSC: Земетресение с магнитуд 5.6 по скалата на Рихтер в Тихия океан"}
{"url": "http://www.focus-news.net/news/2017/07/10/2414117/tsvetan-tsvetanov-gerb-balgariya-se-ochertava-kato-bezsporen-lider-na-balkanite.html", "text": "България се очертава като безспорен лидер на Балканите, страната ни стои все по-добре във външен план, заяви пред журналисти във Видин председателят на парламентарната група на ГЕРБ и заместник-председател на партията Цветан Цветанов, предаде репортер на Радио „Фокус“ – Видин. Той посочи, че страната ни е сочена за пример сред държавите от Югоизточна Европа заради финансовата стабилност и има възможност да се възползва от европейската солидарност. \r\n„Убеден съм, че след няколко месеца, когато България поеме председателството на Съвета на Европейския съюз, ще можем да генерираме политики, които ще бъдат важни за страните от съюза. Искам да посоча и изключително високото доверие, което бе дадено за Мария Габриел, която вече е еврокомисар. При нейното изслушване имаше политически консенсус от всички политически семейства в Европейския парламент“, каза Цветанов. Той посочи, че одобрението, което е получила Мария Габриел, означава признание и за стабилността на страната ни.\r\nАнна ЛОЗАНОВА", "date": "2017-07-10", "title": "Цветан Цветанов, ГЕРБ: България се очертава като безспорен лидер на Балканите"}
{"url": "http://www.focus-news.net/news/2017/07/10/2414101/daily-sabah-grazhdanskata-voyna-e-struvala-na-siriya-226-miliarda-dolara.html", "text": "Продължилата шест години гражданска война в Сирия, която унищожи по-голямата част от инфраструктурата, е предизвикала загуби за 226 милиарда долара, предава Daily Sabah .\r\nТова изчисление е направено от Световната банка. \r\nВ унищожителната война загинаха повече от 320 хиляди души, а почти половината население на страната бе разселено.\r\n„Войната в Сирия разкъсва социалната и икономическа тъкан на страната“, заяви вицепрезидентът на Световната банка за Близкия изток и Северна Африка Хафез Ганем.\r\n„Броят на жертвите е потресаващ, но войната унищожава също така, и институциите, системите, от които обществото се нуждае за да функционира. Възстановяването им ще бъде по-голямо предизвикателство, отколкото изграждането на инфраструктурата“, заяви той. Симеон Миланов", "date": "2017-07-10", "title": "Daily Sabah: Гражданската война е струвала на Сирия 226 милиарда долара"}
{"url": "http://www.focus-news.net/news/2017/07/10/2414113/tenis-grigor-dimitrov-zagubi-i-vtoriya-set-sreshtu-rodzhar-federer-64-62.html", "text": "Григор Димитров загуби и втория сет срещу Роджър Федерер. Резултатът до момента е 6;4, 6:2 в полза на швейцареца. Първият сет продължи 36 минути, а вторият приключи след 27 минути игра.\r\nПървата ракета на България Григор Димитров се изправя срещу швейцареца Роджър Федерер в мач от осминафиналите на най-стария турнир по тенис в света – Уимбълдън.\r\nПървата ни ракета няма победа над 18-кратния шампион от Големия шлем от 5 изиграни мача помежду им. Двамата с швейцареца за последно се срещнаха на Australian Open миналата година, когато Димитров отстъпи с 1-3 сета, а 1/8-финалният мач на тазгодишния Уимбълдън ще е първи в съперничеството им на трева.", "date": "2017-07-10", "title": "Тенис: Григор Димитров загуби и втория сет срещу Роджър Федерер (6:4, 6:2)"}
{"url": "http://www.focus-news.net/news/2017/07/10/2414087/irna-iran-podkrepya-teritorialnata-tsyalost-i-integritet-na-kipar.html", "text": "Говорител на иранското външно министерство заяви, че Иран подкрепя интегритета на Кипър, предава иранската информационна агенция IRNA.\r\n„Иран набляга на продължаването на преговорите за разрешаване на спора в Кипър. Подходът на Ислямска република Иран към Кипър, от самото начало е базиран на принципна и фиксирана позиция, в подкрепа на интегритета на страната“, заяви говорителят на иранското външно министерство Бахрам Касеми.\r\n„Миналата година бе отправено предложение за провеждането на преговори в Техеран“, каза той.\r\nИранският говорител изрази разочарованието на Техеран от неуспешните преговори в Швейцария. Симеон Миланов", "date": "2017-07-10", "title": "IRNA: Иран подкрепя териториалната цялост и интегритет на Кипър"}
{"url": "http://www.focus-news.net/news/2017/07/10/2414119/sport-manchestar-yunayted-podpisa-dogovor-s-romelu-lukaku-ot-evertan.html", "text": "Манчестър Юнайтед имат ново попълнение. Ромелу Лукаку от Евертън подписа петгодишен договор с Манчестър. Цената на трансфера е 75 милиона лири. От Челси не успяха да привлекат Лукаку, който в миналото е играл за тях. Според Жозе Моуриньо, Лукаку е изключително ценна придобивка за Манчестър.", "date": "2017-07-10", "title": "Спорт: Манчестър Юнайтед подписа договор с Ромелу Лукаку от Евертън"}
{"url": "http://www.focus-news.net/news/2017/07/10/2414137/predstoyashti-mezhdunarodni-sabitiya-za-11-yuli-agentsiya-fokus.html", "text": "Британският премиер Тереза Мей ще изнесе реч, в която призовава опозицията да помогне за Брекзит.\r\n*** Европейската гранична агенция Фронтекст ще проведе техническа среща с италианска делегация.\r\n*** Руският външен министър Сергей Лавров ще присъства на неформална среща на Организацията за сигурност и сътрудничество в Европа\r\n***Руският външен министър Сергей Лавров ще се срещне с Федерика Могерини.\r\n*** Босна отбелязва 22-рата годишнина от клането в Сребреница.\r\n*** Държавният секретар на САЩ Рекс Тилърсън ще проведе разговори с Кувейт, Катар и Саудитска Арабия.", "date": "2017-07-10", "title": "Предстоящи международни събития за 11 юли (Агенция „Фокус“)"}
{"url": "http://www.focus-news.net/news/2017/07/10/2414140/veselina-ralcheva-proizvoditel-ochakvame-tazgodishnata-rekolta-ot-lavandula-da-bade-dobra.html", "text": "Очакваме тазгодишната реколта от лавандула да бъде добра. Това каза в интервю за Агенция „Фокус“ Веселина Ралчева, член на Управителния съвет на асоциация „Биопродукти“ и производител на лавандула. „Засега времето и климатичните условия са благоприятни за лавандулата. По принцип лавандулата изисква по време на кампанията по прибиране да бъде горещо и тихо време, точно каквото беше в последните дни и каквото се очертава да бъде следващия месец“, каза Ралчева. По думите ѝ през последните години добивите на лавандула са най-високи в Северна България, тъй като там са се създали много нови насаждения. „За съжаление там качеството не отговаря на българския стандарт и на това, което очакват нашите клиенти“, каза тя и уточни, че там показателите на лавандулата са различни. „Явно Добруджа е подходяща за друг вид култури, не за лавандула. Направиха се страшно много насаждения в Северна България. Показателите не са добри, но се отварят нови пазари за по-евтино лавандулово масло. Те не са свързани непременно с фармацевтика и с козметика и това масло също намира добър прием и беше реализирано на пазара през предходната година“, допълни Ралчева. По думите ѝ в Северна България се получават едни добри добиви и при високите цени, които са се задържали няколко години сред срива на френските лавандулови насаждения, това се е оказало един доста добър алтернативен бизнес за земеделските производители в тази част на България. „Как ще се случат нещата оттук нататък, когато се увеличи количеството произвеждано масло и цената съответно започне да пада, е трудно да се прецени“, допълни Ралчева. \r\nДеница КИТАНОВА", "date": "2017-07-10", "title": "Веселина Ралчева, производител: Очакваме тазгодишната реколта от лавандула да бъде добра"}
{"url": "http://www.focus-news.net/news/2017/07/10/2414136/inzh-pavlin-tsonev-agentsiya-za-prouchvane-i-poddarzhane-na-reka-dunav-zasega-nyama-takiva-valezhi-koito-da-uvelichat-vodnite-kolichestva-v-dunav.html", "text": "Засега няма такива валежи, които да увеличат водните количества в река Дунав. Това каза пред Радио „Фокус“-Шумен инж. Павлин Цонев, изп. директор на Агенцията за проучване и поддържане на река Дунав-Русе. „За нас е много важно да вали в Централна Европа, да се напълнят големите реки и те да повлияят на нивото на Дунав, но до този момент няма такива валежи“, заяви инж. Цонев. Той посочи, че летният сезон тази година не прави изключение от предходни лета, когато нивото на реката традиционно спада. Липсва постоянен воден отток, отдавна е отминал сезонът на топене на снеговете, а към момента реките Тиса, Драва и Сава, които попълват водния запас на Дунав, също нямат сериозни покачвания. Наблюденията сочат, че в целия участък на реката водните нива започват да намаляват. „Не очаквам повишаване на водните нива в следващите дни, а ще има лек спад,  т. е. - няма да има по-добро време за корабоплаването“, каза инж. Цонев.\r\nИвелина ИВАНОВА", "date": "2017-07-10", "title": "Инж. Павлин Цонев, Агенция за проучване и поддържане на река Дунав: Засега няма такива валежи, които да увеличат водните количества в Дунав"}
{"url": "http://www.focus-news.net/news/2017/07/10/2414139/kyustendil-prez-lyatoto-detskite-gradini-v-grada-priemat-detsa-i-ot-drugi-mesta-v-stranata.html", "text": "През лятото детските градини в Кюстендил приемат деца и от други градове на страната. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й тази възможност е въведена в общинска наредба. „Мога да кажа, че много деца идват през лятото на гости в Кюстендил, повечето от децата са от София, но има и от други градове. Гостувайки тук, те посещават и детското заведение, няма никакъв проблем за това, те се включват в групите, които функционират”, каза Нели Петкова. По думите й таксата за прием на такива деца е двойна, изчислена пропорционално за времето, в което детето е посещава детската градина. За всички възпитаници на детските заведения се изготвя седмична програма със занимания, която включва разнообразни дейности във и извън детските градини.\r\nВенцеслав ИЛЧЕВ", "date": "2017-07-10", "title": "Кюстендил: През лятото детските градини в града приемат деца и от други места в страната"}
{"url": "http://www.focus-news.net/news/2017/07/10/2414143/veliko-tarnovo-mazh-ot-selo-ledenik-priyutyava-bezvazmezdno-30-dushi.html", "text": "30 души приютява безвъзмездно възрастен мъж от село Леденик, община Велико Търново. Христо Атанасов им помага с подслон, храна, намиране на работа и решава проблемите им, доколкото това е възможно. Това казва пред Радио „Фокус“ – Велико Търново Радослав Гизгинджиев, който организира благотворителен базар в помощ на Христо Атанасов. Сред 30-те души, на които Атанасов той помага, има майка с деца, младежи и възрастни хора. \r\n„Това са хора, на които всеки е обърнал гръб, а Христо им помага. Те не са само жители на Леденик, има и такива от Търново и съседните села. Случаите им са много различни. Примерно той ми разказа как кметът на едно село се обадил, че възрастен мъж стои на спирката от няколко дни, няма къде да отиде и Христо просто го вземал при себе си“, обяснява Радослав Гизгинджиев. \r\nТой уточни, че Христо Атанасов не е социален работник или представител на институция и прави всичко безвъзмездно и по собствена инициатива. Освен това Гизгинджиев посочи, че всеки, който иска да помогне, може да се включи в предстоящите благотворителни инициативи. Следващата ще е в края на месеца.\r\nЛуиза ТРАНЧЕВА", "date": "2017-07-10", "title": "Велико Търново:  Мъж от село Леденик приютява безвъзмездно 30 души"}
{"url": "http://www.focus-news.net/news/2017/07/10/2414144/xinhua-prezidentat-na-balgariya-prizova-stranite-chlenki-na-es-da-si-satrudnichat-otnosno-voennoto-oborudvane.html", "text": "Президентът на България Румен Радев призова страните членки на ЕС да си сътрудничат при разработката, развитието и придобиването на военно оборудване, предаде  Xinhua.\r\n„Липсата на сътрудничество между страните членки на ЕС в сферата на сигурността и отбраната струва загуби, изчислявани на между 25 и 100 млрд. евро годишно“, заяви Радев по време на конференция, посветена на отбранителната индустрия. Той добави, че в ЕС има 17 вида основни бойни танкове, докато в САЩ те са един вид. \r\nБългарският вицепремиер Томислав Дончев, който също присъства на събитието посочи, че е историческа ирония, че ЕС има силни общи политики в сферата на околната среда и земеделието и насочва много средства към тях, но не предприема подобни действия с сферата на отбраната и сигурността.  Виктор Турмаков", "date": "2017-07-10", "title": "Xinhua: Президентът на България призова страните членки на ЕС да си сътрудничат относно военното оборудване"}
{"url": "http://www.focus-news.net/news/2017/07/10/2414145/magyar-tavirati-iroda-poveche-ot-shest-godini-balgariya-belezhi-rast-na-promishlenoto-proizvodstvo.html", "text": "Българският Национален статистически институт съобщи, че през май 2017 г. промишленото производство на страната на годишна основа се е увеличило с 9,6%, предаде  Magyar Tavirati Iroda.\r\nПрез април 2017 г. ръстът е 5,1% в сравнение със същия месец от предходната година. Бележи се непрестанен в последните шест години ръст.  Данните показват благоприятен ръст от 12,6% в добива на кафявите и лигнитни въглища. \r\nНСИ също така съобщава, че ръстът в строителството през май 2017 г. е 12% в сравнение със същия месец миналата година.  Виктор Турмаков", "date": "2017-07-10", "title": "Magyar Tavirati Iroda: Повече от шест години България бележи ръст на промишленото производство"}
{"url": "http://www.focus-news.net/news/2017/07/10/2414146/futbol-antonio-kasano-premina-vav-verona.html", "text": "Бившият нападател от националния отбор по футбол на Италия Антонио Касано подписа договор с Верона, посочва пресслужбата на клуба.\r\nКасано пропусна сезон 2016/2017 г. , защото след като напусна Сампдория той не можа да открие веднага нов клуб. Виктор Турмаков", "date": "2017-07-10", "title": "Футбол: Антонио Касано премина във Верона"}
{"url": "http://www.focus-news.net/news/2017/07/10/2414142/tsvetan-tsvetanov-vav-vidin-silata-na-gerb-sa-horata.html", "text": "Проведох работна среща, на която кметовете поставиха проблемите на своите общини. Тези проблеми до един са решими, защото днес страната ни е стабилна, защото днес страната ни уверено е поела по единствения възможен път – европейския. Това заяви заместник-председателят на ПП ГЕРБ и председател на ПГ на ПП ГЕРБ Цветан Цветанов по време на среща с членове на областната структура на партията във Видин, съобщиха от пресцентъра на ПП ГЕРБ. \r\nЦветанов подчерта, че днес България има изключително висока международна оценка – доказателство за това са както срещите на премиера Борисов с европейските лидери, така и предприетите стъпки за поддържане на добрите отношения със съседни на страната ни  държави. Заместник-председателят на ГЕРБ беше категоричен, че България ще има едно успешно председателство на Европейския съюз, с което ще бъдем добрият пример за перспективата на Западните Балкани. Единственото, към което се стремим, е да бъдем градивни и да решаваме проблемите заедно, да противодействаме на популизма и на тези, които се опитват да разделят обществото, заяви Цветан Цветанов. „За мен е изключително впечатляващо, че въпреки трудностите ние успяхме да преодолеем популизма, който имаше на президентските избори и да се подготвим много отговорно за парламентарните. Спечелването на парламентарните избори даде възможност страната ни да бъде стабилна“, заяви Цветанов. Заместник-председателят на ГЕРБ подчерта, че тази стабилност води и до добри приходи в бюджета, които на свой ред дават възможност държавата да подпомага общините – в тази връзка Цветанов даде пример с целевата помощ, която в края на 2016 година Правителството на Бойко Борисов предостави на няколко общини в област Видин. \r\nПо отношение на напрежението, което тръгна от Асеновград, заместник-председателят на ГЕРБ заяви, че това са проблеми, наслагвани с десетилетия. „Това, което всеки от нас трябва да направи, е да положим максимални усилия да се интегрират ромите, а това минава през образованието. Затова и в нашата управленска програма образованието е един от основните акценти“, заяви Цветан Цветанов. Заместник-председателят на ПП ГЕРБ допълни, че в момента се координарат действията между няколко министерства, така че за новата учебна година всички деца да бъдат в класните стаи и в детските градини. „Сериозно осъждаме всеки един криминален акт. Но всички институции, както и обществото, трябва да направим всичко възможно, за да намалим напрежението, защото когато напрежението ескалира, не се решават проблемите“, категоричен беше Цветанов. \r\nПред присъстващите в залата на Симфониета – Видин над 300 членове на ГЕРБ - Видин народният представител и областен  координатор на партията  Владимир Тошев отчете, че към момента в структурите на ГЕРБ в област Видин членуват над 2100 човека, партията има изградени организации във всички 11 общини в областта, 6 от общинските кметове са от ГЕРБ. Тошев отбеляза, че не винаги до хората стигат успехите, които ГЕРБ има на национално и на местно ниво. Затова наша задача е  да  създадем клубове на ГЕРБ във всички населени места на областта, защото само така, чрез пряк контакт с хората, ще можем да дадем отпор на популизма на останалите политически сили, начело с БСП”, каза Тошев. \r\nЦветан Цветанов връчи членски карти на 50 новоприети членове на видинската общинска организация на ПП ГЕРБ. Той благодари на новоприетите членове, че са се доверили на ГЕРБ. „Това, че непрекъснато в структурите на ГЕРБ влизат нови членове, е доказателство за доброто развитие на партията, както и добра оценка за работата на местната организация“, посочи заместник-председателят на ПП ГЕРБ. „Силата на ГЕРБ е, че имаме достойни кметове, достойни общински съветници и областни управители, но най-голямата сила са хората, които членуват в партията“, заяви Цветан Цветанов. „Благодаря ви, че сте тук, благодаря ви, че ви има. Защото без всички нас няма как да има ГЕРБ и няма как да има днешното стабилно управление”,  категоричен беше заместник-председателят на ГЕРБ.", "date": "2017-07-10", "title": "Цветан Цветанов във Видин: Силата на ГЕРБ са хората"}
{"url": "http://www.focus-news.net/news/2017/07/10/2414118/sdvr-raboti-po-versiyata-che-ohranitelyat-na-krana-demontirasht-pametnika-1300-godini-balgariya-pred-ndk-e-saprichasten-kam-zapalvaneto-mu-obzor.html", "text": "СДВР работи по версията, че охранителят на крана, демонтиращ паметника „1300 години България“, е съпричастен към запалването му. Това съобщи директорът на СДВР ст. комисар Ивайло Иванов пред журналисти. По думите му 42-годишният пазач в момента се проверява, но все още е разглеждан в качеството си на свидетел на случилото се. Според него извършителят е действал професионално, но не и охранителят, тъй като очевидци са подали сигнал на тел. 112 за запалването на крана преди него. Ст. комисар Иванов допълни, че все още няма заподозрени по случая. Той поясни, че е направен първоначален оглед на местопроизшествието, в който са ангажирани много сериозен брой служители. Той коментира, че са иззети камерите от общинска полиция и на тях не е установено „мятането“ на т. нар. коктейл „Молотов“. Ст. комисар Иванов допълни, че това е наложило извършване на повторен оглед в понеделни, за да може да се изясни причината на запалването. Той заяви, че се отхвърля версията кранът да е запален с бутилка, хвърлена отвън загражденията. Ст. комисар Ивайло Иванов коментира, че по-скоро се клони към версията, че кранът е полят вътре с нещо и извършителят е бил вътре зад загражденията. Директорът на СДВР допълни, че е назначена денонощна полицейска охрана до окончателния демонтаж на паметника „1300 години България“. Ст. комисар Иванов заяви, че  към момента другите версии, които се разглеждат, са за вандализъм или че случаят е свързан с някои от протестиращите срещу демонтажа на паметника. От БСП излязоха с позиция, че не приемат опитите за внушение, че стоят зад подпалването на крана. \"Осъждаме всяка проява на вандализъм и се надяваме извършителите да бъдат установени и да понесат отговорност\", се посочва още в позицията на БСП. Кметът на Столична община Йорданка Фандъкова коментира пред журналисти, че палежът на крана за демонтиране на паметника пред НДК очевидно е умишлен. Според Фандъкова хората, които са го замислили и са го провели не са помислили затова, че е можело да пострадат и хора. Фандъкова поясни, че палежът на крана до НДК няма да оскъпи махането на паметника „1300 години България“. „Фокус“ припомня: Кранът, който демонтираше паметника „1300 години България“ от пространството пред НДК, беше подпален в 03.15 часа на 9 юли. Той бе напълно унищожен заедно с цялата командна система, затова ще бъде заменен с друг. От МВР съобщиха, че се работи по изясняване на обстоятелствата около палежа и разкриването на извършителите. Нанесените от палежа щети са около 1 млн. лв. До демонтирането на паметника се стигна след като Столичния общински съвет реши да го направи. Решението датира от 2014 г., но бе неколкократно обжалвано пред съда от неговия автор. След дългогодишни спорове преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство. Срещу събарянето на паметника се обявиха Съюзът на българските художници, Съюзът на архитектите, БСП-София и десетки граждани. През юни се състоя се и протест в защита на монумента. \r\nДеница КИТАНОВА", "date": "2017-07-10", "title": "СДВР работи по версията, че охранителят на крана, демонтиращ паметника \"1300 години България\" пред НДК, е съпричастен към запалването му (ОБЗОР)"}
{"url": "http://www.focus-news.net/news/2017/07/10/2414147/tass-14-dushi-sa-raneni-pri-pozhar-v-targovski-tsentar-v-moskva.html", "text": "При пожар в търговския център „Рио“ в Москва са ранени 14 души, като от тях 10 са приети в болницата, предаде ТАСС.\r\n„По предварителна информация в момента са хоспитализирани 10 души. Общо са регистрирани 14 обръщания към лекари“, заяви директорът на научно-практическия Център за извънредна медицинска помощ Сергей Гуменюк. Повечето от пострадалите са приети в болницата с диагноза „отравяне с газове“. \r\nВ момента пожарът е потушен. „Наблюдава се силно задимяване, но открито горене няма“, съобщи източник от противопожарните служби.  Виктор Турмаков", "date": "2017-07-10", "title": "ТАСС: 14 души са ранени при пожар в търговски център в Москва"}
{"url": "http://www.focus-news.net/news/2017/07/10/2414149/afp-prezidentat-i-darzhavniyat-sekretar-na-sasht-pozdraviha-pravitelstvoto-na-irak-za-osvobozhdavaneto-na-mosul-ot-islyamska-darzhava.html", "text": "Правителството на САЩ приветства освобождаването на град Мосул, посочвайки, че това е „важно събитие“ в борбата срещу „Ислямска държава“, предаде  AFP.\r\n„От името на президента Доналд Тръмп и от народа на САЩ, поздравявам иракския министър-председател Хайдер ал Абади и иракския народ за това, че са освободили Мосул“, заяви държавният секретар на САЩ Рекс Тилърсън. „Това е важно събитие в глобалната борба срещу „Ислямска държава“ и подчертава успеха на международните усилия, водени от иракските сили за сигурност“, добави той.\r\nНа свой ред президентът на САЩ Доналд Тръмп приветства иракската победа над „Ислямска държава“. „Победата в Мосул е знак, че дните на „Ислямска държава“ в Ирак и в Сирия са преброени“, заяви Тръмп.  Виктор Турмаков", "date": "2017-07-10", "title": "AFP: Президентът и държавният секретар на САЩ поздравиха правителството на Ирак за освобождаването на Мосул от „Ислямска държава“"}
{"url": "http://www.focus-news.net/news/2017/07/10/2414150/voa-spored-redzhep-tayip-erdogan-irak-tryabva-da-izbegne-planiraniya-referendum-za-nezavisimostta-na-kyurdite.html", "text": "Президентът на Турция Реджеп Тайип Ердоган заяви, че е важно съседен Ирак да остане единна държава и добави, че планираният в него референдум на кюрдите за независимостта не трябва да се провежда, предаде Voice of America.\r\nВластите на Кюрдската автономия в Северен Ирак обявиха,  че ще проведат референдум за независимостта на 25 септември, като президентът на регионалното правителство заяви, че няма да има връщане назад след референдума за основаване на независима кюрдска държава.\r\n„Важността на иракската териториална цялост се увеличава от ден на ден“, заяви Ердоган. „Трябва да се въздържат от едностранни действия като референдум за независимост“, добави той. Виктор Турмаков", "date": "2017-07-10", "title": "VOA: Според Реджеп Тайип Ердоган Ирак трябва да избегне планирания референдум за независимостта на кюрдите"}
{"url": "http://www.focus-news.net/news/2017/07/10/2414151/futbol-fiorentina-potvardi-che-borhi-valero-preminava-v-inter.html", "text": "Полузащитникът на Фиорентина Борха Валеро ще стане играч на Интер, предаде пресслужбата на Фиорентина. \r\nСумата на трансфера е 5,4 млн. евро без отчет на бонусите. 32-годишният Валеро подписа тригодишен договор със заплата от 3 млн. евро. \r\nПрез последния сезон Валеро проведе в състава на Фиорентина 39 мача, отбелязвайки два гола.  Виктор Турмаков", "date": "2017-07-10", "title": "Футбол: Фиорентина потвърди, че Борхи Валеро преминава в Интер"}
{"url": "http://www.focus-news.net/news/2017/07/10/2414112/anadolu-agency-upravlyavashtata-partiya-na-spravedlivostta-i-razvitietoobvini-turskata-opozitsiya-v-nasarchavaneto-na-anarhiyata.html", "text": "Турската управляваща „Партия на справедливостта и развитието“ обвини лидера на опозицията в „насърчаване на анархията“, предава Anadolu Agency .\r\nЗаместник-председателят на „Партията на справедливостта и развитието“ Махир Юнал отговори на всички обвинения, които опозиционният лидер Кемал Кълъчдароглу направи по време на “Похода на справедливостта“.\r\n„За съжаление Кълъчдароглу предлага анархия на обществото, като призовава към бунтове, насочени срещу реда и демокрацията, и не уважава изборите“, заяви Махир Юнал.\r\nТой добави, че Кълъчдароглу играе „опасна игра“.\r\n„Ако разчиташ на 100 хиляди души, които да излязат по улиците, пренебрегвайки волята и гласовете на 25 милиона граждани, това се нарича фашизъм“, каза високопоставения функционер на управляващата партия. Симеон Миланов", "date": "2017-07-10", "title": "Anadolu Agency: Управляващата „Партия на справедливостта и развитието“обвини турската опозиция в „насърчаването на анархията“"}
{"url": "http://www.focus-news.net/news/2017/07/10/2414138/metodi-biserkov-obshtina-petrich-antichniyat-grad-herakleya-sintika-dobiva-populyarnost-kato-grad-na-makedonskite-tsare.html", "text": "Античният град „Хераклея Синтика“ в землището на село Рупите, община Петрич, добива популярност като град на македонските царе. Това каза в интервю за предаването „Петрич – древен и вековечен“ по Радио „Фокус“-Пирин Методи Бисерков, началник на отдел „Образование и култура“ в Община Петрич. Той обясни, че това се дължи на факта, че около 179 година пр. Хр. един от синовете на македонския цар Филип V намира своята гибел в града. Бисерков отбеляза, че това е македонският принц Деметрий, който е убит от брат си Персей по време на едно мнимо жертвоприношение. \r\n„Тоест античният град „Хераклея Синтика“, освен археологията и това, което има като веществено-материални доказателства, е много добре отразен и в античната историография и съвременните изследователи могат да срещнат информация, каквато за малко антични градове на територията на България днес може да се открие“, коментира той. Методи Бисерков посочи, че градът продължава своето съществуване до 4 век след Христа, като най-вероятно тогава е бил напуснат от своите жители, в резултат на силно земетресение. По думите му по време на разкопките тази година археолозите са успели да установят това на база на факта, че са разкрили централния площад или форума, на който много ясно и видимо си личи, че е имало силно земетресение. „Именно този факт е довел до прекратяването на съществуването на града“, каза още той.\r\nНатали СТЕФАНОВА", "date": "2017-07-10", "title": "Методи Бисерков, Община Петрич: Античният град „Хераклея Синтика“ добива популярност като град на македонските царе"}
{"url": "http://www.focus-news.net/news/2017/07/10/2414148/reuters-sinat-na-donald-tramp-s-radost-shte-raboti-s-komisiyata-po-razuznavane-na-senata-otnosno-rusiya.html", "text": "Доналд Тръмп-младши – синът на американския президент заяви, че „с радост“ би споделил всичко което знае пред комисията на Сената на САЩ по разузнаване, ако тя реши да проучи срещата му с руски адвокат по време на предизборната кампания на баща му, предаде  Reuters.\r\n„С радост ще работя с комисията, за да кажа какво знам“, заяви Тръмп-младши от профила си в социалната мрежа „Туитър“, след като член на комисията от Републиканската партия заяви, че синът на президента трябва да даде показания. Виктор Турмаков", "date": "2017-07-10", "title": "Reuters: Синът на Доналд Тръмп „с радост“ ще работи с комисията по разузнаване на Сената относно Русия"}
{"url": "http://www.focus-news.net/news/2017/07/10/2414116/reuters-darzhavniyat-sekretar-na-sasht-pristigna-v-kuveyt-za-pregovori-po-krizata-v-persiyskiya-zaliv.html", "text": "Държавният секретар на САЩ Рекс Тилърсън пристигна в Кувейт за преговори, чиято цел е да разрешат кризата между Катар и четирите арабски страни, които го блокираха, предава Reuters.\r\nЗападен дипломат в Доха заяви, че част от преговорите в Кувейт ще са относно създаването на „механизъм за мониторинг на финансирането на тероризма“, но отказа да каже повече. \r\nОт Държавния департамент заявиха, че Рекс Тилърсън ще проведе разговори с лидерите на Кувейт, Катар и Саудитска Арабия..\r\nТой пристига от Истанбул, където бе на Международната петролна конференция.\r\n„Визитите в Саудитска Арабия и Катар са за изкуството на възможното“, заяви Робърт Хамънд, който е старши съветник на Рекс Тилърсън.\r\nРекс Тилърсън ще се опита да посредничи за възможността да се разрешат споровете между Катар, Саудитска Арабия, Бахрейн, Египет и ОАЕ. Симеон Миланов", "date": "2017-07-10", "title": "Reuters: Държавният секретар на САЩ пристигна в Кувейт за преговори по кризата в Персийския залив"}
