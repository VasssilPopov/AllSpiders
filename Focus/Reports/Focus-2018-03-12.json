{"url": "http://www.focus-news.net/news/2018/03/12/2498708/dobrich-v-darzhaven-kulturen-institut-kulturen-tsentar-dvoretsa-v-balchik-shte-bade-predstavena-izlozhba-izkustvoto-v-dvoretsa-vdahnovenie.html", "text": "В Държавен културен институт – Културен център (ДКИ-КЦ) „Двореца“ в Балчик ще бъде представена изложба „Изкуството в Двореца - вдъхновение”. С нея ще бъде отбелязано успешното завършване на съвместна дейност по проект “Модерен дизайн – Чехия- Словакия -България”, в който партньори си Архитектурно-парковият комплекс край морето, Училището по стъкларство, живопис и промишлен дизайн в чешкия град  Валашске Мезиржичи и Училището по изкуства в град Тренчин. Това съобщи Галя Георгиева, мениджър „Културни и специални събития“ в ДКИ-КЦ „Двореца“, предаде кореспондентът на Радио „Фокус” – Варна. Експозицията ще бъде представена в Каменна зала, включва произведения от стъкло и керамика, изцяло вдъхновени от атмосферата на „Двореца“ в Балчик. \r\nТворбите са продукт на поредица художествени пленери, които двете училища са провели в България на територията на Архитектурно-парков комплекс „Двореца“ от началото на проекта през октомври 2016 г. до сега. Творчески наставници на пленеристите  от  чешка страна са били майстор магистър Йозеф Дивин и Красимира Колчева, а от словашка – Владислав Кадоки и Ивета Охранкова. И през тази година идеята за творческо сътрудничество между ДКИ-КЦ „Двореца“ в Балчик и Училището по стъкларство, живопис и промишлен дизайн в град Валашске Мезиржичи, Чехия, ще бъде осъществена чрез участие в предстоящ пленер, който е един своеобразен културен диалог. Изложбата ще бъде тържествено открита на 23 март в 17,00 часа. \r\nЖулиета НИКОЛОВА", "date": "2018.03.12", "title": "Добрич: В Държавен културен институт – Културен център „Двореца“ в Балчик ще бъде представена изложба „Изкуството в Двореца - вдъхновение”"}
{"url": "http://www.focus-news.net/news/2018/03/12/2498705/sport-botev-pobedi-s-42-vereya-v-mach-ot-25-ya-krag-na-parva-liga.html", "text": "Ботев (Пловдив) спечели с 4:2 гостуването си на Верея, в мач от 25-я кръг от българската Първа лига. Домакините успяха да поведат с две попадения през първото полувреме, като на футболистите на Ботев се удаде да върнат един гол за  2:1 на почивката. Гостите обърнаха резултата през втората част с три попадения в 48-та, 71-та и 82-та минута. Ботев се намират на пета позиция с 39 точки. Лидер е Лудогорец с 63, следван от ЦСКА с 60 и Левски с 50 точки. Домакините са на шесто място, с четири точки по-малко от Ботев.", "date": "2018.03.12", "title": "Спорт: Ботев победи с 4:2 Верея в мач от 25-я кръг на „Първа лига“"}
{"url": "http://www.focus-news.net/news/2018/03/12/2498709/vitsepremierat-valeri-simeonov-na-teritoriyata-na-evropa-prekroyavaneto-na-granitsi-e-nedopustimo.html", "text": "На територията на Европа прекрояването на граници е недопустимо. Това коментира в обзорното предаване \"Това е България\" на Радио \"Фокус\" вицепремиерът Валери Симеонов във връзка с последователната политика на президента Реджеп Тайип Ердоган за привличането на турски общности в съседните държави. По повод изказването на президента Ердоган, който в своя реч се обърна към българските турци с думите, че Кърджали е част от техните духовни граници, вицепремиерът заяви, че в исторически план двете страни нямат нищо общо. По думите му вероятността България да стане част от \"Ислямската дъга\" е невъзможна. „Това като вариант даже не го помислям. Това просто няма как да стане, защото тук става въпрос все пак за коренно различни два свята - единият свят като че ли току що е излязъл от феодализма, а другият свят е на все пак Европейския съюз. Тенденциите след последните събития в Турция, след т.нар. преврат, са за силно ограничаване на демократичните свободи, посегателство върху институциите, пълна подмяна на професионализма и на професионалните представители на тези институции с верни на Ердоган хора“ , допълни вицепремиерът Валери Симеонов. Според него много турци търсят начин да напуснат Турция и да прехвърлят бизнеса си, защото държавата, в която живеят се връща назад в развитието си. Валери Симеонов се аргументира, че в Турция дори и икономиката е диктувана от изпълнителната власт.", "date": "2018.03.12", "title": "Вицепремиерът Валери Симеонов: На територията на Европа прекрояването на граници е недопустимо"}
{"url": "http://www.focus-news.net/news/2018/03/12/2498713/sport-ima-vazmozhnost-fifa-da-otstrani-gartsiya-ot-uchastie-v-mezhdunarodni-turniri.html", "text": "ФИФА може да отстрани гръцката футболна асоциация от участие в международните турнири заради инцидента в мач от националния шампион, при който собственикът на ПАОК (Солун) влезе въоръжен на терена, съобщава кореспондент на BBC. От международната футболна федерация са заявили, че ще приложат наказание срещу Гърция, ако властите в страната не предприемат мерки за изкореняване на всеки вид насилие и не гарантират редовно провеждане на националното първенство, което бе преустановено за неограничено време след инцидента.", "date": "2018.03.12", "title": "Спорт: Има възможност ФИФА да отстрани Гърция от участие в международни турнири"}
{"url": "http://www.focus-news.net/news/2018/03/12/2498704/obstanovkata-v-severozapada-se-normalizira-no-bedstvenoto-polozhenie-ostava-obzor.html", "text": "Пето денонощие в Община Хайредин, област Враца, е в сила бедствено положение. Такова е обявено и за Община Брегово и село Иново, Община Видин в област Видин. Въпреки това към момента според властите в страната никъде няма критична ситуация, нито застрашени хора.\r\nВодата в Брегово е годна за пиене и за други битови нужди. Вече трети ден след преливането на р. Тимок там се правят лабораторни анализи по няколко пъти дневно заедно с Регионалната здравна инспекция. Спекулациите с качеството на водата са неоснователни. Там няма опасност нито от тежки метали, нито от гледна точка на микробиология, заяви министърът на регионалното развитие и благоустройството Николай Нанков. \r\nВ село Иново, където в неделя водите на р. Делейнска пробиха дигата при корекцията ѝ и наводниха земеделски площи, се очаква до два-три дни водата да се оттече. При необходимост има готовност за изграждане на насипна дига с инертни материали преди селото.\r\nПродължават аварийно-ремонтните работи по язовир „Рогозен 1“ в община Хайредин, област Враца. Монтирани са част от сифоните на съоръжението и водата се източва. С превантивна цел денонощно се наблюдават критичните участъци. \r\nВодоподаването в Мизия ще бъде възстановено днес и проблеми там няма да има. До вечерта ще бъде осигурена вода за битови нужди и в с. Ботево. За втори път от вчера там се раздава вода за питейни нужди. Във Върбица подаването на вода за битови нужди е възстановено, като се раздава минерална вода. И в двете села водоснабдяването с нормално качество се очаква да бъде пуснато утре. \r\nДопълнителни мерки ще са необходими по горното течение на река Росица и река Янтра, поради очакваните интензивни валежи, но като цяло ситуацията в страната е спокойна. \r\nИнтензивното снеготопене активира свлачища в различни краища на страната. Заради активирало се миналата седмица срутище все още остава затворен пътят Смолян-Мадан. След оглед и съвещание с геолози, проектанти и представители от всички заинтересовани служби, се установи, че състоянието на срутището е много тежко и обхваща много голяма територия и е най-мащабното свлачище върху главен път в страната. Жителите на 11 населени места в Смолянско изпратиха писмо да институциите за спешно разрешаване на проблема със срутището, което блокира достъпа на автомобили и хора до тях и прекъсна електричеството. След обсъждане с експерти геолози и проектанти Агенция \"Пътна инфраструктура\" обяви, че започва изграждането на нов път с дължина около 1.5 км, който да заобиколи срутището на пътя Смолян-Мадан и да пренасочи движението за леки автомобили. Пътят трябва да стане готов до 10 дни, а през това време пътната отсечка ще остане затворена.\r\nОбластният управител на Русе Галин Григоров свика спешно междуведомствена комисия във връзка с активизирало се свлачище на пътя между село Пиргово и помпената станция Пиргово – 1 на „Напоителни системи клон долен Дунав“ ЕАД и станцията на ВиК ООД. Нарушена е проходимостта на пътя, невъзможно е и обслужването на съоръженията на двете дружества. Освен свлечените земни маси там има опасност и от образуване на нови свлачища в съседните участъци. На място екип на Пожарната започна обезопасяването на района.", "date": "2018.03.12", "title": "Обстановката в Северозапада се нормализира, но бедственото положение остава (ОБЗОР)"}
{"url": "http://www.focus-news.net/news/2018/03/12/2498714/privlichame-poveche-turisti-kam-vatreshnostta-na-stranata-s-proekt-za-12-vineno-kulinarni-destinatsii-obzor.html", "text": "С проекта за 12 винено-кулинарни дестинации очакваме да привлечем повече туристи към вътрешността на страната. Това заяви министърът на туризма Николина Ангелкова по време на първата кръгла маса за обсъждане на проекта за вино, кулинария и туризъм, който е съвместна инициатива между Министерството на туризма и Министерството на земеделието, храните и горите. Ангелкова поясни, че Министерството следва последователна политика, с която иска да създаде интерес повече българи да пътуват към различни краища на страната. Във форума взеха участие земеделският министър Румен Порожанов, Георги Икономов, кмет на Банско, инж. Красимир Коев, изпълнителен директор на Изпълнителна агенция по лозята и виното и народни представители. Специален фокус на обсъждането бяха първа и втора дестинация - „Долината на Струма“ и „Долината на Места“.  \r\nМинистър Ангелкова подчерта, че проектът ще допринесе за утвърждаване на България като дестинация за четири сезона. По думите й по този начин ще се окаже и положително влияние върху развитието на редица общини не само в туризма, но и за подобряване на качеството на живот на местните хора.\r\nНиколина Ангелкова допълни, че при разработването на концепцията е решено винено-кулинарните дестинации да са 12 - колкото месеците в годината. Министърът на туризма поясни, че те включват традиционните винени напитки и характерната кухня за всеки регион и обхващат близо 50 общини и около 100 туристически обекта в страната. Тя уточни, че първите две дестинации, които основно са се дебатирали по време на кръглата маса минават през 9 общини и повече от 15 туристически атракции.  \r\nМинистър Ангелкова допълни, че с тази кръгла маса започва втори етап на проекта, който предвижда общо 6 регионални кръгли маси в страната. „Очакваме така да получим подробните становища на бизнеса и да допълним и надградим разработените от нас предложения“, заяви министърът. От думите й стана ясно още, че сега важната е волята  на бизнеса , за да може да се надгради започнатото от нас. Ангелкова заяви, че ще предложи на министъра  на регионалното развитие Николай Нанков да бъдат поставяни указателни табели, които да насочват и информират туристите за дестинациите. \r\n„Работи се и по създаването на запазена марка „Сподели България“. За целта вече е стартирана процедура в Патентното ведомство. Направили сме и съответните проверки за запазване на марката“, каза още министърът на турима. \r\nТя уточни, че е имала възможност да представи проекта за винено- кулинарните дестинации на Олег Сафонов, ръководител на Федералната агенция по туризъм на Руската федерация. По думите й Сафонов е приел много добре идеята и е коментирал, че ще има цялостен положителен ефект върху развитието на туризма в България. Идеята е била приета с голям интерес и в Берлин по време на международното изложение ITB.\r\nНиколина Ангелкова обясни, че се планира окончателните винено-кулинарни дестинации да бъдат обявени преди есента тази година. „След това те ще  бъдат дигитализирани и качени на сайта на двете ведомства. Предвижда се припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа повече от 500 туристически обекта и се използва от над от 17 хил. потребители“, каза още министърът. \r\nАнгелкова добави, че резултатите в туризма за 2017 г. са изключително добри, което показва, че вървим по верния път. \r\n„Данните за първите два месеца от зимния сезон  са много добри и очакваме през него чуждестранните туристически посещения да нараснат с около 10-15 на сто“, съобщи министър Ангелкова. Тя допълни, че за периода декември 2017 г. -  януари 2018 г.  туристическите посещения на чужденци в България общо е близо 895 хил., с увеличение  от 17 на сто спрямо периода декември 2016 г.– януари 2017 г. В двата месеца от зимния сезон туристите в община Банско са близо 116 хил. и нарастват с 14,8 на сто в сравнение със същия период година по-рано. Броят на нощувките пък се е увеличил с 18,5%, достигайки близо 377 хил.  \r\nПо думите й първите данни за тази година са обещаващи и се очаква устойчив ръст и през 2018 г. Ангелкова цитира данните от НСИ, според които през януари общият брой чуждестранни туристически посещения в България е повече от 437 хил. и се увеличават с близо 19% спрямо същия период година по-рано. \r\nОт своя страна земеделският министър Румен Порожанов заяви, че в момента се прави първи анализ на проекта. Порожанов допълни, че е отворен за надграждане и има доста общини, които са дали предложения за включване на обекти в дестинациите. Министър Порожанов добави още, че е важно как бизнесът си представя дестинациите и, че е работа на бизнеса и местната власт да се направи организация. Той призова участниците да дават идеите си, за да може своевременно проектът да се надгражда.", "date": "2018.03.12", "title": "Привличаме повече туристи към вътрешността на страната с проект за 12 винено-кулинарни дестинации (ОБЗОР)"}
{"url": "http://www.focus-news.net/news/2018/03/12/2498710/makfaks-makedoniya-chetirima-planinari-sa-spaseni-v-albaniya.html", "text": "Екип на специалните части на албанската полиция, както и войници, спасиха четирима планинари, които са били блокирани в планина в южната част на страната, съобщава македонската агенция Макфакс. Властите в Тирана заявиха, че четиримата са с леки наранявания и без опасност за живота. \r\nПо-рано местни медии съобщиха, че планинарите са изкачвали връх, намиращ се недалеч от границата в Гърция, по време на което са пропаднали в дупка. Те са успели да поискат помощ по телефона, но след като военният хеликоптер, изпратен на мястото, не е успял да кацне, специални екипи са били изпратени в помощ на планинарите. : Цанко Цолов", "date": "2018.03.12", "title": "„Макфакс“ (Македония): Четирима планинари са спасени в Албания"}
{"url": "http://www.focus-news.net/news/2018/03/12/2498712/afp-kanadskiyat-premier-obvini-kitay-v-damping-na-stomanata-na-svetovnite-pazari.html", "text": "Канадският премиер Джъстин Трюдо обвини в понеделник Китай в умишлено производство и предлагане на големи количества евтина стомана на световните пазари, като отбеляза, че страната му вече е взела мерки, за да предотврати дъмпинга на нейната територия, съобщава AFP.\r\n„Ние сме много загрижени относно действията, предприети от Китай и дъмпинга на стоманата и алуминия на световните пазари“, заяви Трюдо след посещение в предприятия, занимаващи се с производство и обработка на двата метала.  \r\nКоментарът му е направен на фона на напрегната търговска ситуация, след като по-рано американският президент Доналд Тръмп въведе вносни тарифи върху стоманата и алуминия, от които Канада е временно освободена. : Цанко Цолов", "date": "2018.03.12", "title": "AFP: Канадският премиер обвини Китай в дъмпинг на стоманата на световните пазари"}
{"url": "http://www.focus-news.net/news/2018/03/12/2498716/plovdiv-v-grad-rakovski-zapochna-montazh-na-pametnik-v-chest-na-zaginalite-za-nezavisimostta-i-obedinenieto-na-balgariya.html", "text": "В град Раковски започна монтаж на паметник в чест на загиналите за независимостта и обединението на България. Това съобщиха за Радио „Фокус”-Пловдив от Общината.  Паметникът ще се намира до централната  поща, между кварталите „Секирово” и „Ген. Николаево”. Предстои да бъде  изработен и монтиран предвиденият лъв, за да добие паметникът вида, в който е проектиран.\r\nНа 6-ти септември 2016 година се проведе церемония по полагане на първа копка за изграждане на паметника. Технически ръководител на тази дейност е Петър Доев от Раковски, а скулптурата се изработва в Асеновград от Атанас Москов, който е син на Петър Москов, също известен скулптор. Финансирането на инициативата се осигурява с дарителска кампания.\r\nПаметникът е изработен по проект на Общинската организация на Съюза на офицерите и сержантите от запаса и резерва (СОСЗР) в Раковски.\r\nОбщина Раковски е партньор по проекта, съвместно  с родолюбивите патриотични организации – СОСЗР и Съюза на ветераните от войните.", "date": "2018.03.12", "title": "Пловдив: В град Раковски започна монтаж на паметник в чест на загиналите за независимостта и обединението на България"}
{"url": "http://www.focus-news.net/news/2018/03/12/2498440/veliko-tarnovo-bez-voda-do-1700-chasa-shte-badat-nyakolko-rayona-v-tsentralnata-chast-na-grada-zaradi-remont-na-vodoprovodnata-mrezha.html", "text": "Велико Търново: Без вода до 17.00 часа ще бъдат три улици в централната градска част на града. Това съобщиха за Радио „Фокус“ – Велико Търново от водоснабдителното дружество в града. Причината е нужда от извършване на незабавен ремонт на водопроводната мрежа. Аварията засяга улиците „Възрожденска“, ул. „Цветарска“ и ул. „Чавдар войвода“. От дружеството се извиняват за възникналите неудобства и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2018.03.12", "title": "Велико Търново: Без вода до 17.00 часа ще бъдат няколко района в централната част на града заради ремонт на водопроводната мрежа"}
{"url": "http://www.focus-news.net/news/2018/03/12/2498706/stara-zagora-obshtestvena-trapezariya-raboti-v-pavel-banya-v-ramkite-na-proekt-s-finansirane-po-fond-sotsialna-zakrila.html", "text": "Обществена трапезария работи в Павел баня в рамките на проект с финансиране по Фонд „Социална закрила” – София, каза за Радио „Фокус“ Соня Узунова от Община Павел баня. Тя поясни, че социалната услуга ще бъде предоставяна до 31 декември 2018 година.\r\nСтойността на проекта е 21 010 лв. и включва предоставяне на обяд - супа, основно ястие, поне един път в седмицата, десерт и хляб. Проектът ще обхване 35 потребители за 207 работни дни.\r\nХората, които се възползват от тази услуга, са лица и семейства, получаващи месечно подпомагане, както и самотно живеещи хора и такива с доказана липса на доходи и близки, които да се грижат за тях. Потребителите на услугата са подбрани от специална комисия.\r\n„Ежедневно в рамките на работните дни от седмицата в Домашен социален патронаж в Павел баня се приготвя топлият обяд. Менюто е съобразено с критериите и стандартите за хранене, съгласно изискванията на Закона за здравето и нормативните актове по прилагането му”, каза още Узунова.\r\nТя подчерта, че на трудноподвижните, лежащо-болните потребители и живеещите извън града храната се доставя по домовете.\r\nСлавяна ГАЙДАРОВА", "date": "2018.03.12", "title": "Стара Загора: Обществена трапезария работи в Павел баня в рамките на проект с финансиране по Фонд „Социална закрила”"}
{"url": "http://www.focus-news.net/news/2018/03/12/2498711/blagoevgrad-v-yuzu-neofit-rilski-shte-se-provede-kampaniya-za-sabirane-na-knigi-za-balgarite-v-albaniya.html", "text": "Студентския клуб „Проф. Иван Дуйчев“ към Катедра „История“ в Югозападен университет (ЮЗУ) „Неофит Рилски“ в Благоевград ще се включи в дарителска акция, с която да бъде подпомогнато събиране на книги от автори от страната ни за българското малцинство в Албания. Това каза за Радио „Фокус“ – Пирин Кристиян Ковачев, докторант във висшето учебно заведение. По думите му студентите в ЮЗУ от години осъществяват сътрудничество с Международната асоциация на студентите-историци в София. „Поради това, когато видяхме инициативата, която е тяхна, решихме да се включим, тъй като, както знаете, в Албания има три значителни области с българи, които се самоопределят за такива“, коментира той. Ковачев допълни, че българското общество в Албания има желание да чете български книги и да се докосне до българския дух. „Както знаете, винаги в чужда територия е много трудно, без значение къде се намира тя“, добави той. Кристиян Ковачев допълни, че това са основните причини, поради които студентският клуб в ЮЗУ е проявил желание да подкрепи дарителската кампания.\r\nТой посочи също, че благоевградската общественост проявява интерес към инициативата и много хора, които не са студенти, искат да се включат в кампанията за набиране на български книги и учебници за българското малцинство в Република Албания. „Има интерес от страна на гражданите от цяла Благоевградска област към кампанията“, допълни той и заяви, че с тях са се свързали отделни хора , който не са от Благоевград и не знаят как да стигнат до университетската библиотека в града, но искат разберат по какъв начин могат да участват в инициативата и на какъв адрес да изпращат книгите.\r\n„Българското общество, живеещо в Албания има интерес към изучаването на български език“, заяви Кристиян Ковачев. По думите му населените места с българи в Република Албания искат да запазят корените си и да съхранят българския дух. Ковачев допълни, че дарителската капания за събиране на книги продължава до 28 март включително, до 17.00 часа, в университетската библиотека на Югозападния университет. „След това книгите ще бъдат занесени в Софийски университет, където вече колегите от Международната асоциация на студентите-историци от София ще ги придвижат към Албания“, посочи Ковачев.\r\nКристина МИТКОВА", "date": "2018.03.12", "title": "Благоевград: В ЮЗУ „Неофит Рилски“ ще се проведе кампания за събиране на книги за българите в Албания"}
{"url": "http://www.focus-news.net/news/2018/03/12/2498718/ikonomistat-krasen-stanchev-dvoyno-shte-se-uvelichi-tsenata-na-proizvedena-ot-aets-belene-elektroenergiya-v-sravnenie-s-pazarnata.html", "text": "Двойно ще се увеличи цената на произведена от АЕЦ „Белене“ електроенергия в сравнение с пазарната. Това каза Красен Станчев основател на Института за пазарна икономика и преподавател в Софийския университет „Св. Климент Охридски“ в интервю за обзорното предаване \"Това е България\" на Радио „Фокус“. Той допълни, че при никакви обстоятелства европейската инвестиционна банка няма да осигури средства за реализирането на проекта.\r\n„Минималната цена, която се предвижда за електричеството от тази нова централа „Белене“, е 14 стотинки. И това сме го предвидили с колеги. Даже в момента седим и го смятаме. Реалистичната цена е 24 стотинки. Значи минималната цена, която се допуска, нали, като средна, примерно от БАН, е около 14 – 15 стотинки. Тя е два пъти повече отколкото цената на пазара на електроенергия в балканския регион. Като за България енергийният баланс показва, че до 2040 г. няма нужда от нови мощности. И Законът за енергетика изисква, че нови инвестиции в енергетиката се правят само тогава, когато трябва да се задоволи вътрешното потребление“, допълни Красен Станчев. Той каза още, че ако не се намерят инвестиции за проекта АЕЦ „Белене“ и се наложи средствата да идват от държавата, те ще бъдат в размер на около 12 млрд. евро. По думите му отделно ще трябва да се инвестират минимум 4 млрд. лева в прилежаща инфраструктура, ако площадката на „Белене“ не е компрометирана, защото има такава вероятност.", "date": "2018.03.12", "title": "Икономистът Красен Станчев: Двойно ще се увеличи цената на произведена от АЕЦ „Белене“ електроенергия в сравнение с пазарната"}
{"url": "http://www.focus-news.net/news/2018/03/12/2498317/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.30 часа енергийният министър Теменужка Петкова и изпълнителният директор на „Национална електрическа компания“ ЕАД Петър Илиев ще посетят площадката, изградена за реализация на проекта АЕЦ „Белене“. Ще бъде инспектирано изграждането на необходимите за съхранение на част от оборудването навеси.\r\n*** \r\nОт 11.30 часа в Посетителския информационен център министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждането на проекта „Сподели България“. \r\n*** \r\nОт 09.00 часа в Специализирания наказателен съд ще се проведе съдебно заседание по делото срещу бившия министър на външните работи Даниел Митов и неговия заместник Христо Ангеличин, които са обвинени в престъпление по служба. \r\n*** \r\nОт 09.30 часа, 2-ри състав на Специализирания наказателен съд ще заседава по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилка. \r\n*** \r\nОт 10.00 часа в Националния пресклуб на БТА ще се проведе пресконференция на представители на „Булмаркет“ , на която ще бъдат оповестени резултатите от техническите експертизи на чуждестранните вещи лица във връзка с влаковия инцидент в Хитрино. \r\n*** \r\nОт 11.30 часа в Конферентна зала 2  на хотел Central Park ще се проведе пресконференция със световно известната изпълнителка и композитор Лиса Джерард, която пристига в България за съвместния ѝ концерт с маестро Йордан Камджалов и неговия GENESIS Orchestra на 14 март 2018г. в Зала 1 на НДК. \r\n*** \r\nОт 14.00 часа в Националната складова база на БЧК в село Долни Лозен на ул. „Половраг“ № 31 президентът на Турския Червен полумесец д-р Керем Кънък ще предостави на председателя на Българския Червен кръст акад. Христо Григоров хуманитарна помощ на стойност около 300 000 евро.\r\n*** \r\nОт 18.00 часа в Общински културен институт-Красно село ще се състои камерен концерт на Струнен квартет „Големинов”.\r\n***\r\nОт 20.00 часа в зала 1 на НДК ще се проведе концерт на гръцката певица Деспина Ванди. \r\n***\r\nОт 12.00 часа кметът на Благоевград д-р Атанас Камбитов ще даде пресконференция в кабинета си в сградата на общината. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа Великотърновският университет „Св. св. Кирил и Методий“ ще бъде домакин на предстоящата публична лекция на председателя на Фондация „Българска памет“ д-р Милен Врабевски. Той пристига по покана на студентите от Дипломатически клуб „Имхотеп“, а темата на лекцията ще бъде „Младите хора в европейска България“.\r\n*** \r\nОт 12.00 часа в Регионалния пресклуб на БТА ще се проведе пресконференция, на която ще бъде представена програмата и участниците в IX издание на фестивала на трабантите - Велико Търново.\r\n*** \r\nОт 10.00 до 12.00 часа в офиса на партията, който се намира на ул. „Дунавска“ 1, народният представител от ГЕРБ-Видин и областен координатор на партията Владимир Тошев ще проведе открита приемна за граждани. \r\n*** \r\nОт 09.30 ще се проведе кукленият спектакъл „Синият таралеж“ на Държавен куклен театър „Дора Габе“. \r\n*** \r\nОт 11.00 до 18.00 часа в Младежки център - Добрич ще проведе Кандидатстудентска борса  2018. \r\n***\r\nОт 11.00 часа в ж.к. „Бистрица” ще бъде направена първа копка по проекти за благоустрояване. \r\n***\r\nОт 11.00 часа в Административен съд – Кюстендил ще се проведе пресконференция по повод дейността на съдебната институция през 2017 година. \r\n***\r\nОт 09.00 часа в зала 1 на Окръжния съд ще се проведе заседание по делото срещу Величка Д., обвинена в използвала платежни инструменти – банкови карти, без знанието и съгласието на титулярите. \r\n***\r\nОт 09.00 часа в зала 10 на Окръжния съд ще се проведе заседание по делото срещу Тодор Н., обвинен в нарушаване на правилата за движение при управление на автомобил и в причиняване на смъртта на друго лице.\r\n***\r\nОт 10.30 часа в сградата Община Пловдив ще се проведе редовна пресконференция на кмета на града Иван Тотев. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на двамата подсъдими Божидар А. и Иван К. и на частните обвинители срещу присъда на Окръжен съд – Пловдив, с която са обвинени в умишлено убийство на митнически инспектор. \r\n***\r\nОт 12.00 часа, в новия офис на НФСБ на бул. „Шести септември“ ще се проведе пресконференция по актуални градски теми на народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и адвокат Атанас Петров. \r\n***\r\nОт 13.30 часа в зала 1 на Окръжния съд ще се гледа делото срещу Костадин П., в качеството му на зам.-кмет на Община Куклен, и Надежда М., обвинени в приемане и съответно даване на подкуп във връзка с обществена поръчка. \r\n*** \r\nОбщинските съветници от  ГЕРБ в град Пловдив ще проведат приемни с гражданите.\r\nОт 16.00 часа Вера Тоскова и Ели Гатева ще се срещнат с граждани в офиса на  ГЕРБ в район „Тракия” в жк. „Тракия” бл.91.\r\nОт 17.00 часа Даниела Дженева ще приема граждани в офиса на  ГЕРБ в район „Южен”, ул. „Академик Петър Динеков” № 1А. От 17.30 часа на същото място срещи ще проведе Атанас Узунов.\r\nСпартак Николов и Вихър Захов ще се срещнат с граждани в офиса на  ГЕРБ в район „Източен” на ул. „Коста Паница” №5. Началният час на приемните е 17.00 часа. \r\nОт 17.30 часа започва приемната на Александър Радев, която ще се проведе в офиса на  ГЕРБ в район „Централен” на ул. „Прага” № 2. \r\n***\r\nОт 16.00 часа в библиотека „Иван Вазов“ ще се състои закриването на месеца под надслов „Подвиг и слава“, ще се обявят и резултатите от ученическите конкурси, обявени по повод 140 години от Освобождението на България.\r\n*** \r\nНародните представители от ГЕРБ-Пловдив ще проведат приемни с граждани. \r\nОт 16.00 часа Менда Стоянова ще се среща с граждани в централния офис на  ГЕРБ – Пловдив, на бул. „Марица” 91. От 16.00 часа започва и приемната на Спас Гърневски, който ще проведе срещи в офиса на  ГЕРБ на ул. „Коста Паница“ № 5. По същото време в партийния офис на ул. „Стефан Стамболов\" № 21 ще приема Атанас Ташков. От 16.30 часа започва приемната на Димитър Лазаров, която ще се проведе в партийния офис на  ГЕРБ на улица „Прага” 2. \r\n*** \r\nОт 18.00 часа в Залите за временни експозиции на Градската художествена галерия (ул. „Княз Александър I“ №15) ще бъде открита изложба в памет на пловдивския художник Атанас Згалевски (1940-2008). \r\n*** \r\nОт 10.00 часа в Регионалния пресклуб на БТА ще се проведе пресконференция на поетесата Стефанка Мирчева.\r\n*** \r\nОт 10.00 часа в конферентна зала „Загора“ на хотел „Сити“ ще се проведе международна среща дискусия „Устойчивият и природосъобразен начин на живот“. \r\n*** \r\nОт 13.00 часа на изхода на кв. „Дивдядово“ в посока към гр. Шумен екип на сектор „Пътна полиция“ ще представи новата стационарна преносима установка за контрол на скоростта. Подвижната камера влиза в работен режим от понеделник. \r\n*** \r\nОт 15.00 часа, в сградата на Административен съд – гр. Шумен ще се проведе пресконференция, на която ще бъде представена  на Шуменския административен съд през 2017 година.", "date": "2018.03.12", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2018/03/12/2498318/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на отбраната на САЩ Джеймс Матис заяви, че дипломатическите усилия за разрешаването на ядрената криза в Северна Корея са на „деликатен стадий“ и че няма да обсъжда преговорите или свързаните въпроси като съвместните военни учения между САЩ и Южна Корея, пише   New York Times.\r\n„Не бих желал да говоря за Корея. Деликатно е“, заяви Матис. „Когато сме на позиция като настоящата, възможността за неразбирателство остава висока“, допълни той, обяснявайки нежеланието си да обсъжда дипломатическите усилия.  Според него Белият дом и Държавния департамент са значително по-добре пригодени са провеждането на срещата между президента Доналд Тръмп и севернокорейския лидер Ким Чен-ун, готвена за месец май. \r\nПо-рано Тръмп заяви, че вярва, че Северна Корея ще спазва обещанието си да не провежда ракетни изпитания докато подготовката за срещата тече. \r\n***  Президентът на Франция Еманюел Макрон разкритикува американския си колега Доналд Тръмп заради неговото решение да изтегли страната си от Парижкото споразумение за климата, пише  Washington Post.„\r\nПо време на форум, посветен на слънчевата енергия в Делхи Макрон се срещна с жени, обучавани да станат соларни електроинженери и ги похвали, че те се борят за разширяването на ролята слънчевата енергия „въпреки, че някои страни решиха да напуснат Парижкото споразумение“.\r\nФорумът е организиран от „Международния слънчев съюз“ – международен орган, който развива ефективната употреба на слънчевата енергия и намаляването на зависимостта от фосилните горива. \r\nНа свой ред присъстващият на форума индийски министър-председател Нарендра Моди призова към обединени усилия за засилването на ролята на възобновимата енергия и заяви, че Съюзът ще помогне да се постигне по-голяма енергийна сигурност.\r\n*** Китайският министър на търговията Жонг Шан предупреди, че търговска война между Вашингтон и Пекин заради наложените от президента на САЩ Доналд Тръмп мита върху стоманата и алуминия, ще доведе до бедствие за международната общност, предава  The Hill.\r\n„При търговски войни няма победители. Такава ще донесе бедствие на Китай, на САЩ и на целия свят“, заяви Жонг Шан. „Никой не иска да участва в търговска война и всички знаят, че никой няма да спечели нищо“, допълни той. \r\nПо-рано китайското правителство заяви, че ще предприеме „оправдан и необходим отговор“ за налагането на тарифите.\r\n***  Държавният секретар на САЩ Рекс Тилърсън заяви, че Южна Корея поема честен дял от отбранителната тежест н региона. Той определи финансовия принос на Сеул като „огромна подкрепа за силите на САЩ“ в страната, пише „Чосун Илбо“.\r\n„В момента Южна Корея допринася огромни средства в подкрепа на силите на САЩ в страната и съм оптимист, че бъдещите решения ще продължат да бъдат продуктивни“, Допълни той.\r\nЮжна Корея отделя около2,4% от бюджета си за отбрана. По-рано президентът на САЩ Тръмп разкритикува съюзниците на Вашингтон по линия на НАТО, че не допринасят за общата отбрана. В момента той се бори да ги застави да изразходват най-малко 2% от бюджета си за отбрана.", "date": "2018.03.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/03/12/2498350/afp-v-sasht-shte-pomagat-za-vaorazhavaneto-na-uchilishtniya-personal.html", "text": "Администрацията на САЩ ще увеличи помощта за щатите, които проявят желание да въоръжат училищния персонал. Това се предвижда в план за увеличаване на сигурността в американските училища, създаден след убийството на 17 души във Флорида, предава AFP.\r\nТази инициатива е част от „прагматичен план за драстично увеличаване на сигурността в училищата“, според думите на министъра на образованието на САЩ Бетси ДеВос.\r\nПревод и редакция:", "date": "2018.03.12", "title": "AFP:  В САЩ ще помагат за въоръжаването на училищния персонал"}
{"url": "http://www.focus-news.net/news/2018/03/12/2498320/ramblerru-balgariya-turtsiya-gartsiya-kipar-i-ispaniya-vlizat-v-top-5-na-destinatsiite-za-lyatna-pochivka-na-rusnatsite.html", "text": "България, Турция, Гърция, Кипър и Испания влизат в \"Топ 5\" на дестинациите за лятна почивка на руските туристи през настоящата година. Това съобщи пред журналисти изпълнителният директор на Асоциациите на туроператорите в Русия Майя Ломидзе, предава Rambler.ru.\r\nПо отношение на майските празници, Ломидзе подчерта, че все още е твърде рано да се прогнозира кои ще бъдат най-предпочитаните от руските граждани направления, предава  Радио „Фокус“ в рубриката „Балкански туристически часовник“. Но тя бе категорична, че картината за летния сезон е съвсем различна - още сега може с увереност да се заключи, че Турция е фаворит на руснаците. Засилен е също интересът към Гърция, Кипър и Испания, а в челната петица влиза също и България. Съгласно думите на Ломидзе си струва да се отбележи, че ранните резервации през настоящия сезон са значително повече, в сравнение с данните от миналата година. : Тереза Герова", "date": "2018.03.12", "title": "Rambler.ru: България, Турция, Гърция, Кипър и Испания влизат в \"Топ 5\" на дестинациите за лятна почивка на руснаците"}
{"url": "http://www.focus-news.net/news/2018/03/12/2498319/alfa-tv-makedoniya-spored-partiya-edinstvena-makedoniya-sdsm-lazhe-che-bezrabotitsata-v-makedoniya-e-namalyala.html", "text": "Македонската партия „Единствена Македония“ реагира чрез съобщение на твърденията на Социалдемократическия съюз на Македония (СДСМ), че страната има икономически растеж и че безработицата е намаляла, като според тях това са лъжи, предава скопският телевизионен канал „Алфа ТВ“.\r\n„Правителството на СДСМ очевидно губи посока, както личи, например, от мярката за назначаване на 1611 албанци от Демократичния съюз за интеграция (ДСИ) в държавните институции, които си седят вкъщи и получават заплати. Това не означава увеличаване на заетостта. А по отношение на заплатите, добре е от СДСМ да посочат някой сектор, в който работниците вече се радват на по-големи заплати“, се казва в съобщението.Агенция „Фокус“ припомня:\r\nНа 22 януари македонската партия \"Национално движение за Македония\" смени името си на \"Единна Македония\" и се обяви за \"стратегически съюз на Македония с Русия\". Лидер на организацията е Янко Бачев, а негов заместник е бившият българин Стефан Влахов-Мицов.\r\nПревод и редакция:", "date": "2018.03.12", "title": "„Алфа ТВ“ (Македония): Според партия „Единствена Македония“, СДСМ лъже, че безработицата в Македония е намаляла"}
{"url": "http://www.focus-news.net/news/2018/03/12/2498321/alsat-m-makedoniya-ministerstvoto-na-ikonomikata-na-makedoniya-izslusha-predstavitelite-na-turisticheskiya-bransh.html", "text": "Намаляването на нелоялната конкуренция, закриването на агенциите, състоящи се от един-единствен човек, подобряването на инфраструктурата, драстично увеличаване на контрола върху проверките са само някои от изискванията, за които представителите на туристическия бранш в Македония настояват преди началото на новия туристически сезон. На срещата с местните власти и представители на Министерството на икономиката бяха обсъдени също промени в законите, засягащи туризма, отбелязва скопският телевизионен канал \"Алсат-М\".\r\nСъгласно думите на Яким Маленко, собственик на туристическа компания, в Македония има лицензирани агенции с един или двама служители. Често пъти те работят от домовете си, без да наемат търговски помещения или да закупуват оборудване за бизнеса си. Обикновено подобен тип фирми наемат персонал, за да получат лиценз за работа, но след издаването на документи ги освобождават от длъжност, предава  Радио „Фокус“ в рубриката „Балкански туристически часовник“.\r\nДруг представител на бранша - Томислав Бакулески, се оплака от нелоялната конкуренция  и от липсата на адекватен контрол в сектора. Той подчерта, че хората с по-големи домове често ги отдават за настаняване на туристи, без обаче да заплащат задължителните данъци и такси. Според Бакулески проблемът е сериозен, тъй като по този начин вместо в държавната хазна, приходите се вливат в джобовете на частни лица. \r\nВ рамките на проведената среща стана ясно, че туристическите агенции не са съгласни с предложението за депозит на сума на стойност от около 200 хил. евро за получаването на лиценз за откриване на агенция. Вместо това те предлагат създаването на специална туристическа инспекция. Тя ще има роля не само контролна, но и образователна функция в туристическия сектор. Формирането на подобен орган би било от изключителна полза, тъй като към настоящия момент проверките се извършват от инспектори на местното управление, поясни Софкък Хазари, държавен съветник по туризма в Министерството на икономиката.\r\nОт Министерството на икономиката в Скопие увериха, че предложенията, които биха имали положително въздействие върху туризма, ще бъдат приети. Очаква се предложенията за промени в закона да бъдат представени на правителството през месец април. : Тереза Герова", "date": "2018.03.12", "title": "\"Алсат-М\" (Македония): Министерството на икономиката на Македония изслуша представителите на туристическия бранш"}
{"url": "http://www.focus-news.net/news/2018/03/12/2498717/blagoevgrad-zapochna-priemat-na-dokumenti-za-parvata-predvaritelna-kandidatstudentska-sesiya-v-yuzu-neofit-rilski.html", "text": "Започна приемът на заявления за явяване на изпити за първата предварителна кандидатстудентска сесия в Югозападния университет (ЮЗУ) „Неофит Рилски“ – Благоевград.  Това каза за Радио „Фокус“ – Пирин Веска Арабаджиева, специалист „Връзки с обществеността“ към учебното заведение. По думите й кандидат-студентите, желаещи да се обучават в университета, подават документи за явяване на писмените изпити, които ще се проведат на 24 и 25 март 2018 г. \r\n„Документите се подават до 22 март в Учебен корпус № 1 на университета (зала 1102А);  онлайн (с изключение на електронните изпити и подаване на документи за кандидатстване) или в кандидатстудентските бюра в страната. Заявления онлайн за явяване на изпити се подават до 20 март 2018 година. Кандидатстудентските бюра, работещи в други градове на страната, приемат документи до 21 март 2018“, коментира тя. Арабаджиева допълни, че на 24 март 2018 година кандидат-студентите могат да се явят на изпити по български език, история на България, география на България, биология, математика и английски език.  \r\nНа 25 март 2018 година ще се проведат практическите изпити по вид спорт, по рисуване, по музика за специалностите „Педагогика на музикалното изкуство“, „Изпълнителско изкуство (народни инструменти или народно пеене)“, „Изпълнителско изкуство (поп и джаз пеене)“ и „Електронни технологии в музиката“. На същата дата ще се проведе и практическият комплексен изпит по физическа подготовка. „Кандидатите се явяват в залата най-късно 30 минути преди началото на изпита, като представят лична карта и документ за платена такса“, подчерта тя. \r\nВеска Арабаджиева добави, че междувременно в университета всеки работен петък до 15 юни се провеждат електронни изпити. Заплащането на таксите за електронните изпити става в деня на изпита до 60 минути преди неговото начало. „Втората предварителна кандидатстудентска сесия ще се проведе през месец април.  Желаещите да се явят на изпитите, които ще се проведат на 21 и 22 април 2018 година, могат да подадат своите документи от 10 до 19 април 2018 година“, каза още тя.\r\nКристина МИТКОВА", "date": "2018.03.12", "title": "Благоевград: Започна приемът на документи за първата предварителна кандидатстудентска сесия в ЮЗУ „Неофит Рилски“"}
{"url": "http://www.focus-news.net/news/2018/03/12/2498707/tass-mariya-zaharova-opredeli-kato-tsirkovo-shou-zayavlenieto-na-tereza-mey-za-rusko-uchastie-v-otravyaneto-na-sergey-skripal.html", "text": "Говорителят на руското МВнР Мария Захарова определи като „цирково шоу“ заявлението на британския премиер Тереза Мей за руско участие в отравянето на бившия руски двоен агент Сергей Скрипал, предава ТАСС. \r\n„Това е цирково шоу в британския парламент“, подчерта говорителят. „Изводът е ясен – още една информационна и политическа кампания, основана на провокация“, добави Захарова. \r\n„Преди да бъде съчинена друга приказка, нека в Лондон да разкрият какво стана с разследванията около Александър Литвиненко и Борис Березовски“, допълни още представителят на Москва. Агенция \"Фокус\" припомня:\r\nВ понеделник Мей заяви пред британския парламент: „Много вероятно е Русия да е отговорна за извършения акт срещу Сергей Скрипал и неговата дъщеря Юлия“, като министър-председателят разкри пред законодателите в Лондон, че военният газ, с който в началото на март бе отровен Скрипал, е от тип, разработен в Русия. \r\nМинистър-председателят даде на Москва време до четвъртък за да разкрие детайли относно програмата за разработване на газа \"Новичок\" пред Организацията за забрана на химически оръжия. : Цанко Цолов", "date": "2018.03.12", "title": "ТАСС: Мария Захарова определи като „цирково шоу“ заявлението на Тереза Мей за руско участие в отравянето на Сергей Скрипал"}
{"url": "http://www.focus-news.net/news/2018/03/12/2498322/the-independent-konservativnata-partiya-na-velikobritaniya-otkaza-da-varne-dareniyata-napraveni-ot-ruski-oligarsi.html", "text": "Министърът на финансите на Великобритания Филип Хамънд отхвърли идеята на вдовицата на Александър Литвиненко – Марина, че Консервативната партия трябва да върне обратно получените дарения от над 820 хиляди лири от руски олигарси, като настоя, че парите са получени законно, пише британското ляво-либерално издание The Independent.\r\nКанцлерът отрече също, че Кремъл „се надсмива“ на Великобритания за реакцията й на убийството на бившия двоен агент от ГРУ Сергей Скрипал и подозренията, че Русия е замесена в случая.\r\nIndependent припомня, че Марина Литвиненко призова да се върнат парите на руските олигарси, получени, след като Тереза Мей стана премиер на Обединеното кралство. Тя предупреди, че Лондон „трябва да бъде много внимателен с кого се сприятелява“.\r\nНо Хамънд настоя, че „има много строги правила“ за правенето на дарения, като поясни, че те може да дойдат единствено от британски граждани с проверено минало.\r\n„Има хора в тази страна, които са британски граждани с руски корени. Не мисля, че трябва да ги отделяме и да ги свързваме с Путин“, заяви той.\r\nIndependent пише, че „Торите“ са получили над 3 милиона лири като дарения от руски милиардери, след като взеха властта през 2010 година, а конкретно за периода след лятото на 2016 година, сумата е 820 хиляди лири.\r\nПревод и редакция:", "date": "2018.03.12", "title": "The Independent: Консервативната партия на Великобритания отказа да върне даренията, направени от руски олигарси"}
{"url": "http://www.focus-news.net/news/2018/03/12/2498734/nezavisimaya-gazeta-britanskite-deputati-narichat-rusiya-strana-autsayder.html", "text": "Британските депутати наричат Русия „страна-аутсайдер“, пише руският ежедневник „Независимая газета“.\r\nИзданието пише,че британският премиер иска от Русия обяснения във връзка с отравянето на бившия полковник от руското разузнаване и двоен агент Сергей Скрипал и дъщеря му Юлия, като заявява, че веществото, което е използвано за целта е разработвано в Русия.\r\nТереза Мей е дала 36 часа на руския посланик в Лондон да даде обяснения как това вещество е попаднало във Великобритания. Иначе Москва я очакват наказателни мерки, предупредила Мей.\r\n„В случая, ако не получим правдоподобен отговор, ние ще си направим извода, че случилото се е равносилно на незаконно използване на сила от руската държава против Обединеното кралство. Тогава аз ще се върна в парламента и ще представя пълния спектър на ответните мерки“ е казала британският премиер Тереза Мей пред Камарата на Общините.\r\nПо-рано в понеделник председателят на комисията по външните работи на Камарата Том Туджендхат, депутат от Консервативната партия казал по адрес на Русия , че „това не е обикновена държава, а държава-аутсайдер“, която представлява сериозна опасност за Обединеното кралство и срещу която трябва да се предприемат мерки.\r\n„Ако ние не можем да защитим нашите ценности вътре в страната, кой ще се облегне на нас като съюзник и да ни се довери? Обединеното кралство не трябва да се вълнува само от търговски взаимоотношения – какъв смисъл има от богатството, ако не можем да защитим своя дом?\", заявява Туджендхат.\r\nНа този фон Консервативната партия е обвинявана от вдовицата на убития през 2006 година Александър Литвиненко Мария за получаване на дарения от руски граждани и свързани с Русия бизнесмени. \r\nВ този ред депутатите и министрите призовават да бъдат въведени санкции по отношение на лица, близки с Кремъл.\r\nМинистърът на външните работи Сергей Лавров нарекъл обвиненията срещу Русия пропаганда. \r\n„Ние само гледаме репортажите по телевизията,  където вашите колеги с много сериозни лица, с патос, говорят, че ако това е Русия, то ще има такъв отговор, който Русия ще запомни завинаги. Това е несериозно. Отново чиста пропаганда, нагнетяване на истерия“, заявява Лавров в неделя. Юлиян Марков", "date": "2018.03.12", "title": "„Независимая газета“:  Британските депутати наричат Русия „страна-аутсайдер“"}
{"url": "http://www.focus-news.net/news/2018/03/12/2498324/novi-list-harvatiya-konkurentsiyata-na-harvatiya-za-germanskite-turisti-se-zasilva-no-interesat-kam-stranata-e-stabilen.html", "text": "Благодарение на добрата икономическа ситуация в страната, и през настоящата година германските граждани ще пътуват повече зад граница. Данните от ранните резервации показват, че Турция и Гърция остават сред любимите им дестинации, но интересът към страни като Хърватия също е стабилен, отбелязва загребското електронно издание Novi List в статия, посветена на международното изложение ITB Travel, което се проведе тази седмица в Берлин.\r\nМестните представители на туристическия бранш поясняват, че от началото на годината се наблюдава увеличение на ранните резервации за Турция с 50 на сто или дори  повече, спрямо данните от същия период на 2017 г. Германските експерти признават, че през 2018 г. Хърватия има сериозна конкуренция на местния туристически пазар, но същевременно уверяват, че интересът към разположената на Адриатическо море държава остава стабилен. Годишно Хърватия е посещавана от около 18 хил. германци, но повечето от тях идват в страната за лятна почивка или около Коледните и Новогодишните празници, предава  Радио „Фокус“ в рубриката „Балкански туристически часовник“.\r\nВ тази връзка сезонността на хърватския туризъм се явява сериозна пречка за привличането на по-голям брой туристи от ФРГ. Все по-засилен обаче е интересът към столицата Загреб, която привлича посетители целогодишно.\r\nС цел привличане на повече гости от Германия в рамките на изложението в Берлин са проведени многобройни срещи с представители на туроператори и авиокомпании. В резултат е договорено да бъдат пуснати 13 нови маршрута, които ще свържат по въздух почти всички големи градове във ФРГ с тези в Хърватия. \r\nРедакцията на изданието цитира данни, съгласно които от началото на годината ранните резервации на германците за почивки в България бележат ръст от 20 на сто. Някои анализатори са на мнение, че гражданите на ФРГ, а също и на скандинавските държави, продължават да подбират за летните си почивки страни, които не са засегнати от тероризма.: Тереза Герова", "date": "2018.03.12", "title": "Novi List (Хърватия): Конкуренцията на Хърватия за германските туристи се засилва, но интересът към страната е стабилен"}
{"url": "http://www.focus-news.net/news/2018/03/12/2498715/tass-sreshtata-mezhdu-rusiya-turtsiya-i-iran-otnosno-siriya-shte-se-provede-na-chetvarti-april.html", "text": "Тристранната среща между Русия, Турция и Иран относно урегулиране на ситуацията в Сирия, ще се проведе на четвърти април в Истанбул, това заяви вицепремиерът на Турция Бекир Бозгад в понеделник, съобщава ТАСС.\r\n„Заседанието на двустранния руско-турски Съвет за сътрудничество ще се проведе на трети април“, заяви Бозгад и допълни, че на следващия ден ще бъде проведена тристранната среща относно Сирия в Истанбул. \r\nАгенцията припомня, че това е следващата стъпка на мирния процес, осъществяван от трите държави, паралелно с провеждащия под егидата на ООН. : Цанко Цолов", "date": "2018.03.12", "title": "ТАСС: Срещата между Русия, Турция и Иран относно Сирия ще се проведе на четвърти април"}
{"url": "http://www.focus-news.net/news/2018/03/12/2498326/vzglyad-rusiya-pokaza-ubietsa-na-samoletonosachi-kinzhal.html", "text": "Хиперзвуковото оръжие, за което говори Владимир Путин в посланието си, беше обявено от критиците за нищо повече от компютърна графика. В неделя руското Министерство на отбраната за първи път показа ракетата на високоточния авиационен ракетен комплекс „Кинжал“, която, според мнението на експртите, посяга на неуязвимостта на такава светиня на американската военна мощ като самолетоносачите, пише руското издание „Взгляд“.\r\nВ нощта срещу 11 март руското военно ведомство показа реалния облик на ракетата и изстрелването й. Учебно-боевият пуск на ракетата беше изпълнен от изтребител-прихващач МиГ-31 от Въздушно-космическите сили на Русия, излетял от летището в Южния военен окръг.\r\nПускът бе проведен в щатен режим и хиперзвуковата ракета порази обозначената й цел на полигона. „В хода на пуска на ракетата бяха потвърдени тактико-техническите характеристики и времевите показатели на високоточния авиационен ракетен комплекс „Кинжал““, отбелязаха от военното ведомство.\r\n„Взгляд“ напомня, че руският президент Владимир Путин в хода на посланието си към Федералното събрание на 1 март показа редица оръжия от ново поколение, които ще позволят на Русия да си осигури максимални отбранителни възможности, както и способността да нанася на противника ответни удари, в случай на атака, които са способни да преодолеят всяка отбранителна система и да достигнат до целта си. Сред представеното имаше и хиперзвукови оръжия, в частност комплексът „Кинжал“, който никога по-рано не е бил споменаван никъде и не е бил демонстриран.Путин не е Тръмп\r\nНай-новите оръжия на Путин се оказаха до такава степен ултимативни и неочаквани за целия свят, че много просто се отказаха да вярват в тяхното съществуване. Водещите западни медии, експерти, политици и военни побързаха да заявят, че новото оръжие не е нищо повече от компютърна графика, нарисувана специално за президентското послание.\r\nНо, след публикуването на новото видео на руското военно министерство това вече не минава. На публикувания запис ясно се вижда, както обликът на ракетата, така и полетът й с хиперзвукова скорост след пускането от носителя.\r\nВоенният експерт Алексей Леонков намира, че това видео е направено включително и за това да се демонстрира нагледно, че заявеното оръжие съществува реално и не е просто компютърна графика.\r\n„Някои си мислят, че ги заблуждаваме. Те просто не разбират нашата система, това, че когато у нас върховният главнокомандващ излезе и каже нещо, той не си играе с думите. Щом го е казал, значи това е истина и няма никакви приказки, никакви фантазии и никакъв блъф. Това не е Доналд Тръмп, който обяснява как в кабинета му има голям червен бутон, по-голям от този на Ким Чен-ин. Това са два различни типа лидери“, заяви Леонков пред вестник „Взгляд“.Родство с „Искандер“\r\n„Кинжал“ е високоточен хиперзвуков авиационен ракетен комплекс, който може да носи, както конвенционален, така и ядрен заряд. Неговият основен елемент е хиперзвуковата аеробалистична ракета, чиято далекобойност е повече от 2 хиляди километра. Максималната й скорост превишава тази на звука 10 пъти, което съответства на 10 макса (на височина 11 км това е примерно 10,6 хил. км/ч, а близо до повърхността на Земята – около 12 хил. км. ч.), а за развиването й са нужни няколко секунди. При това ракетата е способна да маневрира във всеки етап на полета при тази огромна скорост.\r\nРакетата е предназначена за поразяване на наземни и морски цели. На нея се слага самонасочваща се бойна глава за всякакви метеорологични условия, която осигурява висока точност, както и възможност за поразяване на цели във всяко време на деня и при всякакви климатични условия.\r\nПодобна ракета е демонстрирана за първи път. Приетата на въоръжение през 2016 година крилата ракета Х-32, предназначена за унищожаване на наземни цели, не достига за малко до хиперзвукова скорост (3,5 – 4,6 макса, вместо необходимите 5 или повече) и има далекобойност от хиляда километра. Разработваната в момента „Циркон“ е хиперзвукова ракета с морско базиране и радиус на действие от само 400 км и скорост от около 8 макса.\r\nАлексей Ленков отбелязва, че ракетата „Кинжал“ прилича на ракетата 9М723 на комплекса „Искандер – М“, която наричат квазибалистична и не изключи, че именно тя е послужила за основа на новия комплекс/\r\nПревод и редакция:", "date": "2018.03.12", "title": "„Взгляд“: Русия показа „убиеца на самолетоносачи“ „Кинжал“"}
{"url": "http://www.focus-news.net/news/2018/03/12/2498327/blic-sarbiya-sarbiya-e-vse-po-atraktivna-za-chuzhdestrannite-turisti.html", "text": "Сърбия е все по-атрактивна за туристи. Такава увереност изрази Богданка Илич, член на Асоциацията на екскурзоводите в Нови Сад, пише белградското електронно издание Blic, посветена на Международния ден на екскурзоводите.\r\nСъгласно думите на Илич, тя и колегите й работят в тясно сътрудничество с чуждестранни агенции, чрез които да предложат интересни програми на все по-големия брой туристи от чужди държави. Самата Илич споделя, че работи главно с посетители от Германия, но поясни, че има множество посещения от съседните на Сърбия страни и дори по-далечни държави като например Израел. Подчертано засилен е и интересът към Сърбия от страна на китайските туристи, предава  Радио „Фокус“ в рубриката „Балкански туристически часовник“.\r\nИлич е категорична, че е настъпил моментът на чуждестранните туристи да бъде обяснено, че Сърбия не е само Белград, Копаоник, Златибор и Нови Сад. В страната има много други дестинации, които си струва да бъдат видени, но за тази цел трябва да се осигури добър достъп по пътищата и да се работи за подобряването на инфраструктурата като цяло. Така чуждестранните гости ще имат възможност да се насладят на богатството на Източна Сърбия, която - според екскурзовода от Нови Сад, е несправедливо пренебрегвана в туристическите оферти за западната ни съседка. \r\nОфициалните статистически данни показват, че в периода януари-октомври 2017 г. столицата на Войводина е посетена от общо 165 519 туристи, което представлява ръст от почти 14% в сравнение със същия период през 2016 г. Повечето гости идват от страни от региона, подчертават от редакцията.: Тереза Герова", "date": "2018.03.12", "title": "Blic (Сърбия): Сърбия е все по-атрактивна за чуждестранните туристи"}
{"url": "http://www.focus-news.net/news/2018/03/12/2498328/fox-news-dvama-dushi-zaginaha-sled-padane-na-helikopter-v-nyu-york.html", "text": "Най-малко двама души от шестчленния екипаж са загинали при падане на хеликоптер в река „Ийст ривър“ в град Ню Йорк, предава Fox News, като се позовава на информация от местните власти.\r\n„Кметът (Бил де Блазио) е получил информация от полицаите и пожарникарите“, заяви говорител на кметството на Ню Йорк. „Най-малко един човек е оцелял, а най-малко двама са загинали. Пилотите все още са във водата“.\r\nОт Федералната авиационна администрация съобщиха, че Eurocopter AS350 „е паднал“ в близост до остров Рузвелт. От нюйоркската полиция потвърдиха, че в момента се провежда спасителна операция. \r\nПревод и редакция:", "date": "2018.03.12", "title": "Fox News: Двама души загинаха след падане на хеликоптер в Ню Йорк"}
{"url": "http://www.focus-news.net/news/2018/03/12/2498330/pazardzhik-14-dushi-sa-nastaneni-v-tsentara-za-palnoletni-litsa-s-dementsiya-v-selo-dabravite.html", "text": "В село Дъбравите, сградата на училището, което бе закрито, е преустроена в Център за настаняване от семеен тип за пълнолетни лица с деменция. Това каза за Радио „Фокус“ – Пазарджик директорът на Центъра Христина Пипонкова. Тя обясни, че Центърът е открит през 2015 година и е за възрастни хора, на издръжка на Община Белово. „Капацитетът му е 15 души. От 1 август 2016 година той функционира като Център за настаняване от семеен тип за пълнолетни лица с деменция, делегирана от държавата дейност. В момента има настанени 14 души. Имаме едно свободно място за жена“, допълни Пипонкова. Тя каза също, че, настаняването се случва след заповед, издадена от Дирекция „Социално подпомагане“. Изискването е лицата да са с деменция или Алцхаймер, за която трябва да има експертно решение от ТЕЛК или протокол от лекарска комисия.\r\nВаня НИКОЛОВА", "date": "2018.03.12", "title": "Пазарджик: 14 души са настанени в Центъра за пълнолетни лица с деменция в село Дъбравите"}
{"url": "http://www.focus-news.net/news/2018/03/12/2498331/veliko-tarnovo-naetite-litsa-po-trudovo-i-sluzhebno-pravootnoshenie-v-kraya-na-minalata-godina-sa-s-33-po-malko-v-sravnenie-s-kraya-na-2016-g.html", "text": "68 хиляди са наетите лица по трудово и служебно правоотношение в област Велико Търново в края на миналата година. Това съобщиха за Радио „Фокус“ – Велико Търново от Териториално статистическо бюро – Север,  Отдел „Статистически изследвания – Велико Търново“. Спрямо края на месец септември 2017 година наетите лица намаляват с 1,3%. В почти всички икономически дейности се наблюдава намаление на наетите, като то е най-голямо в дейностите „Строителство” – с близо 10% и „Административни и спомагателни дейности” – със  7%. В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” – съответно 28%  и 14.5%.\r\nВ края на декември 2017 година наетите лица по трудово и служебно правоотношение са с 2.3 хиляди, или с 3.3% по-малко в сравнение със същия период на предходната година. Най-голямо намаление на наетите се наблюдава в икономическите дейности „Транспорт, складиране и пощи” – с 0.6 хиляди и „Преработваща промишленост” – също с 0.6 хиляди. В процентно изражение най-значително намаление е регистрирано в „Хотелиерство и ресторантьорство” – с  16.8%.\r\nВ края на четвъртото тримесечие на 2017 година в частния сектор са работили 68.1% от всички наети в област Велико Търново.\r\nНадежда КРЪСТЕВА", "date": "2018.03.12", "title": "Велико Търново: Наетите лица по трудово и служебно правоотношение в края на миналата година са с 3,3% по-малко в сравнение с края на 2016 г."}
{"url": "http://www.focus-news.net/news/2018/03/12/2498332/bedstvie-v-severozapada-obzor.html", "text": "Високите температури през последните дни доведоха до интензивно снеготопене и повишаване на речните нива, както и на нивата в язовирите. На места, основно в Северозападна България обстановката бе усложнена и бе обявено бедствено положение. \r\nСитуацията в община Хайредин, област Враца, постепенно се нормализира, но бедственото положение остава в сила. От общинската администрация информират, че Язовир „Рогозен“ 1 е пълен на 100%, но вече не прелива през преливника. В момента се извършват ремонтни дейности по него - инсталират се два сифона, които ще помогнат за по-бързото намаляване на нивото на язовира. Язовир „Бързина“ прелива с 8 куб.м./сек през преливника. По последна информация на територията на общината няма бедстващи или евакуирани хора. Въпреки това все още бедственото положение остава в сила.\r\nБедствено положение бе обявено и в община Брегово, област Видин. Причина за това стана пълноводието на река Тимок. Кметът на общината Милчо Лалев подчерта, че текстът на заповедта за обявяване на бедствено положение предвижда евакуация на хора при евентуално продължаване на прииждането на водите, но увери, че към момента такава не се налага. По думите му общата площ на залетите пространства е около 10 хил. декара, а от началото на деня нивото на водата там е спаднало, но само с около 2 см. Според него съществува опасност придошлите води да са преминали през флотационни съоръжения на „Мини бор“ на територията на Сърбия и да са замърсени с тежки метали. „Най-големият проблем е, че питейната вода е точно в съседство с това заливане и има опасност от просмукване и от екологична катастрофа“, допълни кметът и настоя в най-кратки срокове да бъдат иззети проби и анализирани резултатите от тях. Областният управител Албена Георгиева увери, че към момента няма опасност от замърсяване на питейната вода на Брегово и хората трябва да са спокойни. Служители на Районната служба „Пожарна безопасност и защита на населението“ във Видин са извършили оглед на дигите на река Тимок край Брегово. Набелязани са критичните участъци, като е разширен процепът в една от тях за по-бързо оттичане на водата обратно в Тимок. След като премине проблемната ситуация, от Напоителни системи ще предприемат мерки за заздравяване на дигите.\r\nВ неделя следобед бе обявено бедствено положение и в село Иново, община Видин. Причината е скъсана дига в района на селото и залети земеделски площи. във връзка със създалата се ситуация Общинският щаб за защита при бедствия проведе две заседания, ръководени от заместник-кмета на Община Видин инж. Цветан Асенов. Инж. Асенов обясни, че до дигата към този момент не е възможно да се пристъпи отникъде, с никаква техника и ще се търси временно решение на проблема. По думите му достъп до къщите има и може да се предприемат действия за малка предпазна дига, за да се защити населението на Иново. Пътят между земеделската земя и къщите е годен за преминаване на тежка техника и ако се наложи ще бъде направена превантивно малка дига, водата ще остане в разливната зона и няма да има никаква опасност за хората, допълни заместник-кметът.\r\nНаблюдението на дигата ще продължи през цялата нощ, с усилията на „Напоителни системи“ - Видин. Районното управление към ОДМВР - Видин, със съдействието на сектор „Пътна полиция“ ще организира предоставяне на своевременна информация за състоянието на пътната мрежа на територията на кметство Иново и при необходимост ще ограничи достъпа на граждани до засегнатите от наводнението участъци. При необходимост ще се активира и Доброволното формирование към Община Видин.", "date": "2018.03.12", "title": "Бедствие в Северозапада (ОБЗОР)"}
{"url": "http://www.focus-news.net/news/2018/03/12/2498335/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министърът на финансите на Великобритания Филип Хамънд отхвърли идеята на вдовицата на Александър Литвиненко – Марина, че Консервативната партия трябва да върне обратно получените дарения от над 820 хиляди лири от руски олигарси, като настоя, че парите са получени законно, пише британското ляво-либерално издание The Independent.\r\nКанцлерът отрече също, че Кремъл „се надсмива“ на Великобритания за реакцията й на убийството на бившия двоен агент от ГРУ Сергей Скрипал и подозренията, че Русия е замесена в случая.\r\nIndependent припомня, че Марина Литвиненко призова да се върнат парите на руските олигарси, получени, след като Тереза Мей стана премиер на Обединеното кралство. Тя предупреди, че Лондон „трябва да бъде много внимателен с кого се сприятелява“.\r\nНо Хамънд настоя, че „има много строги правила“ за правенето на дарения, като поясни, че те може да дойдат единствено от британски граждани с проверено минало.\r\n„Има хора в тази страна, които са британски граждани с руски корени. Не мисля, че трябва да ги отделяме и да ги свързваме с Путин“, заяви той.\r\nIndependent пише, че „Торите“ са получили над 3 милиона лири като дарения от руски милиардери, след като взеха властта през 2010 година, а конкретно за периода след лятото на 2016 година, сумата е 820 хиляди лири.\r\n*** Човекът, който е разкрил пред руските власти, че отровеният миналата седмица Сергей Скрипал е двоен агент на МИ – 6 е испански двоен агент, който е получил присъда от 12 години лишаване от свобода за издаване на тайни на руското разузнаване, пише британското издание The Times.\r\nРоберто Флорес Гарсия е разбрал, че руският двоен агент Скрипал, който по това време е бил базиран в Испания е работил за британското и испанското разузнавания и е съобщил тази информация на свой контакт в руското посолство в Мадрид, пише авторитетното издание.\r\nФлорес, който е работил за Центърът за национално разузнаване (ЦНР), испанската разузнавателна служба, е предоставил секретната информация, с която е разполагал на Пьотр Яковлевич Мелников, работил в посолството между 2000 и 2003 година, се разбира от документацията по делото му за измяна.\r\nВ хода на делото срещу Флорес през 2010 година, съдът е получил информация, че през 2001 година той е написал писмо до Мелников, в което се представя като служител на испанското разузнаване. В съдържанието се казва, че двойният агент е готов „да си сътрудничи“ с Русия, като разкрие „кой кой е в ЦНР“, в замяна на 200 хиляди долара.\r\nДокументите, които е продал са съдържали местонахождението на агентите на ЦНР, които по това време са работели в чужбина и самоличността на хората от чуждите правителства, с които те са си сътрудничили.  Имената на правителствата не са разкрити по време на делото.\r\nThe Times е получил потвърждение от британски източници, че Флорес е разкрил сътрудничеството между Скрипал, МИ – 6 и испанското разузнаване, а източници, близки до ЦНР, са намекнали, че сред компрометираните от Флорес испански агенти са били седем души, които са убити в Ирак през 2003 година.\r\nСлед разкритията, испанският двоен агент получава присъда от 12 години лишаване от свобода. Защитата на Флорес пледира, че доказателствата по случая са поставени в дома му преди обиска, който довежда до ареста му през 2007 година.\r\nСпоред информацията на The Times, Флорес започва службата си в „Гражданската гвардия“ на Испания през 1991 година и достига до чин ефрейтор. По-късно той се присъединява към ЦНР, където служи до 2004 година. Двойният агент е изпълнявал задачи в Перу, Парагвай, както и в щаб квартирата на агенцията в Мадрид. Първите съмнения към него се появяват през 2000 година, но не се разбира какво ги е предизвикало. През 2012 година съдът намалява присъдата му на 9 години. Флорес е женен за журналистката Мария Хосе Еспиноза.\r\nКакто посочва изданието, Скрипал е вербуван от МИ – 6, докато се намира на служба в Мадрид като офицер от военното разузнаване на Русия ГРУ в средата на 90-те. Той получава кодовото име “Forthwith”. Източници на Times, близки до руското разузнаване, са обяснили, че той се сприятелява с агент под прикритие на британското разузнаване, който му предлага съвместен бизнес, свързан с внос на испански вина в Русия. По-късно Скрипал предава информация за стотици агенти на ГРУ в замяна на заплата от 3 хиляди долара месечно плюс бонуси в брой.\r\n*** Лидерът на Либерално-демократичната партия на Великобритания сър Винс Кейбъл обвини гласувалите за излизане от Европейския съюз, че искат Великобритания, в която „лицата са бели“, по време на шокираща реч на партийна конференция, пише британското евроскептично издание The Daily Express.\r\nЛидерът на либерал-демократите заяви, че по-старата генерация е отговорна за решението на Великобритания да напусне Съюза. Сър Винс смята, че то е предизвикано от „носталгията“ на гласувалите за Брекзит за Великобритания, в която „лицата на хората са бели“.\r\nБританският политик обясни, че първоначално е искал Обединеното кралство да излезе от ЕС, но когато е разбрал, че мнозинството от младежите под 25 години е за оставане в Съюза, а повечето граждани над 65 са за излизане, си е променил позицията.\r\n„Много хора бяха повлияни от носталгията си по свят, в който паспортите бяха сини, лицата бяха бели а картата беше оцветена с имперско розово“.\r\nОсвен критиките си за Брекзит, сър Винс Кейбъл посочи, че пред неговата партия има много голямо предизвикателство: „Когато се огледам сред публиката виждам, че сме много, много бели. Трябва да направим свой приоритет това, да направим партията ни по-разнообразна етнически“.", "date": "2018.03.12", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/03/12/2498336/moskovskiy-komsomolets-vladimir-putin-razkaza-zashto-potana-podvodnitsata-kursk.html", "text": "Инцидентът с подводницата „Курск“ е последствие от запуснатото състояние на руските въоръжени сили след разпадането на Съветския съюз. Това заяви президентът на Русия Владимир Путин, цитиран от „Московский комсомолец“.\r\n„След разпадането на Съюза имахме огромни икономически и социални проблеми. Това не можеше да не повлияе на армията“, съобщи руският държавен глава в документалния филм на Андрей Кондрашов „Путин“.\r\nСпоред неговите думи, трагедията с „Курск“ е била проявление на общото състояние на въоръжените сили. „Защо да таим греховете си, много добре знаем в какво състояние тогава се намираше армията. Затова, казано честно, няма нищо удивително в това, но трагедията е колосална. Толкова много хора загинаха“, заяви Путин.\r\nВ началото на януари прессекретарят на избирателния щаб на Путин и политически анализатор на ВГТРК Кондрашов съобщи, че е заснел нов документален филм за руския държавен глава. Журналистът отбеляза, че зрителите ги очаква „максимално открит Путин“. По-рано Кондрашов засне още един документален филм за руския президент – „Валаам“.\r\nАтомната подводница „Курск“ катастрофира в Баренцово море на 12 август 2000-ата година. Всички 118 члена на екипажа загинаха.\r\nПревод и редакция:", "date": "2018.03.12", "title": "„Московский комсомолец“: Владимир Путин разказа защо потъна подводницата „Курск“"}
{"url": "http://www.focus-news.net/news/2018/03/12/2498334/afp-napadatel-s-nozh-be-zastrelyan-pred-rezidentsiyata-na-iranskiya-poslanik-vav-viena.html", "text": "Двадесет и шест годишен австриец беше застрелян пред резиденцията на иранския посланик във Виена в нощта срещу понеделник, след като нападна охранител с нож, предава AFP, като се позовава на информация от местната полиция.\r\nНападателят „е загинал на място“, след като охранителят е открил огън, заяви говорителят на полицията Харалд Соерос пред AFP.\r\nОхранителят, който е бил в своята кабинка пред зданието е получил нараняване в горната част на ръката в резултат от нападението. \r\nПревод и редакция:", "date": "2018.03.12", "title": "AFP: Нападател с нож бе застрелян пред резиденцията на иранския посланик във Виена"}
{"url": "http://www.focus-news.net/news/2018/03/12/2498338/tornos-news-gartsiya-ochakva-prez-2018-godina-poveche-ot-chetiri-miliona-germanski-turisti.html", "text": "Гърция е най-популярната туристическа дестинация за германците след Испания, а според наличните данни през настоящата година южната ни съседка ще посрещне повече от четири милиона туристи от ФРГ, предава икономическият портал Tornos News> \r\nГерманският институт за пазарни проучвания (GfK) съобщи, че местните туристически агенции са отбелязали 40% увеличение на продажбите за почивка в Гърция, в сравнение с миналата година, предава  Радио „Фокус“ в рубриката „Балкански туристически часовник“. Но въпреки внушителния ръст на резервациите, Гърция има сериозни конкуренти в лицето на Турция, броят на резервациите за която се е удвоил спрямо данните от първите месеци на 2017 г. \r\nДори прогнозите на института да не се окажат точни, едно е ясно - германците обичат Гърция. Тенденцията на засиления им интерес може да бъде потвърдена с конкретни данни: от 2,27 млн. германски туристи през 2012 г. броят им постепенно се увеличи до 3,7 млн. през 2017 г., подчертават от редакцията. : Тереза Герова", "date": "2018.03.12", "title": "Tornos News: Гърция очаква през 2018 година повече от четири милиона германски туристи"}
{"url": "http://www.focus-news.net/news/2018/03/12/2498351/premierite-boyko-borisov-i-zoran-zaev-shte-pochetat-pametta-na-evreite-deportirani-ot-teritoriyata-na-dneshna-republika-makedoniya.html", "text": "Премиерът Бойко Борисов ще участва във възпоменателната церемония на 12 март в Скопие по повод 75-годишнината от депортирането на евреите от територията на днешна Република Македония. Това съобщиха от Правителствената информационна служба. В памет на жертвите на Холокоста българският министър-председател, заедно с премиера на Република Македония Зоран Заев, ще поднесе венец на паметника на загиналите евреи. Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията са включени и представители на еврейската общност. В рамките на посещението са планирани и двустранни разговори между премиерите Борисов и Заев.", "date": "2018.03.12", "title": "Премиерите Бойко Борисов и Зоран Заев ще почетат паметта на евреите, депортирани от територията на днешна Република Македония"}
{"url": "http://www.focus-news.net/news/2018/03/12/2498337/eurasia-daily-komu-prinadlezhat-balkanitei-chast-ii-makedoniya.html", "text": "Заради глобалните проблеми на Сърбия и нейното многолетно противопоставяне на западния натиск и опитите за разрешаване на проблемите около Косово и Метохия често остават скрити изпитанията на нейните най-близки съседи. При това вероятността от възникване на сериозно огнище на напрежение, чийто пламък може да се разпространи из целия балкански регион, навярно е по-голяма на тяхна територия заради отсъствието на сериозен интерес от водещите световни държави. Една от тези, на пръв поглед, „незабележими“ републики е Македония, където вече от няколко години се водят сериозни вътрешнополитически борби, подгрявани не само от неразрешените териториални въпроси, но и от икономическите такива.\r\nТова, че Скопие иска да се види в състава на обединена Европа не е тайна за никой. Но дали наистина в Брюксел искат това е доста спорен въпрос. Европейците са силно обезпокоени не само от многото неразрешени политически въпроси, но и от постепенната ислямизация на страната. А в подобни условия на европейските политици им е доста по-спокойно да контролират ситуацията от разстояние, за сметка на икономическото си влияние и постоянния политически натиск, отколкото да решават възникващите въпроси в рамките на юрисдикцията на ЕС. Наистина, напоследък този „контрол“ не само, че престана да изглажда вътрешно и външно-политическите проблеми, а напротив – започна да създава допълнително напрежение в страната. Доказателство за това е неотдавнашната криза в малката република, която, според мнението на повечето анализатори, дойде в резултат от неумелата политика на Запада. Следствие от повече от двугодишната дипломация на Брюксел на това направление стана сериозното вътрешнополитическо разделение, което започна с мирни демонстрации и завърши (а завърши ли?) с междуетническо противопоставяне и кървави погроми в парламента. И всичко това се случи в страна, която вече отдавна зависи икономически от ЕС, а от това следва, че заинтересоваността на европейците в събитията, които се случват там трябва да бъде на едно от приоритетните места.\r\nСпоред последните данни, около 70% от външнотърговския оборот на Македония е с Евросъюза и повече от 75% (например, от САЩ са по-малко от 2%) от направените чужди инвестиции пак са от Брюксел. Всяка година ЕС отпуска по 100 около 100 милиона евро субсидии на Скопие по програмите за евроинтеграция. В допълнение към това, повечето големи македонски партии и повече от 70% от населението на страната подкрепят присъединяването на страната към ЕС. Но всичко това по никакъв начин не допринася за поддържането на мира и спокойствието в републиката, независимо от това, че етническите противоречия бяха доста редки през последните години, освен ако не броим няколко провокации на радикалите. Например, същите днешни антагонисти – македонецът Никола Груевски и албанецът Али Ахмети – в миналото успешно си сътрудничиха един с друг: от 2008 до 2016 година партията на Ахмети беше в управляващата коалиция на Груевски, а самият той беше вицепремиер.\r\nПоследните събития в Македония, като цяло, извадиха на показ една доста характерна особеност на политиката в региона: нито Русия, нито ЕС (САЩ практически са се отстранили изцяло от случващото се в страната, въпреки че взеха участие в опитите за разрешаване на последната политическа криза), за разлика от борбите около Сърбия, не проявяват особен интерес към Македония. И, трябва да се каже, с пълно основание – това се отнася особено до Евросъюза. В Скопие отдавна са недоволни от отношението на еврочиновниците към тях, особено по отношение на интеграцията на републиката в обединена Европа. Затова неслучайно още през ноември м.г. президентът на Македония Георге Иванов заяви пред британското издание The Daily Telegraph, че ЕС е „оставил вратата на Балканите отворена“ за стратегическите посегателства на Русия и Китай. „До неотдавна ние не виждахме никакви руски инвестиции в Македония. Но, тъй като Европа предава позициите си, или, по-скоро, не изпълнява своите обещания да направи Балканите част от ЕС, това е като призив от страна на Съюза към тях да дойдат и да заемат мястото му“, заяви Иванов. Трябва да се отбележи, че позицията на македонския лидер се споделя и в Брюксел. През юни 2017 година на срещата на върха на европейските лидери въпросът за ситуацията в Македония беше включен в дневния ред: британски чиновници, занимаващи се с въпроси по сигурността предупредиха за нарастващия риск от руска намеса в работите на тази република, целящи да попречат на влизането на страната в „евроатлантическата сфера“. Освен това, Лондон започна да се тревожи и от активността в страната на Китай, който увеличи своите инвестиции в Македония по линия на схемата „16+1“ (действаща в страните от Централна и Източна ЕВропа). И в този случай опасенията на европейците не са безпочвени. Известно е, че Пекин проявява сериозен интерес към сътрудничеството с Македония, тъй като тя е своеобразно свързващо звено между пристанищните обекти, които китайците купиха в Гърция и техните икономически интереси в целия Южноевропейски регион. При това Скопие не само се заиграва с Пекин на думи, за да дразни Брюксел: в края на ноември 2017 година македонският премиер Зоран Заев, след срещата с китайски си колегия Ли Къцян в кулоарите на шестата среща на лидерите на правителствата на Китай и 16 страни от Източна и Централна Европа, заяви, че сътрудничеството между Китай и страните от региона е ключ към развитието на Македония и затова неговата страна ще продължи да разширява партньорството си с Пекин в посочения формат. При това от своя страна китайското ръководство също не се отказва от плановете си за разширяване на своето присъствие в тази балканска република, включително и за сметка на финансови инвестиции и големи инфраструктурни проекти, които могат да станат част от Китайско-европейския морски и сухопътен транспортен път. Например, китайците вече не за първа година снабдяват местните ж.п. линии с електрически локомотиви, строят магистрали и даже инвестират в енергийната инфраструктура на страната. И на този фон бездействието на европейците действително изглежда нелогично, особено ако се отчете огромната зависимост на Македония от ЕС.\r\nПревод и редакция:", "date": "2018.03.12", "title": "Eurasia Daily: Кому принадлежат Балканите? Част II – Македония"}
{"url": "http://www.focus-news.net/news/2018/03/12/2498339/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Заради глобалните проблеми на Сърбия и нейното многолетно противопоставяне на западния натиск и опитите за разрешаване на проблемите около Косово и Метохия често остават скрити изпитанията на нейните най-близки съседи. При това вероятността от възникване на сериозно огнище на напрежение, чийто пламък може да се разпространи из целия балкански регион, навярно е по-голяма на тяхна територия заради отсъствието на сериозен интерес от водещите световни държави. Една от тези, на пръв поглед, „незабележими“ републики е Македония, където вече от няколко години се водят сериозни вътрешнополитически борби, подгрявани не само от неразрешените териториални въпроси, но и от икономическите такива.\r\nТова, че Скопие иска да се види в състава на обединена Европа не е тайна за никой. Но дали наистина в Брюксел искат това е доста спорен въпрос. Европейците са силно обезпокоени не само от многото неразрешени политически въпроси, но и от постепенната ислямизация на страната. А в подобни условия на европейските политици им е доста по-спокойно да контролират ситуацията от разстояние, за сметка на икономическото си влияние и постоянния политически натиск, отколкото да решават възникващите въпроси в рамките на юрисдикцията на ЕС. Наистина, напоследък този „контрол“ не само, че престана да изглажда вътрешно и външно-политическите проблеми, а напротив – започна да създава допълнително напрежение в страната. Доказателство за това е неотдавнашната криза в малката република, която, според мнението на повечето анализатори, дойде в резултат от неумелата политика на Запада. Следствие от повече от двугодишната дипломация на Брюксел на това направление стана сериозното вътрешнополитическо разделение, което започна с мирни демонстрации и завърши (а завърши ли?) с междуетническо противопоставяне и кървави погроми в парламента. И всичко това се случи в страна, която вече отдавна зависи икономически от ЕС, а от това следва, че заинтересоваността на европейците в събитията, които се случват там трябва да бъде на едно от приоритетните места.\r\nСпоред последните данни, около 70% от външнотърговския оборот на Македония е с Евросъюза и повече от 75% (например, от САЩ са по-малко от 2%) от направените чужди инвестиции пак са от Брюксел. Всяка година ЕС отпуска по 100 около 100 милиона евро субсидии на Скопие по програмите за евроинтеграция. В допълнение към това, повечето големи македонски партии и повече от 70% от населението на страната подкрепят присъединяването на страната към ЕС. Но всичко това по никакъв начин не допринася за поддържането на мира и спокойствието в републиката, независимо от това, че етническите противоречия бяха доста редки през последните години, освен ако не броим няколко провокации на радикалите. Например, същите днешни антагонисти – македонецът Никола Груевски и албанецът Али Ахмети – в миналото успешно си сътрудничиха един с друг: от 2008 до 2016 година партията на Ахмети беше в управляващата коалиция на Груевски, а самият той беше вицепремиер.\r\nПоследните събития в Македония, като цяло, извадиха на показ една доста характерна особеност на политиката в региона: нито Русия, нито ЕС (САЩ практически са се отстранили изцяло от случващото се в страната, въпреки че взеха участие в опитите за разрешаване на последната политическа криза), за разлика от борбите около Сърбия, не проявяват особен интерес към Македония. И, трябва да се каже, с пълно основание – това се отнася особено до Евросъюза. В Скопие отдавна са недоволни от отношението на еврочиновниците към тях, особено по отношение на интеграцията на републиката в обединена Европа. Затова неслучайно още през ноември м.г. президентът на Македония Георге Иванов заяви пред британското издание The Daily Telegraph, че ЕС е „оставил вратата на Балканите отворена“ за стратегическите посегателства на Русия и Китай. „До неотдавна ние не виждахме никакви руски инвестиции в Македония. Но, тъй като Европа предава позициите си, или, по-скоро, не изпълнява своите обещания да направи Балканите част от ЕС, това е като призив от страна на Съюза към тях да дойдат и да заемат мястото му“, заяви Иванов. Трябва да се отбележи, че позицията на македонския лидер се споделя и в Брюксел. През юни 2017 година на срещата на върха на европейските лидери въпросът за ситуацията в Македония беше включен в дневния ред: британски чиновници, занимаващи се с въпроси по сигурността предупредиха за нарастващия риск от руска намеса в работите на тази република, целящи да попречат на влизането на страната в „евроатлантическата сфера“. Освен това, Лондон започна да се тревожи и от активността в страната на Китай, който увеличи своите инвестиции в Македония по линия на схемата „16+1“ (действаща в страните от Централна и Източна ЕВропа). И в този случай опасенията на европейците не са безпочвени. Известно е, че Пекин проявява сериозен интерес към сътрудничеството с Македония, тъй като тя е своеобразно свързващо звено между пристанищните обекти, които китайците купиха в Гърция и техните икономически интереси в целия Южноевропейски регион. При това Скопие не само се заиграва с Пекин на думи, за да дразни Брюксел: в края на ноември 2017 година македонският премиер Зоран Заев, след срещата с китайски си колегия Ли Къцян в кулоарите на шестата среща на лидерите на правителствата на Китай и 16 страни от Източна и Централна Европа, заяви, че сътрудничеството между Китай и страните от региона е ключ към развитието на Македония и затова неговата страна ще продължи да разширява партньорството си с Пекин в посочения формат. При това от своя страна китайското ръководство също не се отказва от плановете си за разширяване на своето присъствие в тази балканска република, включително и за сметка на финансови инвестиции и големи инфраструктурни проекти, които могат да станат част от Китайско-европейския морски и сухопътен транспортен път. Например, китайците вече не за първа година снабдяват местните ж.п. линии с електрически локомотиви, строят магистрали и даже инвестират в енергийната инфраструктура на страната. И на този фон бездействието на европейците действително изглежда нелогично, особено ако се отчете огромната зависимост на Македония от ЕС.\r\n***Инцидентът с подводницата „Курск“ е последствие от запуснатото състояние на руските въоръжени сили след разпадането на Съветския съюз. Това заяви президентът на Русия Владимир Путин, цитиран от „Московский комсомолец“.\r\n„След разпадането на Съюза имахме огромни икономически и социални проблеми. Това не можеше да не повлияе на армията“, съобщи руският държавен глава в документалния филм на Андрей Кондрашов „Путин“.\r\nСпоред неговите думи, трагедията с „Курск“ е била проявление на общото състояние на въоръжените сили. „Защо да таим греховете си, много добре знаем в какво състояние тогава се намираше армията. Затова, казано честно, няма нищо удивително в това, но трагедията е колосална. Толкова много хора загинаха“, заяви Путин.\r\nВ началото на януари прессекретарят на избирателния щаб на Путин и политически анализатор на ВГТРК Кондрашов съобщи, че е заснел нов документален филм за руския държавен глава. Журналистът отбеляза, че зрителите ги очаква „максимално открит Путин“. По-рано Кондрашов засне още един документален филм за руския президент – „Валаам“.\r\nАтомната подводница „Курск“ катастрофира в Баренцово море на 12 август 2000-ата година. Всички 118 члена на екипажа загинаха.\r\n*** Хиперзвуковото оръжие, за което говори Владимир Путин в посланието си, беше обявено от критиците за нищо повече от компютърна графика. В неделя руското Министерство на отбраната за първи път показа ракетата на високоточния авиационен ракетен комплекс „Кинжал“, която, според мнението на експртите, посяга на неуязвимостта на такава светиня на американската военна мощ като самолетоносачите, пише руското издание „Взгляд“.\r\nВ нощта срещу 11 март руското военно ведомство показа реалния облик на ракетата и изстрелването й. Учебно-боевият пуск на ракетата беше изпълнен от изтребител-прихващач МиГ-31 от Въздушно-космическите сили на Русия, излетял от летището в Южния военен окръг.\r\nПускът бе проведен в щатен режим и хиперзвуковата ракета порази обозначената й цел на полигона. „В хода на пуска на ракетата бяха потвърдени тактико-техническите характеристики и времевите показатели на високоточния авиационен ракетен комплекс „Кинжал““, отбелязаха от военното ведомство.\r\n„Взгляд“ напомня, че руският президент Владимир Путин в хода на посланието си към Федералното събрание на 1 март показа редица оръжия от ново поколение, които ще позволят на Русия да си осигури максимални отбранителни възможности, както и способността да нанася на противника ответни удари, в случай на атака, които са способни да преодолеят всяка отбранителна система и да достигнат до целта си. Сред представеното имаше и хиперзвукови оръжия, в частност комплексът „Кинжал“, който никога по-рано не е бил споменаван никъде и не е бил демонстриран.Путин не е Тръмп\r\nНай-новите оръжия на Путин се оказаха до такава степен ултимативни и неочаквани за целия свят, че много просто се отказаха да вярват в тяхното съществуване. Водещите западни медии, експерти, политици и военни побързаха да заявят, че новото оръжие не е нищо повече от компютърна графика, нарисувана специално за президентското послание.\r\nНо, след публикуването на новото видео на руското военно министерство това вече не минава. На публикувания запис ясно се вижда, както обликът на ракетата, така и полетът й с хиперзвукова скорост след пускането от носителя.\r\nВоенният експерт Алексей Леонков намира, че това видео е направено включително и за това да се демонстрира нагледно, че заявеното оръжие съществува реално и не е просто компютърна графика.\r\n„Някои си мислят, че ги заблуждаваме. Те просто не разбират нашата система, това, че когато у нас върховният главнокомандващ излезе и каже нещо, той не си играе с думите. Щом го е казал, значи това е истина и няма никакви приказки, никакви фантазии и никакъв блъф. Това не е Доналд Тръмп, който обяснява как в кабинета му има голям червен бутон, по-голям от този на Ким Чен-ин. Това са два различни типа лидери“, заяви Леонков пред вестник „Взгляд“.Родство с „Искандер“\r\n„Кинжал“ е високоточен хиперзвуков авиационен ракетен комплекс, който може да носи, както конвенционален, така и ядрен заряд. Неговият основен елемент е хиперзвуковата аеробалистична ракета, чиято далекобойност е повече от 2 хиляди километра. Максималната й скорост превишава тази на звука 10 пъти, което съответства на 10 макса (на височина 11 км това е примерно 10,6 хил. км/ч, а близо до повърхността на Земята – около 12 хил. км. ч.), а за развиването й са нужни няколко секунди. При това ракетата е способна да маневрира във всеки етап на полета при тази огромна скорост.\r\nРакетата е предназначена за поразяване на наземни и морски цели. На нея се слага самонасочваща се бойна глава за всякакви метеорологични условия, която осигурява висока точност, както и възможност за поразяване на цели във всяко време на деня и при всякакви климатични условия.\r\nПодобна ракета е демонстрирана за първи път. Приетата на въоръжение през 2016 година крилата ракета Х-32, предназначена за унищожаване на наземни цели, не достига за малко до хиперзвукова скорост (3,5 – 4,6 макса, вместо необходимите 5 или повече) и има далекобойност от хиляда километра. Разработваната в момента „Циркон“ е хиперзвукова ракета с морско базиране и радиус на действие от само 400 км и скорост от около 8 макса.\r\nАлексей Ленков отбелязва, че ракетата „Кинжал“ прилича на ракетата 9М723 на комплекса „Искандер – М“, която наричат квазибалистична и не изключи, че именно тя е послужила за основа на новия комплекс/", "date": "2018.03.12", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/03/12/2498329/reuters-yuzhna-koreya-shte-otgovori-na-uvelichavaneto-na-amerikanskite-meta-varhu-stomanata-i-aluminiya.html", "text": "Министърът на финансите на Южна Корея заяви в понеделник, че правителството на страната ще направи усилия да отговори на увеличаването на митата за внос на стомана и алуминий в САЩ, предава Reuters.\r\n„Ще покажем ясно каква е позицията ни“, заяви Ким Дон-йон пред колегите си министри от южнокорейското правителство. „Ще използваме всички възможни мерки, за да отговорим на мерките на САЩ за увеличаване на митото върху стомана“. Корейският министър не даде конкретна информация какви ще са мерките.\r\nПревод и редакция:", "date": "2018.03.12", "title": "Reuters: Южна Корея ще отговори на увеличаването на американските мета върху стоманата и алуминия"}
{"url": "http://www.focus-news.net/news/2018/03/12/2498342/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на Северна Корея е изразил „силно желание“ да сключи мирен договор със САЩ и да установи дипломатически отношения между двете страни, съобщи в понеделник южнокорейското издание „Тона илбо“, като се позовава на високопоставен източник от администрацията на южнокорейския президент, предава РИА Новости.\r\nСпоред думите на събеседника на изданието, Ким Чен-ин е изразил намерението си да нормализира отношенията със САЩ по време на срещата му с южнокорейската делегация в Пхенян. „Крайната цел на Ким Чен-ин е да подпише мирен договр със САЩ и да установи нормални дипломатически отношения, включително да открие американско посолство в Пхенян“, е заявил източникът.\r\nПо-рано севернокорейският лидер предложи да се срещне с американския президент Доналд Тръмп, а Вашингтон даде съгласието си, като времето и мястото на срещата предстои да бъдат съгласувани.\r\nРИА припомня, че предложения за сключване на мирен договор са правени и от дядото на Ким Чен-ун – първия президент на Северна Корея Ким Ир-сен. САЩ досега винаги са отказвали даже да обсъждат подобна възможност, тъй като са свързани със съюзнически задължения с Южна Корея, по законите на която Севера представлява не държава, а забранена „антидържавна организация“. Американците са водили преговори за установяване на дипломатически отношения с Пхенян при президента Бил Клинтън. Тогава се е разглеждала възможността за откриване на посолство на САЩ в Пхенян в сградата на бившето посолство на ГДР, в което след това се е настанила дипломатическата мисия на Швеция, представляваща интересите на САЩ в Северна Корея. Но след смяната на властта във Вашингтон и управлението на правителството на Джордж Буш младши тези планове са били осуетени.\r\n*** Двадесет и шест годишен австриец беше застрелян пред резиденцията на иранския посланик във Виена в нощта срещу понеделник, след като нападна охранител с нож, предава AFP, като се позовава на информация от местната полиция.\r\nНападателят „е загинал на място“, след като охранителят е открил огън, заяви говорителят на полицията Харалд Соерос пред AFP.\r\nОхранителят, който е бил в своята кабинка пред зданието е получил нараняване в горната част на ръката в резултат от нападението.\r\n***Северен Кипър заплаши да организира свои собствени сондажи за петрол в ексклузивната икономическа зона на острова. В интервю ред агенция Reuters на външния министър и вицепремиер на турската кипърска общност Кудрет Озерсай заяви, че двете части на острова трябва да работят заедно, или изобщо няма да стане нищо, визирайки сондажните операции на кипърското правителство, пише електронното издание на гръцкия вестник Protothema.\r\n„Или ще го правим заедно – чрез дискусии, съгласие и общи действия – или всичко ще спре, или ние (Северен Кипър) ще започнем да правим същото: ще започнем проучвания и сондажи“, заяви Озерсай пред Reuters.\r\nПопитан дали напрежението може да бъде разсеяно, той подчерта, че дипломацията е първият инструмент. „Имаме намерение да ‚замразим водата‘, а не да ‚я нагряваме‘. Именно затова не използвахме сила при последния случай. Ние дори не демонстрирахме силата си. Това беше просто сдържане“, заяви политикът.\r\n***Най-малко двама души от шестчленния екипаж са загинали при падане на хеликоптер в река „Ийст ривър“ в град Ню Йорк, предава Fox News, като се позовава на информация от местните власти.\r\n„Кметът (Бил де Блазио) е получил информация от полицаите и пожарникарите“, заяви говорител на кметството на Ню Йорк. „Най-малко един човек е оцелял, а най-малко двама са загинали. Пилотите все още са във водата“.\r\nОт Федералната авиационна администрация съобщиха, че Eurocopter AS350 „е паднал“ в близост до остров Рузвелт. От нюйоркската полиция потвърдиха, че в момента се провежда спасителна операция.\r\n*** Министърът на отбраната на САЩ Джеймс Матис смята, че в посланието си към Федералното събрание на Русия президентът на страната Владимир Путин е показал стремеж за разсейване на напрежението с НАТО, предава РИА Новости, като се позовава на съобщение от пресслужбата на Пентагона.\r\n„Слушах речта на президента Путин и, както много от нас, се съсредоточих на последната трета (за новите руски оръжия). Първите две трети явно се отнасяха до вътрешни проблеми, както и до възможностите да се разсее напрежението между страните от НАТО, западните страни... и Русия“, заяви Матис.\r\nТретата част на посланието, според думите на Матис, го е разочаровала. Въоръжението, което е представил Путин, продължава да е в процес на разработка и засега не променя съотношението на силите, добави министърът на отбраната на САЩ. „Плащат ми, за да правя стратегически оценки... Бих казал, че не виждам никаква промяна във военния потенциал на Русия и до всички системи, за които говори Путин, има няколко години“, подчерта той.\r\nКакто агенция „Фокус“ вече информира, в посланието си към Федералното събрание на Русия на 1 март, Путин представи най-новите видове руско оръжие, които нямат аналог по света. Това са ракетният комплекс „Сармат“, подводните безпилотни апарати, крилата ракета с ядрена енергоустановка, авиационен ракетен комплекс „Кинжал“, лазерно и хиперзвуково оръжие.\r\n***Десетки хиляди излязоха по улиците на Барселона в неделя, за да искат формирането на ново правителство на испанския автономен регион Каталуния и отделянето му от Испания, предава AFP.\r\nСпоред данните на френската агенция, около 45 хиляди души са се присъединили към демонстрацията под надслова „Република сега“. Един от организаторите на мероприятието е заявил: „Има повече от два милиона граждани на Каталуния, които искат образуването на каталунска република“.\r\n*** Спасителните отряди са се добрали до мястото на катастрофата на турския частен самолет в Иран. Това съобщи в неделя агенция Fars, като се позовава на Управлението за извънредни ситуации на страната. Според думите на негов представител, на мястото на падането на лайнера са намерени обгорелите останки на 11 души – осем пасажера и трима членове на екипажа. За тяхната идентификация ще се наложи анализ на ДНК-то, предава ТАСС.\r\nВ операцията по издирване и спасяване са били задействани няколко специални бригади, както и алпинисти и пожарникари. Отломките на самолета се намират на височина около 400-500 метра над морското равнище, практически на края на скала. Пожарът на мястото на падането все още продължава и, както отбелязват специалистите, заради условията в местността съществува опасност огъня да се разпространи.\r\nТАСС уточнява, че частният самолет, принадлежащ на турския инвестиционен холдинг Basaran, е летял от Шарджи (в ОАЕ) към Истанбул и е изчезнал от екраните на радарите в 18:50 местно време. Той е паднал недалеч от град Шахре-Корд в планинския район в югозападната част на страната, на около 400 км от Техеран.\r\nНа борда на самолета се е намирала 28-годишната дъщеря на председателя на съвета на директорите на компанията „Мина Башаран“. Тя се е завръщала от почивката си в Емиратите заедно със семейна приятелка, а на 28 март е трябвало да се състои сватбата й.\r\n*** Прокюрдски демонстранти организираха протести срещу турската военна операция в северозападния сирийски район Африн в неделя и се биха с турци и германската полиция в района на летището в Дюселдорф и затвориха временно две ж.п. гари във Великобритания, предава AFP.\r\nВ резултат от сбиването в Германия са пострадали няколко души. От германската федерална полиция са съобщили пред AFP, че неразрешения протест на около 150 души е една от няколкото кюрдски демонстрации в Германия през почивните дни, но не са уточнили какво е предизвикало безредиците, довели до „нараняването на няколко души“.\r\nНа снимките от събитието, публикувани в социалните мрежи, се вижда огромен транспарант, който гласи: „Африн се превръща в нашия Виетнам – Ще разгромим фашизма“.\r\nВъв Великобритания голям брой кюрдски простетиращи са причинили временното затваряне на ж.п. гара Пикадили в град Манчестър и ж.п. гара „Кингс крос“ в Лондон.\r\nВ британската столица голям брой полицаи са преградили входа на гарата, за да предотвратят излизането на тълпата на пероните и релсите, с цел да причини забавяния на влаковете. Успоредно с това, в Манчестър демонстрантите са успели да излязат директно на влаковите линии, което е довело до затварянето на гарата за няколко часа и многочасови забавяния на влаковете в целия район.\r\n*** Министърът на отбраната на Гърция и лидер на младшия коалиционен партньор в гръцкото правителство „Независимите гърци“ (АНЕЛ) Панос Каменос предупреди, че Гърция и Турция са много близо до „фатален инцидент“, в интервю пред френското издание „Liberation”, предава електронното издание на гръцкия вестник Protothema.\r\nОт изданието коментират, че позицията му противоречи на линията на гръцкото правителство, което се старае да понижи напрежението между двете страни, докато Каменос изглежда е възприел по-агресивна позиция. След неговите изявления от Букурещ в петък, когато е използвал драматичен тон, за да опише арестуваните от Турция двама гръцки войници като „заложници“  и да призове Румъния да помогне за освобождаването им, военният министър е заявил пред „Liberation”, че евентуален инцидент между Гърция и Турция в Егейско море може да доведе до въоръжен конфликт заради повишеното напрежение от честите нарушения на гръцкото въздушно пространство и морски граници.\r\n„Много сме близо до фатален инцидент. Когато нашето въздушно пространство се нарушава, ние пращаме нашите самолети да изгонят турските от него“, е заявил Каменос, като е добавил, че „като цяло, Гърция е на милостта на отделен инцидент, който може за един момент да обхване бреговата охрана, военноморската флота и т.н. С нарушаването на териториалните води и въздушното пространство и на Гърция, и Европейското, Анкара също се опитва да упражнява натиск над Европа. Ние сме задължени да отбраняваме територията си, която е не само гръцка, но и европейска“, е посочил той.\r\nКаменос е обяснил, че Гърция е поставена под огромно напрежение от Турция, като само за една година нарушенията на териториалните води са се увеличили с 450%, а на въздушното пространство с 48%. „Това е предизвикано от ситуацията в Сирия и конфликта с кюрдите. Турците са изправени пред много проблеми в Африн и се опитват да прехвърлят напрежение и в Гърция“, е заключил гръцкият военен министър.\r\n***", "date": "2018.03.12", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/03/12/2498344/aktualna-patna-obstanovka.html", "text": "Пътните настилки са предимно сухи, а по усойните и планински райони – мокри, частично заледени и обработени. Това съобщиха от пресцентъра на Агенция \"Пътна инфраструктура\" (АПИ). \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.\r\nІІI. Въведени ограничения по основните пътна направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІ-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активизирало се свлачища. Участъка е сигнализиран с пътни знаци. Срок до 12.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 12.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно.Срок до 12.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 17:00 ч на 12.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 20.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.12", "title": "Актуална пътна обстановка"}
{"url": "http://www.focus-news.net/news/2018/03/12/2498343/benyamin-netanyahu-iran-sazdava-imperiya-v-blizkiya-iztok-s-tsel-svetovna-dominatsiya.html", "text": "Иран се опитва да построи империя на Близкия Изток с цел да постигне световна доминация. Такова мнение изрази в неделя в ефира на американския телевизионен канал Fox News министър-председателят на Израел Бенямин Нетаняху, предава ТАСС.\r\nНа молба да назове трите най-големи проблема на еврейската държава Нетаняху отговори по следния начин: „Иран, Иран и Иран“. „Иран се опитва да изгради агресивна империя“, заяви той. Според думите на премиера, ръководството на Ислямската република „подлага на репресии собствения си народ и се старае да завоюва останалата част от Близкия Изток, за да постигне доминация по целия свят“.\r\n„Този спонсор на глобалния тероризъм се опитва да разработи ядрено оръжие. Смятам, че трябва да спрем това“, подчерта Нетаняху, като изрази удовлетворение от решението на американската администрация да промени подхода си към Техеран и към изпълнението на Съвместния всеобхватен план за действие (СВПД) за иранската ядрена програма. „Радикалният ислямски режим, чрез междуконтиненталните си балистични ракети, поддръжката за терористически групировки и развиването на ядрени оръжия носи значителна заплаха не само за Израел, но и за Америка и целия свят“, отбеляза премиерът, като увери, че тази гледна точка се споделя от всички арабски държави.\r\nПревод и редакция:", "date": "2018.03.12", "title": "Бенямин Нетаняху: Иран създава империя в Близкия Изток с цел световна доминация"}
{"url": "http://www.focus-news.net/news/2018/03/12/2498323/the-daily-express-sar-vins-keybal-obvini-glasuvalite-za-brekzit-che-iskat-velikobritaniya-v-koyato-litsata-sa-beli.html", "text": "Лидерът на Либерално-демократичната партия на Великобритания сър Винс Кейбъл обвини гласувалите за излизане от Европейския съюз, че искат Великобритания, в която „лицата са бели“, по време на шокираща реч на партийна конференция, пише британското евроскептично издание The Daily Express.\r\nЛидерът на либерал-демократите заяви, че по-старата генерация е отговорна за решението на Великобритания да напусне Съюза. Сър Винс смята, че то е предизвикано от „носталгията“ на гласувалите за Брекзит за Великобритания, в която „лицата на хората са бели“.\r\nБританският политик обясни, че първоначално е искал Обединеното кралство да излезе от ЕС, но когато е разбрал, че мнозинството от младежите под 25 години е за оставане в Съюза, а повечето граждани над 65 са за излизане, си е променил позицията.\r\n„Много хора бяха повлияни от носталгията си по свят, в който паспортите бяха сини, лицата бяха бели а картата беше оцветена с имперско розово“.\r\nОсвен критиките си за Брекзит, сър Винс Кейбъл посочи, че пред неговата партия има много голямо предизвикателство: „Когато се огледам сред публиката виждам, че сме много, много бели. Трябва да направим свой приоритет това, да направим партията ни по-разнообразна етнически“.\r\nПревод и редакция:", "date": "2018.03.12", "title": "The Daily Express: Сър Винс Кейбъл обвини гласувалите за Брекзит, че искат Великобритания, в която „лицата са бели“"}
{"url": "http://www.focus-news.net/news/2018/03/12/2498346/sitel-makedoniya-dvanadeset-godini-ot-smartta-na-slobodan-miloshevich-s-pametnik-i-ulitsa-ili-bez-tyahi.html", "text": "В неделя се навършиха 12 години от смъртта на бившия председател на Съюзна република Югославия и обвинен за военни престъпления в Хага Слободан Милошевич, коментираха част от сръбските медии, предава скопският телевизионен канал „Сител“.\r\nВ кратките си материали, повечето от тях се позовава на агенция Бета, в която се дават кратки хронологически данни за „десетгодишното автократично управление на Милошевич, което завършва през 2000-ата година с победата на президентските избори на кандидатите на Демократическата опозиция на Сърбия (ДОС) и масовите демонстрации на 5 октомври, неговото арестуване през 2001-а и предаването му на Хагския трибунал, където и почина на 11 март 2006 година“.\r\nИ докато почитателите на Милошевич, между които и радикалът Воислав Шешел, посетиха гроба му в Пожаревац, от сръбското правителство до медиите бе изпратено съобщение, че в понеделник правителствена делегация ще положи венец на паметната плоча в двора на Скупщината по повод 15-ата годишнина от убийството на премиера Зоран Джинджич, случило се на същото място.\r\nВ Белград все още няма паметници нито на Милошевич, нито на Джинджич, коментира „Сител“.\r\nИ докато миналата година правителството, начело със Сръбската прогресивна партия (СПП), поде инициатива за поставянето на паметник на Джинджич, преди четири дни техният коалиционен партньор – Социалистическата партия на Сърбия (СПС) и конкретно - нейният почетен председател Милутин Мърконич, официално поискаха от градския парламент на Белград и от сръбския премиер Александър Вучич да се постави паметник и да се именува една улица и един площад в столицата в чест на бившия партиен лидер Слободан Милошевич.\r\nКакто и за Зоран Джинджич, така и за Слободан Милошевич отбелязването на годишнината от тяхната смърт – а с това и на тяхното историческо наследство, част от което е и евентуалното поставяне на техни паметници, все още предизвиква полемика в Сърбия.\r\nВ нея се включи и високопоставеният функционер от СПС, адвокатът с битолски произход Тома Фила, който заяви в навечерието на изборите за местна власт в Белград, че „убийството на Зоран Джинджич е патриотичен акт“. В събота той констатира, че „поддържа инициативата за паметник на Милошевич“, като успоредно с това поиска от лидера на СПС Ивица Дачич „да я подкрепи чрез най-високите органи на партията“\r\nЗа разлика от него, историкът Чедомир Антич твърди, че поставянето на паметник на Милошевич е опит да се вдигне ниският рейтинг на социалистите.\r\n„Вярвам, че не можем да намерим нито един успех на Милошевич през 90-те години. Той остави Косово като отворен проблем, което ни се върна с война... Всъщност той беше експерт в това да замаскира пораженията. Той е символ на провала на едно поколение“, заяви Антич.\r\nСпоред анкета на ТВ Н1, гражданите са разделени в мненията си около тази инициатива. Останалите медии, като Телеграф и Курир разработват „теориите за заговор за убийството на Милошевич“.\r\nЗа да се разбере дали ще бъде издигнат паметник на Милошевич (а и на Джинджич) трябва да се изчака конституирането на новия Градски парламент на Белград и позицията на мнозинството на СНС, а заедно с това, както заявиха от ТВ Н1 и едно „амин“ от президента на Сърбия Александър Вучич.\r\nПревод и редакция:", "date": "2018.03.12", "title": "„Сител“ (Македония): Дванадесет години от смъртта на Слободан Милошевич – с паметник и улица или без тях?"}
{"url": "http://www.focus-news.net/news/2018/03/12/2498333/protothema-severen-kipar-zaplashi-da-zapochne-svoi-sobstveni-sondazhi-za-petrol.html", "text": "Северен Кипър заплаши да организира свои собствени сондажи за петрол в ексклузивната икономическа зона на острова. В интервю ред агенция Reuters на външния министър и вицепремиер на турската кипърска общност Кудрет Озерсай заяви, че двете части на острова трябва да работят заедно, или изобщо няма да стане нищо, визирайки сондажните операции на кипърското правителство, пише електронното издание на гръцкия вестник Protothema.\r\n„Или ще го правим заедно – чрез дискусии, съгласие и общи действия – или всичко ще спре, или ние (Северен Кипър) ще започнем да правим същото: ще започнем проучвания и сондажи“, заяви Озерсай пред Reuters.\r\nПопитан дали напрежението може да бъде разсеяно, той подчерта, че дипломацията е първият инструмент. „Имаме намерение да ‚замразим водата‘, а не да ‚я нагряваме‘. Именно затова не използвахме сила при последния случай. Ние дори не демонстрирахме силата си. Това беше просто сдържане“, заяви политикът.\r\nПревод и редакция:", "date": "2018.03.12", "title": "Protothema: Северен Кипър заплаши да започне свои собствени сондажи за петрол"}
{"url": "http://www.focus-news.net/news/2018/03/12/2498347/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.30 часа енергийният министър Теменужка Петкова и изпълнителният директор на „Национална електрическа компания“ ЕАД Петър Илиев ще посетят площадката, изградена за реализация на проекта АЕЦ „Белене“. Ще бъде инспектирано изграждането на необходимите за съхранение на част от оборудването навеси.\r\n*** \r\nОт 11.30 часа в Посетителския информационен център министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждането на проекта „Сподели България“. \r\n*** \r\nОт 09.00 часа в Специализирания наказателен съд ще се проведе съдебно заседание по делото срещу бившия министър на външните работи Даниел Митов и неговия заместник Христо Ангеличин, които са обвинени в престъпление по служба. \r\n*** \r\nОт 09.30 часа, 2-ри състав на Специализирания наказателен съд ще заседава по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилка. \r\n*** \r\nОт 10.00 часа в Националния пресклуб на БТА ще се проведе пресконференция на представители на „Булмаркет“ , на която ще бъдат оповестени резултатите от техническите експертизи на чуждестранните вещи лица във връзка с влаковия инцидент в Хитрино. \r\n*** \r\nОт 11.30 часа в Конферентна зала 2  на хотел Central Park ще се проведе пресконференция със световно известната изпълнителка и композитор Лиса Джерард, която пристига в България за съвместния ѝ концерт с маестро Йордан Камджалов и неговия GENESIS Orchestra на 14 март 2018г. в Зала 1 на НДК. \r\n*** \r\nОт 14.00 часа в Националната складова база на БЧК в село Долни Лозен на ул. „Половраг“ № 31 президентът на Турския Червен полумесец д-р Керем Кънък ще предостави на председателя на Българския Червен кръст акад. Христо Григоров хуманитарна помощ на стойност около 300 000 евро.\r\n*** \r\nОт 18.00 часа в Общински културен институт-Красно село ще се състои камерен концерт на Струнен квартет „Големинов”.\r\n***\r\nОт 20.00 часа в зала 1 на НДК ще се проведе концерт на гръцката певица Деспина Ванди. \r\n***\r\nОт 12.00 часа кметът на Благоевград д-р Атанас Камбитов ще даде пресконференция в кабинета си в сградата на общината. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа Великотърновският университет „Св. св. Кирил и Методий“ ще бъде домакин на предстоящата публична лекция на председателя на Фондация „Българска памет“ д-р Милен Врабевски. Той пристига по покана на студентите от Дипломатически клуб „Имхотеп“, а темата на лекцията ще бъде „Младите хора в европейска България“.\r\n*** \r\nОт 12.00 часа в Регионалния пресклуб на БТА ще се проведе пресконференция, на която ще бъде представена програмата и участниците в IX издание на фестивала на трабантите - Велико Търново.\r\n*** \r\nОт 10.00 до 12.00 часа в офиса на партията, който се намира на ул. „Дунавска“ 1, народният представител от ГЕРБ-Видин и областен координатор на партията Владимир Тошев ще проведе открита приемна за граждани. \r\n*** \r\nОт 09.30 ще се проведе кукленият спектакъл „Синият таралеж“ на Държавен куклен театър „Дора Габе“. \r\n*** \r\nОт 11.00 до 18.00 часа в Младежки център - Добрич ще проведе Кандидатстудентска борса  2018. \r\n***\r\nОт 11.00 часа в ж.к. „Бистрица” ще бъде направена първа копка по проекти за благоустрояване. \r\n***\r\nОт 11.00 часа в Административен съд – Кюстендил ще се проведе пресконференция по повод дейността на съдебната институция през 2017 година. \r\n***\r\nОт 09.00 часа в зала 1 на Окръжния съд ще се проведе заседание по делото срещу Величка Д., обвинена в използвала платежни инструменти – банкови карти, без знанието и съгласието на титулярите. \r\n***\r\nОт 09.00 часа в зала 10 на Окръжния съд ще се проведе заседание по делото срещу Тодор Н., обвинен в нарушаване на правилата за движение при управление на автомобил и в причиняване на смъртта на друго лице.\r\n***\r\nОт 10.30 часа в сградата Община Пловдив ще се проведе редовна пресконференция на кмета на града Иван Тотев. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на двамата подсъдими Божидар А. и Иван К. и на частните обвинители срещу присъда на Окръжен съд – Пловдив, с която са обвинени в умишлено убийство на митнически инспектор. \r\n***\r\nОт 12.00 часа, в новия офис на НФСБ на бул. „Шести септември“ ще се проведе пресконференция по актуални градски теми на народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и адвокат Атанас Петров. \r\n***\r\nОт 13.30 часа в зала 1 на Окръжния съд ще се гледа делото срещу Костадин П., в качеството му на зам.-кмет на Община Куклен, и Надежда М., обвинени в приемане и съответно даване на подкуп във връзка с обществена поръчка. \r\n*** \r\nОбщинските съветници от  ГЕРБ в град Пловдив ще проведат приемни с гражданите.\r\nОт 16.00 часа Вера Тоскова и Ели Гатева ще се срещнат с граждани в офиса на  ГЕРБ в район „Тракия” в жк. „Тракия” бл.91.\r\nОт 17.00 часа Даниела Дженева ще приема граждани в офиса на  ГЕРБ в район „Южен”, ул. „Академик Петър Динеков” № 1А. От 17.30 часа на същото място срещи ще проведе Атанас Узунов.\r\nСпартак Николов и Вихър Захов ще се срещнат с граждани в офиса на  ГЕРБ в район „Източен” на ул. „Коста Паница” №5. Началният час на приемните е 17.00 часа. \r\nОт 17.30 часа започва приемната на Александър Радев, която ще се проведе в офиса на  ГЕРБ в район „Централен” на ул. „Прага” № 2. \r\n***\r\nОт 16.00 часа в библиотека „Иван Вазов“ ще се състои закриването на месеца под надслов „Подвиг и слава“, ще се обявят и резултатите от ученическите конкурси, обявени по повод 140 години от Освобождението на България.\r\n*** \r\nНародните представители от ГЕРБ-Пловдив ще проведат приемни с граждани. \r\nОт 16.00 часа Менда Стоянова ще се среща с граждани в централния офис на  ГЕРБ – Пловдив, на бул. „Марица” 91. От 16.00 часа започва и приемната на Спас Гърневски, който ще проведе срещи в офиса на  ГЕРБ на ул. „Коста Паница“ № 5. По същото време в партийния офис на ул. „Стефан Стамболов\" № 21 ще приема Атанас Ташков. От 16.30 часа започва приемната на Димитър Лазаров, която ще се проведе в партийния офис на  ГЕРБ на улица „Прага” 2. \r\n*** \r\nОт 18.00 часа в Залите за временни експозиции на Градската художествена галерия (ул. „Княз Александър I“ №15) ще бъде открита изложба в памет на пловдивския художник Атанас Згалевски (1940-2008). \r\n*** \r\nОт 10.00 часа в Регионалния пресклуб на БТА ще се проведе пресконференция на поетесата Стефанка Мирчева.\r\n*** \r\nОт 10.00 часа в конферентна зала „Загора“ на хотел „Сити“ ще се проведе международна среща дискусия „Устойчивият и природосъобразен начин на живот“. \r\n*** \r\nОт 13.00 часа на изхода на кв. „Дивдядово“ в посока към гр. Шумен екип на сектор „Пътна полиция“ ще представи новата стационарна преносима установка за контрол на скоростта. Подвижната камера влиза в работен режим от понеделник. \r\n*** \r\nОт 15.00 часа, в сградата на Административен съд – гр. Шумен ще се проведе пресконференция, на която ще бъде представена  на Шуменския административен съд през 2017 година.", "date": "2018.03.12", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2018/03/12/2498348/nimh-oblachnostta-shte-se-uvelichava-i-do-kraya-na-denya-valezhi-shte-obhvanat-stranata-maksimalnite-temperaturi-shte-sa-mezhdu-19-i-24.html", "text": "Днес от запад облачността ще се увеличава и вплътнява, а от северозапад ще започнат и валежи, които до края на деня ще обхванат западната половина от страната, а през нощта и останалите райони. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Ще духа слаб, в Източна България до умерен вятър от юг-югозапад. Максималните температури ще са между 19° и 24°, в София - около 20°. По Черноморието ще преобладава слънчево време, но след обяд ще започне да се увеличва. Привечер на отделни места ще превали дъжд. Ще духа слаб до умерен вятър от юг-югозапад, който след обяд ще се ориентира от югоизток. Максимални температури между 19° и 22°. Температурата на морската вода е 6-7°. Вълнението на морето ще бъде 1-2 бала.\r\nВ планините облачността ще е значителна. По-късно през деня ще има превалявания от дъжд, над 2300 метра от слаб сняг. Ще духа умерен, по билата временно до силен югозападен вятър. Максималната температура на височина 1200 метра ще бъде 14°, на 2000 метра – около 6°.\r\nАтмосферното налягане е по-ниско от средното за март и през деня ще се понижа.", "date": "2018.03.12", "title": "НИМХ: Облачността ще се увеличава и до края на деня валежи ще обхванат страната - максималните температури ще са между 19° и 24°"}
{"url": "http://www.focus-news.net/news/2018/03/12/2498349/predstoyashti-mezhdunarodni-sabitiya-za-12-martagentsiya-fokus.html", "text": "*** Германската социалдемократическа партия и Съюзът (ХДС/ХСС) ще подпишат коалиционно споразумение.\r\n*** Португалският президент Марсело Ребело де Соуса ще пристигне в Гърция, където ще се срещне с колегата си Прокопис Павлополус и с министър-председателя Алексис Ципрас.\r\n*** Министрите на финансите от Еврозоната ще обсъдят спасителната програма за Гърция.\r\n*** Държавният секретар на САЩ Рекс Тилърсън е на посещение в Нигерия. \r\n**", "date": "2018.03.12", "title": "Предстоящи международни събития за 12 март(Агенция „Фокус“)"}
{"url": "http://www.focus-news.net/news/2018/03/12/2498345/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница трафикът е интензивен на граничен контролно-пропускателен пункт \"Капитан Андреево\" и на граничен контролно-пропускателен пункт \"Лесово\" за товарни автомобили на изход.  Това съобщиха от пресцентъра на Главна дирекция \"Гранична полиция\".  Информацията за трафика е към 6.00 часа. \r\nНа останалите гранични пунктове трафикът е нормален.", "date": "2018.03.12", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/03/12/2498354/vitsepremierat-ekaterina-zaharieva-shte-uchastva-v-10-ata-tristranna-sreshta-na-vanshnite-ministri-na-balgariya-gartsiya-i-rumaniya-v-bukuresht.html", "text": "Заместник министър-председателят и министър на външните работи Екатерина Захариева ще участва в тристранна среща в Букурещ с колегите си от Румъния и Гърция. Там заедно с Никос Кодзиас и домакина Теодор Мелешкану ще обсъди регионални въпроси. Това съобщиха от пресцентъра на Министерството на външните работи.\r\nСред тях е темата за европейската перспектива за Западните Балкани. Тя е приоритет на Българското председателство на Съвета на ЕС, но се радва на подкрепа както от Гърция, така и от Румъния, която ще бъде ротационен председател през 2020 г. Ще бъде обсъдена и сигурността на региона, включително енергийната. \r\nТова е десетата среща в този формат. Домакин на следващата ще бъде Гърция. Диалогът между трите страни е интензивен не само на ниво външни министри. През декември 2017 г. премиерите на трите държави се срещнаха в Белград по покана на президента на Сърбия Александър Вучич.", "date": "2018.03.12", "title": "Вицепремиерът Екатерина Захариева ще участва в 10-ата тристранна среща на външните министри на България, Гърция и Румъния в Букурещ"}
{"url": "http://www.focus-news.net/news/2018/03/12/2498353/ministar-temenuzhka-petkova-shte-poseti-ploshtadkata-na-aets-belene.html", "text": "Енергийният министър Теменужка Петкова и изпълнителният директор на „Национална електрическа компания“ ЕАД г-н Петър Илиев ще посетят площадката, изградена за реализация на проекта АЕЦ „Белене“. Това съобщиха от пресцентъра на Министерство на енергетиката.   Ще бъде инспектирано изграждането на необходимите за съхранение на част от оборудването навеси. Посещението е предвидено за 10.30 ч.", "date": "2018.03.12", "title": "Министър Теменужка Петкова ще посети площадката на АЕЦ „Белене“"}
{"url": "http://www.focus-news.net/news/2018/03/12/2498356/dobrich-vremenno-shte-bade-zatvoren-uchastak-ot-ulitsa-otets-paisiy.html", "text": "Временно ще бъде затворен участък от улица „Отец Паисий“ в Добрич днес – 12 март, предаде кореспондентът на Радио „Фокус” – Варна. Промяната в организацията на движение на автомобили ще бъде между 9,00 и 13,00 часа. Улицата ще бъде затворена в участъка между кръговото кръстовището на Стоматологията и кръстовището на ФСГ „Васил Левски“. Причината е извършване на ремонтни дейности на пътното платно. Строителните работи на обект ,,Интегриран проект за подобряване на водния цикъл на град Добрич“ ще се изпълняват по улиците „Арда”, “Ивайло“ и “Теменуга“. Пътните настилки са сухи в цялата област, условията за пътуване са добри. В Добрич времето е ясно, духа слаб вятър, температурата е около 7 градуса.\r\nЖулиета НИКОЛОВА", "date": "2018.03.12", "title": "Добрич: Временно ще бъде затворен участък от улица „Отец Паисий“"}
{"url": "http://www.focus-news.net/news/2018/03/12/2498352/ministrite-nikolina-angelkova-i-rumen-porozhanov-shte-uchastvat-v-kragla-masa-za-obsazhdane-na-proekta-spodeli-balgariya-v-bansko.html", "text": "Министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждане на проекта „Сподели България“ в Банско. Това съобщиха от пресцентъра на Министерството на туризма. На форума ще бъдат дискутирани дестинациите „Долината на Струма“ и „Долината на Места“. Кръглата маса е част втори етап от реализацията на съвместната инициатива, по която двете министерства работят.\r\nСъбитието ще се проведе от 11:30 часа в Посетителския информационен център (срещу църквата) в Банско.", "date": "2018.03.12", "title": "Министрите Николина Ангелкова и Румен Порожанов ще участват в кръгла маса за обсъждане на проекта „Сподели България“ в Банско"}
{"url": "http://www.focus-news.net/news/2018/03/12/2498355/denyat-12-mart-v-svetovnata-istoriya.html", "text": "2017 г. \r\nБившият президент на Каталуния, Артур Мас, получава забрана да заема публична длъжност в продължение на две години след организирането на неофициалния, неконституционен референдум за независимост през 2014 г.2015 г. \r\nИсландия оттегля кандидатурата си за членство в ЕС.2014 г. \r\nОсновоположникът на световната мрежа Тим Бърнърс-Лий призовава за дигитална Харта на свободите. Натискът върху интернет от страна на правителствата и корпоративните интереси се увеличава. Затова на системата е необходима онлайн Магна харта, или основни правила, които да защитят нейната откровеност и неутралност.2013 г. \r\nВ Гренландия се провеждат парламентарни избори.2012 г. \r\nВластите на Сирия се съгласяват с плана за мирно урегулиране на ситуацията в страната предложен от ръководителите на министерството на външните работи на Русия и на Лигата на арабските държави.2004 г. \r\nПри поредица от бомбени атентати в Бомбай, Индия загиват 300 души и хиляди са ранени.2000 г. \r\nРимският папа Йоан Павел II иска публично извинение за прегрешенията на католическата църква пред човечеството. От началото на папството си на 16 октомври 1978 г. той е направил 95 папски посещения извън Италия и 141 в Италия. Като епископ на Рим е посетил 301 от всичките 334 епархии.\r\nИздал е 13 енциклики, написал е 13 апостолически проповеди, 11 апостолически конституции и 41 апостолически писма. Публикувал е две книги – “Прекрачване на прага на надеждата” (октомври 1994 г.) и “Дар и мистика: 50-та годишнина от ръкополагането ми за свещеник” (ноември 1996 г.).\r\nЙоан Павел ІІ е председателствал 131 беатификационни церемонии (за блажени са обявени 1 282 души) и 43 церемонии за канонизиране (за светци са обявени 456). Провел е 8 консистории, при които е обявил 201 души за кардинали.\r\nПапата има 38 официални визити, 650 аудиенции и срещи с държавни глави и 212 аудиенции с министър-председатели.1999 г. \r\nЧехия, Унгария и Полша встъпват в НАТО. НАТО е създаден на 14 април 1949 г. Той е военно-политическият съюз НАТО, сформиран на основата на подписания във Вашингтон от САЩ, Великобритания, Франция, Белгия, Холандия, Люксембург, Канада, Италия, Португалия, Норвегия, Дания и Исландия Северноатлантически договор. Договорът представлява доброволна система за сигурност на независими държави. През 1952 г. към НАТО се присъединяват Гърция и Турция, през 1955 г. - ФРГ, през 1982 г. - Испания, през 1999 г. - Полша, Чехия и Унгария. През 1966 г. от военната организация на блока излиза Франция, а през 1974 г. и Гърция (която се връща през 1980 г.). Във военната организация на Северноатлантическия пакт не влиза Исландия. България става равноправен член на НАТО през 2004 г. Седалището на НАТО е в Брюксел. Дейността на НАТО се допълва от независими парламентарни и неправителствени организации: Парламентарна асамблея (ПА) на НАТО, Евроатлантически съвет за партньорство /ЕАСП/, Програма \"Партньорство за мир\", Асоциация на Атлантическия договор /АТА/.\r\nСлед 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция за война срещу световния тероризъм.1994 г. \r\nВ английска църква за първи път жена е провъзгласена за свещеник.1993 г. \r\nВърховният съвет на Русия гласува против проекта за конституция, предложена от Елцин.1992 г. \r\nЧечня е провъзгласена за независима от Русия.1992 г. \r\nУкрайна установява дипломатически отношения с Куба.1985 г. \r\nВ Женева САЩ и СССР започват преговори по контрол върху въоръженията.1974 г. \r\nСъветският космически апарат \"Марс-6\" е спуснат успешно на повърхността на Марс. Кацането става в район с координати: ширина - 24 градуса, дължина -20 градуса. Тази област, според номенклатурата на Международния астрономически съюз, се нарича Пирае Редио. За пръв път са извършени непосредствени изследвания на състава и структурата на повърхността на Червената планета.\r\nНа \"Марс-6\" е монтиран уред за определяне на химичния състав на атмосферата. Уредът е изобретен в института за космически изследвания при АН на СССР под ръководството на доктора на физико- математическите науки Вадим Истомин. Анализът на получената телеметричната информация показва, че атмосферата съдържа няколко десетки процента от някакъв инертен газ. Най-вероятно той е аргон. Въглеродният двуокис и аргонът са основните газове, съставящи атмосферата.1950 г. \r\nНа референдум в Белгия по-голямата част от населението се обявява за възстановяване на монархия.1942 г. \r\nПо време на Втората световна война остров Ява е изцяло завладян от японските въоръжени сили. Явайската операция се води в период 14 февруари – 15 март 1942 г. Тя е военна операция на японските въоръжени сили по време на Втората световна война за завладяване на о-в Ява и на Хол, Индия (Индонезия). На 14 февруари японците извършват въздушен и морски десант в района Палембанга (о-в Суматра), на 19 февруари - на о-в Бали; към края на февруари завладяват о-вите Суматра и Тимор и блокират о-в Ява. На 27-28 февруари японската армия, под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на о-в Ява. На 5 март е превзета Батавия (Джакарта), на 8 март - Сурабая, и на 12 март о-в Ява е изцяло завладян.1940 г. \r\nСъветската армия пробива укрепената линия “Манерхайм”, настъпва на финландска територия и завладява гр. Виборг и района около него. На следващия ден в Москва е подписан мирен договор, който слага край на Съветско- финландската война 1939- 1940 г.1936 г. \r\nПо време на Втората Световна война СССР и Монголската Народна Република сключват договор за военна помощ в случай на нападение над една от тях от страна на Япония. Договорът установява контрол на СССР над Монголия.1935 г. \r\nПерсия е преименувана на Иран.1933 г. \r\nГерманският президент Хинденбург заповядва да бъде свален флагът на Германската република и на неговото място да бъде издигнато знамето със свастиката на Националсоциалистическата партия.\r\nПаул фон Бенекендорф унд фон Хинденбург (2.10.1847 - 2.08.1934 г.) е немски генерал, политик. Като млад офицер участва във Френско-пруската война (1870-1871 г.); от 1903 г. е главнокомандващ армия. През 1911 г. е пенсиониран. След избухването на Първата световна отново е зачислен във войската, назначен е за главнокомандващ на съсредоточената в Източна Прусия 8 армия. Заедно с ген. Ерих Лудендорф (началник на неговия Генщаб) разбива и унищожава настъпващите руски войски край Таненберг и Мазурските езера. В края на август 1916 г. той оглавява Върховното военно командване, а ген. Лудендорф е назначен за първи интендант. След смъртта на президента Фр. Еберт кандидатурата му за овакантения пост е издигната от десните партии, на проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. В съперничество с А. Хитлер и други политици печели президентските избори през пролетта на 1932 г. и получава втори мандат. След като Хинденбург умира, Хитлер приема функциите на държавен глава.1912 г. \r\nНа парижките киноекрани се появява филма “Дамата с камелиите” с участието на Сара Бернар, в ролята на Маргарита Готие.\r\nИстинското име на Сара Бернар е Розине Мари Хенриет Бернар. Започва кариерата си в \"Комеди Франсез\" през 1862 г. Играе в парижки театри. През периода 1898-1922 година ръководи свой театър, наречен по-късно на нейно име. Нейни роли са Хамлет (\"Хамлет\" от У. Шекспир), Маргарита Готие (\"Дамата с камелиите\" по А. Дюма-син), Федра (\"Федра\" от Ж. Расин), Орлето (\"Орлето\" от Е. Ростан). Гастролира в Европа и САЩ. Сара Бернар е автор на мемоари. Умира през 1923 г.1911 г. \r\nДоктор Флетчър от Рокфелеровия институт за медицинско проучване открива причините за детския церебрален паралич.1894 г. \r\nЗа първи път напитката кока-кола се появява по магазините в САЩ.1664 г. \r\nНю Джърси е провъзгласен за британска колония.1496 г. \r\nЕвреите са прогонени от Сирия.1229 г. \r\nАрмията на кръстоносците навлиза в Йерусалим. Това е края на шестия кръстоносен поход. Християните успяват отново да завладеят Йерусалим, но мюсюлманите си го връщат обратно през 1244 г.\r\nКръстоносните походи са завоевателни походи на западноевропейските феодали на Изток (1096-1270 г.), организирани под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийските владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи. Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономически по-развитите страни от Близкия изток. От начало в Кръстоносните походи участват и много бедни селяни.На тази дата са родени:1946 г. \r\nРодена е Лайза Минели - американска актриса и певица. От 1964 г. тя гастролира в Лондон, Париж, Монте Карло, в градове на САЩ и в нощни клубове на Бродуей. Снима се в киното от 1966 г. Най-големият й успех е ролята на Сали Боулс в “Кабаре” (1972 г., “Оскар”). Снима се също в: “Чарли Бабълс” (1966 г.), “Стерилизираната кукувица” (1962 г.), “Щастливата лейди” (1975 г.), “Нина” (1976 г.), “Нямо кино” (1976 г.), “Ню Йорк, Ню Йорк” (1977 г.), “Артър” (1981 г.), “Това е танц” (1984 г.), “С лед” (1988 г.), “Ченге под наем” (1988 г.), “Артър - 2” (1988 г.), “Отстъпление” (1991 г.), “Излизане” (1991 г.), “Сълзи на съдбата” (тв, 1986 г.), “Успореден живот” (тв, 1994 г.), “Уест Сайдски валс” (тв, 1995 г.), “Джаки се върна” (тв, 1999 г.), “Последните дни на Джуди Гарланд” (тв, 2001 г.). Някои от най-добрите й албуми са: “Liza! Liza!” (1964 г.), “Live at the London Palladium” (1965 г.), “It Amazes Me” (1965 г.), “Come Saturday Morning” (1970 г.), “New Feelin’” (1970 г.), “Liza with a Z” (1972 г.), “Portrait of Liza” (1972 г.), “Cabaret” (1972 г.), “The Singer” (1973 г.), “Live at the Winter Garden” (1974 г.), “New York, New York” (1977 г.), “The Act” (1977 г.), “Liza Minnelli at Carnegie Hall” (1981&1987 г.), “Results” (1989 г. ), “Live from Radio City Music Hall” (1992 г.), “Liza” (1993 г.), “Music from the Life” (1996 г.), “Gently” (1996 г.), “A Touch of Class” (1997 г.).1925 г. \r\nРоден е Жорж Дерлю - френски композитор. Негови произведения са: \"Хирошима, моя любов\" (1959 г.), \"Стреляйте по пианиста\" (1961 г.), \"Жул и Джим\" (1962 г.), \"Презрението\" (1963 г.), \"Човек на всички времена\" (1966 г.), \"Конформистът\" (1970 г.), \"Американска нощ\" (1973 г.), \"Денят на чакала\" (1973 г.), \"Взвод\" (1987 г.).1923 г. \r\nРоден е Уолтър Шира - американски астронавт, капитан първи ранг от ВМФ. През 1940-1941 г. той учи в машиностроителен колеж в Нюарк, Ню Джърси. Завършва Военноморската академия в Анаполис, Мериленд през 1945 г. и служи в авиационните части на ВМФ. Шира завършва офицерското училище за морска авиация при Южнокалифорнийския университет и училището за подготовка на летци-изпитатели във военноморския изпитателен център в Патаксент Ривър, Мериленд. От 1959 г. той е в групата на астронавтите при НАСА. В Космоса лети на 3 октомври 1962 г. с космическия кораб “Меркурий”. С него прави 6 обиколки около Земята. На 15 октомври 1965 г. съвместно с Т. Стафърд Шира извършва космически полет в качеството си на командир на кораба “Джемини-6”. От 11 до 22 октомври 1968 г. лети като командир на космическия кораб “Аполо-7”.1824 г. \r\nРоден е Густав Роберт Кирхоф - немски физик. През 1846 г. той завършва Кьонигсбергския университет през. От 1850 г. е професор в университета в Бреслау, а от 1854 г. в този в Хайделберг. От 1875 г. той ръководи Катедрата по математическа физика в Берлинския университет. Автор е на трудове по оптика, електродинамика, механика и др. През 1847 г. разрешава задачата за разпределение на електрическите токове в разгърнати електрически снопове (правило на Кирхоф). В областта на механиката се занимава главно с въпросите на деформацията, равновесието и движенията на твърди тела и течности. Неговите “Лекции по математическа физика” (1874-1894 г. ) изиграват голяма роля в развитието на теоретичната физика. През 1854 г. Кирхоф и Бунзен започват изучаването на спектъра на пламъка. С това поставят началото на спектралния анализ, въведен по-късно в практиката на химическите изследвания. С помощта на новия метод са открити цезият (1816 г.) и рубидият (1861 г.). През 1859 г. Кирхоф формулира един от основните закони на топлинното излъчване и въвежда във физиката понятието абсолютно черно тяло. През 1860 г. Кирхоф открива правилото за обръщане на спектрите и пръв правилно обяснява тъмните линии в спектъра на Слънцето. Той изказва и предположения за химическия състав на слънчевата атмосфера. Кирхоф е член на Берлинската АН и член-кореспондент на Петербургската АН.На тази дата умират:\r\n2003 г. \r\nЗоран Джинджич, министър-председателят на Сърбия е убит в Белград.1957 г. \r\nУмира Ричард Евелин Бърд (25.10.1888, Уинчестър - 12.03.1957, Бостън) – американски полярен изследовател, изобретател, пилот, адмирал. Ръководител на 4 големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне във вътрешността на Антарктида. Прелита над Южния полюс (ноември 1929 г.). По време на втората експедиция (1933-1935 г.) извършва изследвания над ледника \"Рос\". Третата експедиция (1939-1941 г.) изследва отделни части на Антарктида. По време на четвъртата експедиция (1946-1947 г.), организирана от американското морско военно министерство, извършва аерофотоснимки на Западна Антарктида и вътрешните й райони. Открива и изследва много неизвестни географски обекти в Антарктида.1951 г. \r\nУмира Алфред Хугенберг - немски политик и бизнесмен. Той е един от основателите на Пангерманския съюз (1891 г.). От 1909 г. до 1918 г. е генерален директор на фирмата “Круп”. През 1916 г. Хугенберг основава собствен концерн, обединяващ много издателства, вестници, телеграфни агенции, кинофирми. През 1919-1920 г. е депутат в Националното събрание. След това е представител в Райхстага от крайно дясната Немска национална партия. Хугенберг финансира Националсоциалистическата партия и помага за установяването на фашизма в Германия. В правителството на Хитлер заема поста министър на продоволствието и селското стопанство. След разгрома на Германия (1945 г. ) Хугенберг е освободен от съдебно дирене.1699 г. \r\nУмира адмирал Франц Яковлевич Лефорт. През 1678 г. той постъпва на руска служба. Лефорт участва в Руско-турската война (1678-1681 г.). Близък приятел е на Петър I. Адмиралът има важна роля при създаването на армията. Като командир на рота и батальон той участва в Кримските походи (1687 г. и 1689 г.). В Азовския поход (1696 г.) Лефорт командва руския флот. След това организира и ръководи строителството на кораби във Воронежката корабостроителница. През 1697-1698 г. той е един от ръководителите на Великото посолство.604 г. \r\nУмира Григорий I - римски папа. Той е вторият след Лъв I (440-461 г.), наречен “Велики”. Григорий 1 получава най-доброто юридическо образование, за времето си. След блестяща административна кариера стига до поста “префект на Рим” (572-574 г.). Бъдещият папа приема монашество и основава 6 манастира във фамилните си имения на о. Сицилия. Той полага основите на бъдещата Папска държава. Освен това полага усилия за разпространение на християнството и през 596 г. организира мисията на св. Августин Кентърбърийски в Британия. Защитава римското върховенство в спор с константинополския патриарх Йоан Постник. Спорът се води заради титлата “вселенски патриарх”. Григорий I е първият папа монах, поклонник на св. Бенедикт Нурсийски. Той последователно разпространява монашеството и на Запад.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.12", "title": "Денят 12 март в световната история"}
{"url": "http://www.focus-news.net/news/2018/03/12/2498340/liderat-na-vmro-dpmne-s-predlozhenie-kam-zoran-zaev-podkrepa-za-pravitelstvoto-na-sdsm-v-zamyana-na-otkaz-ot-zakona-za-ezitsite.html", "text": "Лидерът на най-голямата опозиционна партия ВМРО-ДПМНЕ Християн Мицковски е предложил в неделя на македонския премиер Зоран Заев поддръжка за оглавяваното от него правителство на Социалдемократическия съюз на Македония (СДСМ), ако то се откаже от прокарването на Закона за езиците. Лидерът на опозиционната партия е заявил това в интервю пред скопският телевизионен канал „Сител“.\r\n„Имам две неща, които в момента искам да кажа на Зоран Заев. Първото е, ако наистина мисли доброто на Република Македония и ако наистина се определя като политик на реформите и политик, чиято основна цел са реформите, тогава да продължим с процеса на реформи, защото те са правилния приоритет за развитието на Република Македония. Ако господин Зоран Заев има концесия, ето,  ние, като политическа партия, като ВМРО-ДПМНЕ, сме на негово разплоложение и ако е притеснен, че чрез тази концесия ще се разпадне правителството и ако има сделка, за да остане правителството, ето ние като ВМРО-ДПМНЕ се предлагамес нашите депутати да подкрепим това правителство във всички тези процеси на реформи, но при едно условие, да подложи Закона за езиците на парламентарна процедура. ВМРО-ДПМНЕ ще подкрепи правителството на Зоран Заев в провеждането на всички реформи, безусловно, тъй като бъдещето на тази държава е в реформите“, заяви Мицкоски за „Сител“.\r\nПревод и редакция:", "date": "2018.03.12", "title": "Лидерът на ВМРО-ДПМНЕ с предложение към Зоран Заев: Подкрепа за правителството на СДСМ, в замяна на отказ от Закона за езиците"}
{"url": "http://www.focus-news.net/news/2018/03/12/2498358/balgarskata-pravoslavna-tsarkva-proslavi-svetiya-i-zhivotvoryasht-krast-gospoden-na-krastopoklonna-nedelya.html", "text": "В неделя Православната църква  прослави Светия и Животворящ Кръст Господен - Кръстопоклонна неделя, предаде репортер на Агенция \"Фокус\".Във всички епархии на Българската православна църква се отслужи  Василиева света Литургия и се изнасе за поклонение св. Кръст. \r\nВ патриаршеската катедрала \"Св. Александър Невски\", с благословението на Негово светейшество Българския патриарх и Софийски митрополит Неофит, Василиевата света Литургия оглави Негово високопреосвещенство Варненският и Великопреславнски митрополит Йоан. Той бе в съслужение с Негово преосвещенство Мелнишкият епископ Герасим - главен секратар на Светия Синод на Българската православна църква и др. духовници. \r\nСлед светата Богослужба в миротеката на Св. Синод започна процедурата по осмото мироварене на Българската провославна църква. Варненският и Великопресласки митрополит Йоан възглави водосвет и освети съставките и приборите, с които ще бъда варено светото миро.\r\nНа Цветница предстои да бъдат пренесени съсъдите в патриаршеската катедрала „Св. Александър Невски”, където с началото на Страстната седмица ще започне и варенето на Св. Миро. Никола Петков\r\nСъщия ден Българската православна църква почете и нашия роден светител - св. Софроний епископ Врачански.\r\nПо този повод във Възнесенския храм на Враца, посветен и на св. Софроний Врачански архиерейска света Литургия оглави Негово високопреосвещенство Врачанският митрополит Григорий. \r\nПо време на светата Литургия митрополит Григорий се помоли за хората от община Хайредин, където остава бедственото положение. Също и Бог да закриля цялата Врачанска епархия, която  почете своя духовен закрилник св. Софроний Врачански. \r\nСлед края на светата Литургия епархийският началник и свещениците от града взеха участие в общоградското честване, което се състоя пред паметника на св. Софроний Врачански. Никола Петков", "date": "2018.03.12", "title": "Българската православна църква прослави Светия и Животворящ Кръст Господен на Кръстопоклонна неделя"}
{"url": "http://www.focus-news.net/news/2018/03/12/2498357/komisar-mariya-gabriel-shte-poluchi-doklada-na-ekspertnata-grupa-na-visoko-ravnishte-otnosno-falshivite-novini.html", "text": "Българският комисар по цифровата икономика и общество Мария Габриел ще получи доклад, изготвен от експертната група на високо равнище, която проучва възможни мерки относно фалшивите новини. Това съобщиха от пресцентъра на Представителство на ЕК в България. Комисар Габриел ще даде изявление в Брюксел заедно с председателя на групата проф. Маделин де Кок Бънинг от 14.15 часа българско време, което можете да следите на живо по сателитния канал Ebs+. По същото време Европейската комисия ще обяви резултатите от проведената обществена консултация за фалшивите новини, както и данни от проучване на Евробарометър по темата сред близо 27 000 европейски граждани.", "date": "2018.03.12", "title": "Комисар Мария Габриел ще получи доклада на експертната група на високо равнище относно фалшивите новини"}
{"url": "http://www.focus-news.net/news/2018/03/12/2498361/pregled-na-osnovnite-temi-v-dobrudzhanskiya-pechat.html", "text": "„Русгеоком“ се жалва на министъра на околната среда за газа в Генерал Тошево“, съобщава челото на вестник „Нова добруджанска трибуна“. Обжалва се решението на директора на РИОСВ-Варна заради постановеното отрицателно становище по повод инвестиционното намерение на фирмата за добив на газ в Добруджа. Основният поминък на хората в региона е земеделие. Населението счита, че добив на газ и съпътстващите го дейности и ефекти ще наруши екологичното равновесие и работата на местните хора. Кметът на Добрич Йордан Йорданов е подписал споразумение за подобряване на пътната инфраструктура между румънската община Меджидия и Добрич, съобщава изданието. Споразумение за изпълнение на проект за подобряване на пътната инфраструктура между градовете Добрич и Меджидия е подписано в румънската община. 537 490, 58 евро са предоставени от МРРБ и 82 738, 56 евро е съфинансирането на Община Добрич. Проектът ще се реализира в рамките на малко повече от година, но след дейностите по водния проект по две улици в Добрич. Община град Добрич извършва пролетни грижи за зелените площи в града, съобщава всекидневникът. В розариума се извършва подрязването на розите. Премахват се всички измръзнали, изсъхнали, заболели или слаби клонки, растенията се оформят, за да имат силен растеж и обилен цъфтеж. Селектирани са десетки хиляди сорта рози, но всички те попадат в няколко основни групи – чайно-хибридни, полиантови, флорибунда и др. В Градския парк „Свети Георги” има голямо разнообразие от сортове. „Приключва делото за крупна кражба на тръби от магистрален водопровод“, съобщава вестник  „Добруджанска трибуна“. Двама от подсъдимите вече са дали обяснения по повдигнатите им обвинения. Третият подсъдим е изявил желание да бъде изслушан на следващото съдебно заседание, което е насрочено за 13 април. Междувременно съдът е предявил на страните веществените доказателства, сред които фактури, стокови разписки, приемно-предавателни протоколи, кантарни бележки и др. Подсъдими в процеса са Радко Г. от Силистра, сочен от прокуратурата като извършител на деянието, Стефан К. от София, като подбудител и помагач и Красимир Ц. от София, като помагач. Темата за трансграничния проект за подобряване на пътната инфраструктура в Добрич и румънския град Меджидия присъства и в този всекидневник. Споразумението е подписано от кметовете на двата града. От спортната страница – „Жълто-зелените“ крачат уверено към професионалния футбол“. Изключително важна победа е постигнал отборът на „Добруджа“. Футболистите са надвили прекия си конкурент по пътя към първото място – тима на „Суворово“. След тази среща добруджанци оглавяват класирането и са на 11 точки от суворовци. През седмицата предстоят два мача на добруджанци.", "date": "2018.03.12", "title": "Преглед на основните теми в добруджанския печат"}
{"url": "http://www.focus-news.net/news/2018/03/12/2498359/denyat-12-mart-v-balgarskata-istoriya.html", "text": "2013 г. \r\nПрезидентът на България Росен Плевнелиев назначава служебно правителство с министър-председател Марин Райков, което да организира парламентарни избори на 12 май 2013 г.2009 г. \r\nПрезидентът на Република България присъжда Орден „Стара планина” първа степен на Хеба Елмараси, извънреден и пълномощен посланик на Арабска република Египет „за изключително големите заслуги за развитието и укрепването на българо-египетските отношения, както и по повод окончателното ѝ отпътуване от страната.“2001 г. \r\nСофийски съд обявява фалита на Националната авиокомпания \"Балкан\".1997 г. \r\nУчредени са Обединените демократични сили. Коалицията включва Съюза на демократичните сили и Демократическата партия. На другия ден към нея се включват още и Българският земеделски народен съюз и Българската социалдемократическа партия.1981 г. \r\nЯвлението \"Фотоелектретно състояние на веществата\" е вписано в Държавния регистър за открития под № 1. Откритието е на акад. Георги Наджаков. За него той докладва на 22 юни 1937 г. пред Френската АН. \"Фотоелектретно състояние на веществата\" е фотоелектричния ефект при диелектрици и полупроводници (Ефект на Наджаков-Андрейчин) и перманентната фотоелектрична поляризация при диелектрици. Академик Наджаков завършва физика и математика в Софийския университет “Св. Климент Охридски” през 1920 г. След това специализира в Париж в лабораторията на Пол Ланжвен и в института \"Радиум\" в Сорбоната при Мария Склодовска-Кюри. Той ръководи Катедрата по експериментална физика (1937-1962 г.). Два пъти е декан на Физико-математическия факултет (1939-1940 г., 1944-1947 г.). За периода 1947 - 1951 г. е ректор на Софийския университет “Св. Климент Охридски”. Наджаков е основател и директор на секцията за научна апаратура и специални проблеми към Физическия институт при БАН. От 1947 г. до 1959 г. е подпредседател на БАН, след което е председател на Физико-математическото дружество в България. Той е един от основателите, член на научния съвет и постоянен представител на България в Обединения институт за ядрени изследвания в Дубна. Наджаков е автор на около 120 оригинални научни статии, студии и трудове. През 1967 г. е носител на златен медал за мир \"Фредерик Жолио-Кюри” Той е член – кореспондент на Гьотингенската АН, член е и на Американската асоциация за напредък на науката.1976 г. \r\nЗавършва приятелското посещение на кубинския лидер Фидел Кастро в България. Фидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г. той става министър - председател на Революционното правителството. Тази длъжност заема до 1976 г. От 1965 г. Кастро е първи секретар на ЦК на КП на Куба. За периода 1959-1976 г. е премиер - министър. След 1976 г. той е председател на Държавния съвет и на МС на Куба.1966 г. \r\nСъздадено е Министерство на съобщенията. Днес министерството на транспорта и съобщенията е организирано в дирекции. Те подпомагат министъра на транспорта и съобщенията при осъществяване на правомощията му, осигуряват технически дейността му и извършват дейности по административното обслужване на гражданите и юридическите лица.\r\nМинистърът провежда държавната инвестиционна политика в транспорта и съобщенията. Той подготвя проекти на международни договори и спогодби в областта на транспорта и съобщенията и осигурява изпълнението на международните споразумения и конвенции в тази област. Освен това разпределя и контролира разходването на предоставените за транспорта и съобщенията финансови средства, отпуснати от държавния бюджет и контролира дейността на лицата, получили лицензи, разрешения, сертификати и др., издадени от МТС.1959 г. \r\nСъздадена е Комисия за държавен контрол при Министерския съвет.1959 г. \r\nПриет е Закон за ускоряване развитието на народното стопанство, подобряване материалното и културното положение на народа и преустройство на държавното и стопанското ръководство.1946 г. \r\nДвадесет и шестото ОНС приема Закон за трудовата поземлена собственост. Земя над 200 дка земя, а за Добруджа - 300 дка, се отнемат от собствениците. Това е общо 564 000 дка или 1,2 % от обработваемата земя. Част от отнетите площи се използват за оземляване на 129 000 безимотни или малоимотни. Създават се и държавни земеделски стопанства (ДЗС).1938 г. \r\nПодписан е първият таен българо-германски протокол за доставка на военна техника. За период от две години се предвижда да бъде доставена техника в размер на 30 000 000 марки.1872 г. \r\nИларион Ловчански е избран за екзарх, но поради старост се отказва в полза на Антим І. Светското име на Иларион Ловчански е Иван Иванов. Той е роден през 1800 г. в Елена. Учи в местния метох на Хилендарския манастир и в Капиновския манастир, където през 1819 г. се замонашва. От 1827 г. е дякон на търновския митрополит Иларион Критски, а по-късно става и негов протосингел. През 1868 г. Ловчански се отказва от Патриаршията. През 1871 г. той председателства църковно-народния събор в Цариград. До смъртта си е Кюстендилски митрополит.На тази дата са родени:1939 г. \r\nРоден е Венцислав Антонов Начев - български писател. Той работи като редактор във вестник \"Пулс\" (1969-1980 г.), в списанията \"Обзор\" (1980-1985 г.) и \"Отечество\" (1989 г.). Редактор е и в Държавното военно издателство (1985-1987 г.). За периода 1989-1991 г. той е главен редактор на алманах \"Зорница\". След 1991 г. е политически наблюдател на вестник \"Зора\". От 1994 г. Начев е главен редактор на вестник \"Български писател\".\r\nНачев дебютира със стихове и разкази в периодичния печат. Съставител е на сборник със старобългарски текстове \"Писахме да се знае. Приписки и летописи\" (1984 г.). Негови книги са: \"Зотик\" (1974 г.), \"Велчова завера\" (1976 г.), \"Зли друм\" (1978 г.), \"Поп Харитон\" (1981 г.), \"Митарства\" (1983 г.), \"Стъпала към подиума\" (1985 г.), \"Горски вървища. Книга за българското хайдутство\" (1986 г.), \"Годеници на смъртта\" (1988 г.), \"Трънен венец\" (1989 г.), \"Чепати мъже\", новели (1990 г.), романи: \"Еничари\" (1991 г.), \"Палячо\" (1993 г.), \"Гневът на боговете\" (1994 г.), \"Български надписи\" (1994 г.), \"Български царски грамоти\" (1996 г.).1929 г. \r\nРоден е професор Атанас Димитров Божков - български изкуствовед. Той работи върху проблемите на съвременното и средновековното българско изкуство. Публикува много студии, статии и рецензии в български и чуждестранни периодични издания. Автор е на над 30 монографии, албуми и изследвания, по-важни от които са: \"Данаил Дечев\" (1955 г.), \"Никола Танев\" (1956 г.), \"Илия Бешков\" (1958 г.; издадени на руски, френски, английски и испански език), \"Българска художествена академия\" (1962 г.), \"Изобразителни изкуства. Видове и жанрове\" (1968 г.), \"Тревненска живописна школа\" (1967 г.), \"Старо българско изкуство\" (1968 г.), \"Миниатюри от Мадридския ръкопис на Йоан Скилица\" (1972 г.), \"Илия Петров\" (1972 г.), \"Българска историческа живопис\", в 2 т. (1972-1978 г.), \"Ненко Балкански\" (1977 г.), \"Веселин Стайков\" (1980 г.), \"Върхове на българското изобразително изкуство\" (1980 г.), \"Българската икона\" (1985 г.), \"Търновска средновековна художествена школа\" (1985 г.), \"Борис Христов, творчески портрет\" (1985 г.; 2-ро издание 1994 г.), \"Българско изобразително изкуство\" (1988 г.), \"Изображенията на Кирил и Методий през вековете\" (1989 г.), \"Петър Михайлов\" (1993 г.), \"Великолепието на България\" (1993 г.), \"Български приноси в европейската цивилизация\" (1994 г.) и др.1857 г. \r\nРоден е Константин Атанасов Паница - български офицер и политик. Той е активен деец на национално-освободителните борби на българите в Македония и Одринско. Паница е участник в Априлското въстание и Руско-турската война. Той е един от създателите на българската армия. Член е на БТЦРК, под ръководството на който се извършва Съединението (1885 г.). През Сръбско-българската война командва отряд доброволци и пръв навлиза в Сърбия. Паница играе важна политическа роля при абдикацията на Александър I Батенберг. Възглавява заговор срещу него и Ст. Самболов, но е арестуван и осъден на смърт от военен съд.На тази дата умират:1940 г. \r\nУмира Данчо Колев - български спортист, състезател по свободна борба. През 1905 г. той заминава за САЩ, където живее и работи до 1935 г. Дан Колов е един от най-добрите борци, известен с прозвищата “Кинг Конг” и “Балканския лъв”. Бори се в Канада, САЩ, Япония, Китай, Франция, Белгия, Австралия, Нова Зеландия, някои страни на Южна Африка. Побеждава най-силните борци на американската свободна борба- Дж. Шарей, Ч. Сантен, Дж. Стакер - САЩ; А. Деглан, Ш. Ригуло - Франция; Ив. Робер - Канада и др. В спортната си кариера има над 1 500 официални срещи, от които губи само 10. Той е европейски шампион в Париж (1936 г., 1937 г.). Печели и преходните награди “Европейски пояс” и “Световен пояс” (Париж, 1937 г. ). След завръщането си в България организира състезания по борба с благотворителна цел в София, Пловдив, Стара Загора, Русе и на други места. Открита е музейна сбирка в родното му село, а от 1962 г. се провежда международен турнир по свободна борба в памет на Дан Колов.1995 г. \r\nУмира Атанас Димитров Божков - български изкуствовед, професор. Завършва специалност \"Живопис\" в Художествената академия (дн. ВИИИ \"Н. Павлович\") (1935 г.). Аспирант е по история на изкуството в Московския университет (1958-1961 г.). Доктор е на изкуствознанието (1974 г.), старши научен сътрудник в Института за изобразителни изкуства при БАН (1961 г.), директор на НХГ (1964-1966 г.), зам.-председател на Комитета за изкуство и култура (1966-1971 г.), преподавател по история на изкуството в Българската държавна консерватория, професор (1970 г.) по история на изкуството във ВИИИ \"Н. Павлович\", съветник в българското посолство в Рим и генерален консул на България в Сан Марино (1972 г.). Публикува много студии, статии и рецензии в български и чуждестранни периодични издания. Автор е на над 30 монографии, албуми и изследвания, по-важни от които са: \"Данаил Дечев\" (1955 г.), \"Никола Танев\" (1956 г.), \"Илия Бешков\" (1958 г.); също и на руски, френски, английски и испански език, \"Българска художествена академия\" (1962 г.), \"Изобразителни изкуства. Видове и жанрове\" (1968 г.), \"Тревненска живописна школа\" (1967 г.), \"Старо българско изкуство\" (1968 г.), \"Миниатюри от Мадридския ръкопис на Йоан Скилица\" (1972 г.), \"Илия Петров\" (1972 г.), \"Бълг. истор. живопис\", в 2 т. (1972-1978), \"Ненко Балкански\" (1977), \"Веселин Стайков\" (1980 г.), \"Върхове на българското изобразително изкуство\" (1980 г.), \"Българска икона\" (1985 г.), \"Търновска средновековна художествена школа\" (1985 г.), \"Борис Христов, творчески портрет\" (1985 г.; 2 изд. 1994), \"Българско изобразително изкуство\" (1988 г.), \"Изображенията на Кирил и Методий през вековете\" (1989 г.), \"Петър Михайлов\" (1993 г.), \"Великолепието на България\" (1993 г.), \"Български приноси в европейската цивилизация\" (1994 г.) и др.1979 г. \r\nУмира Георги Петров Димитров - български композитор, педагог и диригент. През 1929 г. той завършва композиция в класа на К. Шикорски във Варшавската консерватория. До 1938 г. работи като инспектор по хорово дело и хоров диригент в Полша. През 1939 г. се завръща в България и работи като инспектор по музика в Министерството на народното просвещение. През 1951-1952 г. по негова инициатива в БДК е създаден хорово-диригентски клас. Преподавател е по хорово дирижиране в БДК. Димитров е един от авторите на българския национален химн (1950-1964 г.). Той се занимава още с обработки на народни песни. Автор е на сборник с хорови песни и учебници по пеене. Димитров пише статии по проблеми на българската музикална култура.1928 г. \r\nУмира Райчо (Рачо) Михов Каролев - български книжовник, общественик и педагог. През 1871 г. той завършва Духовната академия в Киев. В страната ни е директор на Софийската и Пловдивската мъжка гимназия. За периода 1884-1886 г. Каролев е министър на народното просвещение в кабинета на П. Каравелов. По-късно той е директор на Народната библиотека. Автор е на учебници и съчинения по църковна история, на “История на Габровското училище” (1926 г.) и др.1907 г. \r\nУмира Юрдан Иванов - български публицист, финансист, библиограф и изследовател на българския периодичен печат. От 1880 г. той е в Софийското градоначалство, а след това последователно в Министерство на външните работи, в Министерство на финансите и в БНБ . Иванов издава седмичника \"Югозападна България\" (1893-1894 г.). Освен това сътрудничи на либералния и демократичния печат и води рубриките по финансови въпроси в сп. \"Дело\". Той е един от организаторите на първия събор на журналистите в България, свикан в София през 1894 г. Година по-късно Иванов основава Българското икономическо дружество. Издава книгите: \"Българский периодический печат на книгата от възраждането му до днес\" (3 кн., 1891-1892 г.), \"Българските ценни книжа\" (1902 г., на френски), \"Документи по нашето възраждане\" - 163 писма от и до видни дейци на Български възраждане.1845 г. \r\nУмира Кирил Пейчинович - български монах и книжовник. Той е един от първите възрожденски дейци на Македония. Ученик е на Йоаким Кърчовски. Пейчинович се замонашва в Хилендарския манастир. По-късно се връща в Тетово и се установява в Кичевския манастир. От 1801 до 1817 той е игумен на Марковския манастир край Скопие. Успява да възобнови Лешочкия манастир и става негов игумен (1818-1830 г.). В манастира създава килийно училище и го превръща в просветно средище за цяла Западна Македония. Пейчинович помага за възстановяването на печатницата на Теодосий Синаитски в Солун, където през 1840 г. издава \"Книга глаголемая оутешение грешным приведена на простий язык от Кирила иеромонаха...\"За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.12", "title": "Денят 12 март в българската история"}
{"url": "http://www.focus-news.net/news/2018/03/12/2498364/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.03.12", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/03/12/2498325/the-times-chovekat-koyto-predade-sergey-skripal-na-ruskite-vlasti-e-ispanski-dvoen-agent.html", "text": "Човекът, който е разкрил пред руските власти, че отровеният миналата седмица Сергей Скрипал е двоен агент на МИ – 6 е испански двоен агент, който е получил присъда от 12 години лишаване от свобода за издаване на тайни на руското разузнаване, пише британското издание The Times.\r\nРоберто Флорес Гарсия е разбрал, че руският двоен агент Скрипал, който по това време е бил базиран в Испания е работил за британското и испанското разузнавания и е съобщил тази информация на свой контакт в руското посолство в Мадрид, пише авторитетното издание.\r\nФлорес, който е работил за Центърът за национално разузнаване (ЦНР), испанската разузнавателна служба, е предоставил секретната информация, с която е разполагал на Пьотр Яковлевич Мелников, работил в посолството между 2000 и 2003 година, се разбира от документацията по делото му за измяна.\r\nВ хода на делото срещу Флорес през 2010 година, съдът е получил информация, че през 2001 година той е написал писмо до Мелников, в което се представя като служител на испанското разузнаване. В съдържанието се казва, че двойният агент е готов „да си сътрудничи“ с Русия, като разкрие „кой кой е в ЦНР“, в замяна на 200 хиляди долара.\r\nДокументите, които е продал са съдържали местонахождението на агентите на ЦНР, които по това време са работели в чужбина и самоличността на хората от чуждите правителства, с които те са си сътрудничили.  Имената на правителствата не са разкрити по време на делото.\r\nThe Times е получил потвърждение от британски източници, че Флорес е разкрил сътрудничеството между Скрипал, МИ – 6 и испанското разузнаване, а източници, близки до ЦНР, са намекнали, че сред компрометираните от Флорес испански агенти са били седем души, които са убити в Ирак през 2003 година.\r\nСлед разкритията, испанският двоен агент получава присъда от 12 години лишаване от свобода. Защитата на Флорес пледира, че доказателствата по случая са поставени в дома му преди обиска, който довежда до ареста му през 2007 година.\r\nСпоред информацията на The Times, Флорес започва службата си в „Гражданската гвардия“ на Испания през 1991 година и достига до чин ефрейтор. По-късно той се присъединява към ЦНР, където служи до 2004 година. Двойният агент е изпълнявал задачи в Перу, Парагвай, както и в щаб квартирата на агенцията в Мадрид. Първите съмнения към него се появяват през 2000 година, но не се разбира какво ги е предизвикало. През 2012 година съдът намалява присъдата му на 9 години. Флорес е женен за журналистката Мария Хосе Еспиноза.\r\nКакто посочва изданието, Скрипал е вербуван от МИ – 6, докато се намира на служба в Мадрид като офицер от военното разузнаване на Русия ГРУ в средата на 90-те. Той получава кодовото име “Forthwith”. Източници на Times, близки до руското разузнаване, са обяснили, че той се сприятелява с агент под прикритие на британското разузнаване, който му предлага съвместен бизнес, свързан с внос на испански вина в Русия. По-късно Скрипал предава информация за стотици агенти на ГРУ в замяна на заплата от 3 хиляди долара месечно плюс бонуси в брой.\r\nПревод и редакция:", "date": "2018.03.12", "title": "The Times: Човекът, който предаде Сергей Скрипал на руските власти е испански двоен агент"}
{"url": "http://www.focus-news.net/news/2018/03/12/2498360/balgarskiyat-cherven-krast-i-turskiyat-cherven-polumesets-sazdavat-savmesten-bedstven-rezerv-za-postradali-pri-krizisni-situatsii.html", "text": "В 14.00 часа в Националната складова база на Българския червен кръст (БЧК) в село Долни Лозен на ул. „Половраг“ № 31 президентът на Турския червен полумесец д-р Керем Кънък ще предостави на председателя на Българския червен кръст акад. Христо Григоров хуманитарна помощ на стойност около 300 000 евро. Това съобщиха от пресцентъра на БЧК. Създаването на депо с допълнителен бедствен резерв цели осигуряването на постоянна готовност за подпомагане на пострадало население при кризисни ситуации в България и в Балканския регион. За целта Турският червен полумесец доставя дарение, което включва палатки, матраци, радиатори, вълнени одеала, хигиенни и санитарни пакети, дезинфекционни средства, кухненско оборудване и др. На връчването на дарението е поканен гл. комисар Николай Николов, директор на ГДПБЗН.", "date": "2018.03.12", "title": "Българският червен кръст и Турският червен полумесец създават съвместен бедствен резерв за пострадали при кризисни ситуации"}
{"url": "http://www.focus-news.net/news/2018/03/12/2498363/spetsializiraniyat-sad-shte-zasedava-po-deloto-sreshtu-bivshiya-ministar-na-vanshnite-raboti-daniel-mitov-i-negoviya-zamestnik-hristo-angelichin.html", "text": "От 09.00 часа Специализираният наказателен съд ще заседава по делото срещу бившия министър на външните работи и неговият заместник Христо Ангеличин. Митов е обвинен за престъпление по служба, а Ангеличин - в безстопанственост. \r\nПо данни на прокуратурата на Даниел Митов е повдигнато обвинение за това, че в периода 15 януари 2016 г. до 22 юли 2016 г., като министър на външните работи не е изпълнил служебните си задължение с цел да набави облага за търговско дружество, а от това на настъпили значителни вредни последици за ръководенето от него министерство в размер на 494 458,03 лв. От държавното обвинение посочват, че в нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения. Бившият външен министър е с наложена мярка за неотклонение „Подписка“. \r\nХристо Ангеличин е обвинен в това, че в същия период, като длъжностно лице - заместник-министър на външните работи, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не е упражнил достатъчен контрол върху работата на директора на тази дирекция. Според прокуратурата в резултат на това са последвали значителни щети за Министерство на външните работи в размер на 494 458,03 лева , изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение. От прокуратурата посочват, че вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.", "date": "2018.03.12", "title": "Специализираният съд ще заседава по делото срещу бившия министър на външните работи Даниел Митов и неговия заместник Христо Ангеличин"}
{"url": "http://www.focus-news.net/news/2018/03/12/2498365/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и Главен път Е-79. Пътните настилки са предимно сухи, а по усойните и планински райони – мокри, частично заледени и обработени. Това съобщи за Радио „Фокус“ – Пирин дежурният служител в Областно пътно управление – Благоевград. По високите и усойни места мокри. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.12", "title": "Благоевград: Нормално натоварен е трафикът по автомагистрала „Струма“ и Главен път Е-79"}
{"url": "http://www.focus-news.net/news/2018/03/12/2498366/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на дружеството.\r\nВ Благоевград с прекъснато електричество ще са улиците „Баба Тонка“, „Влахина Планина“, „Възраждане“, „Гемеджиите“,  „Заря“, „Освобождение“ и Струмско Център.\r\nВ Община Дупница с прекъснато електрозахранване ще бъдат улиците „Академик Петър Динеков“, „Александър Стамболийски“, „Асен Златаров“, „Асен Меджидиев“, „Атанас Величков“, „Бачо Киро“, „Бистрица“ и „Братя Миладинови“.\r\nВ Община Кюстендил с прекъснато електричество ще бъдат улиците „Асен Златаров“, „Атанас Достин“, „Брест“, „Иван Пашалийски“, „Индустриална“, „Липа“, „Люляк“ и „Хризантема“.", "date": "2018.03.12", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/03/12/2498367/sarajevo-times-predsedatelyat-na-saveta-na-ministrite-na-bih-e-na-ofitsialna-vizita-v-makedoniya.html", "text": "Председателят на Съвета на министрите на Босна и Херцеговина (БиХ) Денис Звиздич е на двудневно официално посещение в Македония начело на делегация, съставена от членове на оглавявания от него държавен орган, пише електронното издание Sarajevo Times.\r\nВ неделя Звиздич присъства на концерт на оркестъра на Македонската филхармония, организиран по случай 75-ата годишнина от предаването на македонските евреи.\r\nВъв втория ден от визитата си, понеделник, той ще присъства на възпоминателно шествие в памет на депортираните от Македония евреи по време на Втората световна война заедно с премиера на страната Зоран Заев и българския лидер Бойко Борисов, когато ще бъдат положени цветя на паметника на „7144-те македонски евреи“ край тютюневата фабрика в Скопие, както и на други възпоминателни мероприятия. \r\nОсвен това Звиздич ще проведе срещи с председателя на македонския парламент Талат Джафери и президента на Македония Георге Иванов.\r\nОсвен председателят Звиздич, в делегацията на Съвета на министрите на БиХ влизат още министърът на външните работи на БиХ Игор Църнадак, министърът на правосъдието Йосип Грубеша, министърът по обществените въпроси Адил Османович и министъра на комункациите и транспорта Измир Юско.\r\nПревод и редакция:", "date": "2018.03.12", "title": "Sarajevo Times: Председателят на Съвета на министрите на БиХ е на официална визита в Македония"}
{"url": "http://www.focus-news.net/news/2018/03/12/2498370/plovdiv-opasnost-ot-obrazuvaneto-na-svlachishta-ima-po-marshrutite-krichim-devin-i-asenovgrad-smolyan.html", "text": "Опасност от образуването на свлачища има по маршрутите Кричим-Девин и Асеновград-Смолян. Това каза за Радио „Фокус“ – Пловдив дежурен от Областно пътно управление. През изминалото денонощие не са регистрирани сериозни пътнотранспортни произшествия. Пътните настилки на територията на областта са сухи и нормално проходими. Проходът Троян-Кърнаре остава затворен за движение на всички моторни превозни средства. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nПътните настилки на територията на град Пловдив са сухи и нормално проходими. Най-натоварен е трафикът по булевардите „Цар Борис III Обединител“, „Христо Ботев“, „Шести септември“, „Васил Априлов“, „Руски“ и „Пещерско шосе“.\r\nВесела КРЪСТЕВА", "date": "2018.03.12", "title": "Пловдив: Опасност от образуването на свлачища има по маршрутите Кричим-Девин и Асеновград-Смолян"}
{"url": "http://www.focus-news.net/news/2018/03/12/2498371/stara-zagora-mladezhi-obsazhdat-ekologichni-problemi-v-grada-v-sreshta-diskusiya.html", "text": "Международна среща-дискусия „Устойчивият и природосъобразен начин на живот“ ще се проведе в Стара Загора от 10.00 часа в конферентна зала „Загора“ на хотел „Сити“. Това съобщиха от пресцентъра на Община Стара Загора.\r\nФорумът е по проект „Бъди устойчив, не изхвърляй бъдещето си“ на СНЦ „Академия на успеха“ в партньорство с Превантивно-информационния център по зависимости към Община Стара Загора. В него ще участват 31 младежки работници и младежки лидери от 10 държави (Полша, Испания, Словакия, Кипър, Гърция, Италия, Чехия, Литва, Турция, България), които са в Стара Загора от 7 до 14 март 2018 г. за обучителен курс по програма „Еразъм +“, ключова дейност 1 на Европейската комисия, администрирана за България от Центъра за развитие на човешките ресурси. \r\nУстойчивият и природосъобразен начин на живот, като основна тема на срещата, ще провокира останалите поканени участници - доброволци от Младежки доброволчески клуб „Дарители на надежда“, представители на други местни младежки организации, на Тракийски университет, Народно читалище „Родина-1860“, Център за подкрепа на личностното развитие към Община Стара Загора, Международен младежки център, СНЦ „Зелени Балкани“, Сдружение за съвременно изкуство и култура „Различният поглед“ да споделят добри практики и нови идеи, да представят актуални постижения в сферата на екологията, рециклирането, използването на екологични материали в работата, оползотворяването на отпадъчни материали за творчество, съзидание и за други приложения. \r\nСрещата ще бъде модерирана от Йордан Гочев, бакалавър по специалността „Екология и опазване на околната среда“ на Тракийски университет и доброволец към клуб „Дарители на надежда“. Той, освен че ще представи екологични постижения, актуални за регион Стара Загора, с интерактивни методи ще подпомага търсенето на отговори от всички участници за младежки перспективи, за устойчивост, за бъдеще с премерен риск.", "date": "2018.03.12", "title": "Стара Загора: Младежи обсъждат екологични проблеми в града в среща-дискусия"}
{"url": "http://www.focus-news.net/news/2018/03/12/2498369/kyustendil-narodniyat-predstavitel-ot-gerb-radoslava-chekanska-shte-provede-priemna-v-selo-kraynitsi.html", "text": "Изнесена приемна за жителите на село Крайници организира народният представител от ГЕРБ - Дупница Радослава Чеканска. Това съобщиха от пресцентъра на ПП ГЕРБ. Приемният ден ще се проведе на 12 март от 16.00 часа до 17.30 часа в сградата на кметството. Гражданите, които желаят да се срещнат с депутата от ГЕРБ, за да поставят касаещи ги въпроси, могат да се запишат предварително при секретаря на Кметство Крайници.", "date": "2018.03.12", "title": "Кюстендил: Народният представител от ГЕРБ Радослава Чеканска ще проведе приемна в село Крайници"}
{"url": "http://www.focus-news.net/news/2018/03/12/2498341/ria-novosti-kim-chen-un-iska-da-sklyuchi-miren-dogovor-sas-sasht.html", "text": "Лидерът на Северна Корея е изразил „силно желание“ да сключи мирен договор със САЩ и да установи дипломатически отношения между двете страни, съобщи в понеделник южнокорейското издание „Тона илбо“, като се позовава на високопоставен източник от администрацията на южнокорейския президент, предава РИА Новости.\r\nСпоред думите на събеседника на изданието, Ким Чен-ин е изразил намерението си да нормализира отношенията със САЩ по време на срещата му с южнокорейската делегация в Пхенян. „Крайната цел на Ким Чен-ин е да подпише мирен договр със САЩ и да установи нормални дипломатически отношения, включително да открие американско посолство в Пхенян“, е заявил източникът.\r\nПо-рано севернокорейският лидер предложи да се срещне с американския президент Доналд Тръмп, а Вашингтон даде съгласието си, като времето и мястото на срещата предстои да бъдат съгласувани.\r\nРИА припомня, че предложения за сключване на мирен договор са правени и от дядото на Ким Чен-ун – първия президент на Северна Корея Ким Ир-сен. САЩ досега винаги са отказвали даже да обсъждат подобна възможност, тъй като са свързани със съюзнически задължения с Южна Корея, по законите на която Севера представлява не държава, а забранена „антидържавна организация“. Американците са водили преговори за установяване на дипломатически отношения с Пхенян при президента Бил Клинтън. Тогава се е разглеждала възможността за откриване на посолство на САЩ в Пхенян в сградата на бившето посолство на ГДР, в което след това се е настанила дипломатическата мисия на Швеция, представляваща интересите на САЩ в Северна Корея. Но след смяната на властта във Вашингтон и управлението на правителството на Джордж Буш младши тези планове са били осуетени.\r\nПревод и редакция:", "date": "2018.03.12", "title": "РИА Новости: Ким Чен-ун иска да сключи мирен договор със САЩ"}
{"url": "http://www.focus-news.net/news/2018/03/12/2498368/blagoevgrad-kmetat-d-r-atanas-kambitov-shte-dade-preskonferentsiya.html", "text": "Кметът д-р Атанас Камбитов ще даде пресконференция в кабинета си, съобщиха от пресцентъра на Община Благоевград. Пресконференцията започва в 12:00 часа, като на нея ще бъдат поставени теми, свързани с развитието на Благоевград.", "date": "2018.03.12", "title": "Благоевград: Кметът д-р Атанас Камбитов ще даде пресконференция"}
{"url": "http://www.focus-news.net/news/2018/03/12/2498373/the-slovenia-times-miro-tserar-e-preizbran-za-predsedatel-na-slovenskata-upravlyavashta-partiya.html", "text": "Управляващата „Модерна центристка партия“ на Словения преизбра министър-председателя Миро Церар за свой председател. Единственият кандидат бе подкрепен от 218 делегати без гласували против или въздържали се, пише   The Slovenia Times.\r\nЦерар заяви след гласуването, че МЦП ще остане обединяващата партия, окуражаваща сътрудничеството в страната. „Искам да ви отведа до изборите оптимистични, пълни с енергия, въоръжени с нова програма и вяра, че постигаме нещо добро“, заяви преизбраният председател на конгреса. Той допълни, че „не всичката работа е приключена, затова и е необходим нов мандат“. \r\nСъщевременно министър-председателят се обърна към гласоподавателите преди парламентарните избори през юни, че „по-добре е бъдещето да бъде с леко скучни отличници, вместо да се рискува с хора, които искат да повтарят класа“. \r\n Партийната програма бе подкрепена на практика единодушно, макар и да имаше гласове, изразяващи критика по отношение на образованието и здравеопазването. \r\nНа конгреса присъстваха и председателят на групата на „Съюза на либералите и демократите на Европа“ в ЕП Ги Верхофстад, европейският комисар по транспорта Виолета Булц, както и от Ангелика Млинар, член на етническото словенско малцинство в Австрия и европейски депутат. Виктор Турмаков", "date": "2018.03.12", "title": "The Slovenia Times: Миро Церар е преизбран за председател на словенската управляваща партия"}
{"url": "http://www.focus-news.net/news/2018/03/12/2498372/burgas-narodniyat-predstavitel-ot-gerb-dimitar-boychev-organizira-priemna.html", "text": "Народният представител от ГЕРБ - Бургас и областен координатор на партията Димитър Бойчев ще има приемен ден. Това съобщиха от пресцентъра на ПП ГЕРБ. Бургаският депутат ще се срещне с гражданите в централата на партията в Бургас на ул. \"Конт Андрованти\" 5 от 14.00 часа. Записвания за приемната се правят на място в офиса на партията или на телефон 056 81 90 40.\r\nДимитър Бойчев е член на парламентарната Комисия по икономическата политика и туризъм в 44-тото Народно събрание, участва и в тази по енергетика. Председател е на парламентарната група за приятелство между България и Китай", "date": "2018.03.12", "title": "Бургас: Народният представител от ГЕРБ Димитър Бойчев организира приемна"}
{"url": "http://www.focus-news.net/news/2018/03/12/2498377/mvr-15-dushi-sa-raneni-pri-10-katastrofi-v-stranata-prez-izminaloto-denonoshtie.html", "text": "15 души са ранени при 10 катастрофи в страната  през изминалото денонощие. Това съобщиха от пресцентъра на МВР.  В столицата са станали 92 леки произшествия. Вследствие на инцидентите в София няма ранени и загинали.", "date": "2018.03.12", "title": "МВР: 15 души са ранени при 10 катастрофи в страната през изминалото денонощие"}
{"url": "http://www.focus-news.net/news/2018/03/12/2498375/vidin-narodniyat-predstavitel-ot-gerb-vladimir-toshev-organizira-otkrita-priemna-za-grazhdani.html", "text": "Народният представител от ГЕРБ-Видин и областен координатор на партията Владимир Тошев ще проведе открита приемна за граждани от 10:00 до 12:00 часа в офиса на партията, който се намира в гр. Видин, ул. „Дунавска“ №1, Речна гара, ет.2. Това съобщиха от пресцентъра на ПП ГЕРБ.\r\nЗаписвания на място или на тел. 0884411152.", "date": "2018.03.12", "title": "Видин: Народният представител от ГЕРБ Владимир Тошев организира открита приемна за граждани"}
{"url": "http://www.focus-news.net/news/2018/03/12/2498374/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Цар Асен“, Център район Триадица се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Цар Асен“ между бул. „Ген. Скобелев“ и бул. „Патриарх Евтимий“;\r\n- бул. „Ген. Скобелев“ между бул. „Витоша“ и ул. „Цар Асен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асен“ на кръстовището с ул. „Гургулят“.\r\nВъв връзка с подмяна на сградно водопроводно отклонение на ул. „Димитър Хаджикоцев“, кв. „Лозенец“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Зорница“, ул. „Димитър Хаджикоцев“ №12-№14.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пл. „Хелзинки“.\r\nВъв връзка с подмяна на пожарни хидранти на ул. „Чукар“ и ул. „Маломир“ , м. Гърдова глава, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Чукар“ от ул. „Карамфил“ до ул. „Маломир“ и ул. „Маломир“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маломир” на ъгъла с ул. „Чукар“.\r\nВъв връзка с подмяна на сградно водопроводно отклонение на бул. „Св. Климент Охридски“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на в. з. Американски колеж и бул. „Св. Климент Охридски“ от №130 до Околовръстен път.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 183 ъгъла с ул. 182.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/12/2498378/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nДнес приемните ще се проведат по следния график:\r\n- Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница”№ 5;\r\n- Вера Тоскова, от 16 до 18:00 часа в офиса на ГЕРБ в район „Тракия” в ж. к. ”Тракия” бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на ГЕРБ в район „Тракия” в ж. к. ”Тракия” бл. 91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 13 март 2018 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 14 март 2018 г., приемни с граждани ще проведат следните общински съветници:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 15 март 2018 г., общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” №9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.12", "title": "Пловдив: Общинските съветници от ГЕРБ в града ще проведат приемни с граждани"}
{"url": "http://www.focus-news.net/news/2018/03/12/2498379/hurriyet-turtsiya-shte-vavede-vazmozhnostta-za-himicheska-kastratsiya-osadenite-za-pedofiliya.html", "text": "Министърът на правосъдието на Турция Абдулхамит Гюл заяви, че химическата кастрация, която правителството обмисля да въведе за педофилите няма да се налага  на всеки осъден, а вместо това съдиите ще преценяват дали да я прилагат към присъдата, пише  Hurriyet.\r\n„Решението ще се приема според различния случай“, заяви министърът. Той допълни, че в момента 18 492 души са затворени в Турция, обвинени в сексуални престъпления. \r\nСъщевременно Гюл засегна и темата за решението на съда да освободи разследващия журналист Ахмед Шък и главния редактор на вестник „Джумхуриет“ Мурат Сабунджу, които са обвинени за тероризъм.\r\n„Турция е страна на правото, всеки трябва да уважава решенията на съда. Може решението да не се харесва, но трябва да се уважава. Ако е взето грешно решение, нека всичко се реши с правната система“, допълни той. Виктор Турмаков", "date": "2018.03.12", "title": "Hurriyet: Турция ще въведе възможността за  химическа кастрация осъдените за педофилия"}
{"url": "http://www.focus-news.net/news/2018/03/12/2498381/stara-zagora-narodnite-predstaviteli-ot-gerb-shte-provedat-priemni-za-grazhdani.html", "text": "Продължават редовните приемни дни за граждани, които провеждат народните представители от ГЕРБ – Стара Загора, съобщиха от пресцентъра на ГЕРБ. Графикът им за месец март е следният: Стара Загора\r\nДнес от 9.00 до 11.00 часа – Емил Христов, зам.-председател на Народното събрание. \r\n19 март (понеделник) от 9.00 до 11.00 часа – съвместна приемна за граждани на Радостин Танев и Борис Кърчев. \r\n26 март (понеделник) от 10.00 до 12.00 часа – Маноил Манев\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.Казанлък\r\nДнес от 10.00 до 12.00 часа – Борис Кърчев. \r\n26 март (понеделник) от 9.00 до 11.00 часа съвместна приемна за граждани на Борис Кърчев и Радостин Танев.\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.Гълъбово \r\nДнес от 16.00 до 18.00 часа – Радостин Танев \r\nЗаписвания и информация на тел. 0897 067 776 – Стефан Николов\r\nПриемната за граждани ще се проведе в офиса на партията в гр. Гълъбово на адрес: ул. „Д-р Жеков” № 9 Гурково\r\n19 март (понеделник) от 10.30 до 12.30 часа, в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов. \r\nЗаписвания и информация на тел. 0899 906 311\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 часа, в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.03.12", "title": "Стара Загора: Народните представители от ГЕРБ ще проведат приемни за граждани"}
{"url": "http://www.focus-news.net/news/2018/03/12/2498376/komisar-stanislav-genchev-rdpbzn-vidin-nyama-opasnost-za-selo-inovo-vsledstvie-na-razkasanata-diga-na-reka-deleynska-kashti-i-patishta-ne-sa-zaleti.html", "text": "Няма опасност за село Иново вследствие на разкъсаната дига на събирателния канал на река Делейнска – къщи и пътища не са залети. Това съобщи за Агенция „Фокус“ директорът на Регионална дирекция „Пожарна безопасност и защита на населението“ комисар Станислав Генчев във връзка с бедственото положение във видинското село Иново и разкъсаната дига на събирателния канал на река Делейнска. По думите му залети са само земеделски площи, които са ограничени от главния път и дигата. „Вчера сме направили геологическо заснемане, но въпреки това Община Видин създава организация и пълним чували - ако се получи рязко покачване на водата, да изградим малка защитна дига на къщите в най-ниската част. В по-голяма част селото се намира на много висока кота над заливната“, поясни комисар Генчев. \r\nТой уточни, че към момента в село Иново разливът се наблюдава от дежурният от общината и от \"Напоителни системи\" и днес предстои да се предприемат действия за запушване на отвора на дигата на събирателния канал на река Делейнска.\r\nДеница КИТАНОВА", "date": "2018.03.12", "title": "Комисар Станислав Генчев, РДПБЗН-Видин: Няма опасност за село Иново вследствие на разкъсаната дига на река Делейнска – къщи и пътища не са залети"}
{"url": "http://www.focus-news.net/news/2018/03/12/2498384/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.12", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/03/12/2498380/yambol-zapochva-obnovyavaneto-na-tsentralniya-most-kam-gradskiya-park.html", "text": "Започват строително-ремонтните работи по обновяването на основния пешеходен мост към Градския парк на Ямбол. Това съобщиха от пресцентъра на Общината. Дейностите включват цялостна реконструкция и модернизиране на съоръжението при източния вход на градината. \r\nНовият облик на моста ще представя идеята за преход между градска и паркова среда, като при реновирането му ще се използват елементи и материали като тези от модернизирания вече градски център. По-конкретно мерките включват изграждането на нови парапети, енергоспестяващо осветление, нова декоративна настилка, паркова мебел, подмяна на тръбни канали, дейности за отводняване и др., включително оформяне на нов входен портал от източната страна. В допълнение, изцяло ще бъде преоформено и пространството след моста, в самото начало на парка.\r\nПредвиденият ремонт е първият от повече от 50 години насам, откогато е последната сериозна промяна в облика на моста. Обновяването на съоръжението е заложено като основна дейност по проект „Ямбол и Одрин – два града на Тунджа“, защитен по програмата за Трансгранично сътрудничество България – Турция. Проектът предвижда също и реализирането на съвместни събития в двата партниращи си града с цел популяризиране на културното наследство, характерни обичаи, развитие на туристическия потенциал и др. Общата стойност на проекта е 503 479.45 евро, като строителните работи по моста са в размер на 465 494.09 лева.\r\nРемонтните дейности са планирани за четири месеца. През този период жителите и гостите на града следва да използват останалите подходи за достъп до парка. Реновирането на моста надгражда мерките по обновяване на централните пешеходни зони на Ямбол и Градския парк, които бяха реализирани преди това по други европейски програми.", "date": "2018.03.12", "title": "Ямбол: Започва обновяването на централния мост към Градския парк"}
{"url": "http://www.focus-news.net/news/2018/03/12/2498385/varna-studenti-ot-meditsinskiya-universitet-v-grada-prodalzhavat-kampaniyata-si-pogrizhi-se-za-ventsite-si.html", "text": "До днес продължава организираната за втори път от Асоциацията на студентите по дентална медицина – Варна (АСДМ - Варна) кампания „Погрижи се за венците си!\". Това съобщиха от пресцентъра на Медицинския университет във Варна. Събитието се осъществява с помощта на МУ - Варна, Студентски съвет към МУ - Варна, Асоциациите на студентите по медицина и фармация във Варна (АСМБ - Варна и АСФВ - Варна) и с любезното съдействие и помощ от страна на академичните ръководства на Факултета по дентална медицина и Катедрата по пародонтология и дентална имплантология към Факултета по дентална медицина.\r\nЦелта на инициативата е да се обърне внимание на проблемите с венците и да повиши информираността относно начините за цялостното отстраняване на зъбната плака. По време на кампанията ще бъдат давани препоръки за техники за правилно четкане на зъбите, за използване на конци и интердентални четки, за употребата на разтвори за промивка на устната кухина.\r\nМежду 12.00 - 14.30 часа на първия етаж, зала Спешен кабинет във Факултета по Дентална Медицина ще се проведат безплатни профилактични прегледи, насочени към диагностициране на възможни възпаления във венците.\r\nПроблемите с венците са на второ място по разпространение след тези с кариеса на зъбите. Най-забележимият симптом на гингивално възпаление е кървенето, което може да бъде провокирано от четкането на зъбите, но може и да бъде спонтанно. Сред засегнатите могат да бъдат както възрастни, така и по-млади хора. Последиците при невзети навреме мерки могат да бъдат доста неприятни. Възползвайте се от провежданата инициатива и обърнете внимание на своите венци.", "date": "2018.03.12", "title": "Варна: Студенти от Медицинския университет в града продължават кампанията си „Погрижи се за венците си!“"}
{"url": "http://www.focus-news.net/news/2018/03/12/2498387/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.", "date": "2018.03.12", "title": "Пловдив: Народните представители от ГЕРБ  ще проведат приемни с граждани"}
{"url": "http://www.focus-news.net/news/2018/03/12/2498362/to-vima-gartsiya-tryabva-da-sazdade-natsionalna-liniya-speshno.html", "text": "Всичко сочи към това, че следващите няколко месеца ще са решаващи за гръцките национални интереси, пише в авторски материал, публикуван от електронното издание на гръцкия вестник To Vima.\r\nГръко-турските отношения навлязоха в опасни води, особено след последния инцидент край остовите Имия и непредизвикания– възможно и планиран – инцидент, в който двама офицери от гръцката армия бяха взети за заложници в граничния район край Марица ( в текста с гръцкото име Еврос ).\r\nВсичко това се подкрепя и от факта, че през летните месеци сондажите и търсенето на въглеводороди в ексклузивната икономическа зона на Кипър в Източното средиземноморие ще е набрало моментум. Повишената в последно време военна активност в морето и въздуха и враждебната официална риторика от Анкара са демонстрация на надвисналата опасност. По всичко изглежда, че турските претенции в Егейско море и в Кипър ще се увеличават и американската и европейската дипломации са предупредени за това.\r\nТурция ще преследва целите си чрез провокации и агресивни действия, за които международните наблюдатели вярват, че могат да доведат до военен инцидент с непредвидими пропорции. Горепосочените съображения се засилват още повече, когато се разгледа вътрешната ситуация на Турция. Анкара е изправена пред вътрешно разделение, които, както е в природата й, тя се опитва да изнесе. Гръцката политическа върхушка – и правителството и основната опозиционна партия – повече не могат да си позволят лукса да са разпуснати и слабохарактерни. \r\nГърция е била и остава миролюбива страна. Тя не инвестира в създаването на напрежение, нито прави агресивни пози на съседите си. И все пак, Атина не е наивна. Тя е напълно наясно с текущите геополитическите трусове и игри. Тя има горчивия опит да се е сблъсквала с агресивността на съседите си и е задължена да се подготви спешно, взимайки предвид всички възможни варианти на развитие.\r\nПравителството трябва да поеме инициативата и с помощта на опозицията да изгради поне минимално национално разбирателство, което да доведе до образуването на единен национален фронт, който да се изправи срещу възможната заплаха. Предложеният Съвет по националната сигурност трябва да бъде основан незабавно, а успоредно с това трябва се увеличат правомощията на Парламентарната комисия за външните работи и отбраната.\r\nНеобходимо е, колкото може по-скоро, да се провери готовността и способностите на Въоръжените сили и да се направи нова оценка на отбранителните структури на Гърция, с цел да се идентифицират слабостите й и да се отстранят веднага.\r\nПрез последните години Гърция загуби сигурността, която дава стабилния и устойчив икономически растеж и просперитет. Отне ни близо десетилетие на постоянни жертви, за да успеем да видим някаква светлинка в края на тунела. \r\nА сега е поставена под въпрос националната сигурност на страната, както и перспективата за дългосрочен мир. В комбинация с другите предизвикателства, това може да доведе до национална катастрофа и бдителността в случая е императив.\r\nСтраната трябва най-после да действа с единна национална линия и политическите лидери трябва да си сътрудничат без никакви резерви.\r\nПревод и редакция:", "date": "2018.03.12", "title": "To Vima: Гърция трябва да създаде национална линия, спешно!"}
{"url": "http://www.focus-news.net/news/2018/03/12/2498389/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето е предимно облачно, но без валежи и намалена видимост. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента. Отворен за движение е прохода Шипка. Там настилката е частично мокра и все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.03.12", "title": "Габрово: Ограничено е движението в участък от път Велико Търново – Стара Загора, в района на град Габрово, заради строителни дейности"}
{"url": "http://www.focus-news.net/news/2018/03/12/2498390/pazardzhik-600-uchastnitsi-defiliraha-na-parviya-natsionalen-festival-dervishi-varvara-2018.html", "text": "600 кукери от различни краища на страната пресъздадоха на Стадион „Балкан-Варвара“ традициите на дервишките игри и обичаи, съобщи за Радио „Фокус“ – Пазарджик Иванка Трендафилова, секретар на читалището в селото. Фестивалът откри 11-годишната Зоя Бонева с прекрасно изпълнение на родопските песни „Росни ми, росни, Росице“ и „Хайде, Калино“ под съпровод на гайдаря Добри Добриков. В художествената програма участваха още  детската танцова формация „Варварче“, с художествен ръководител Мая Добрикова, женската фолклорна певческа група към Народно читалище „Селска пробуда 1927“- село Варвара с художествен ръководител Лида Панева и известният състав от Септември „Загоровче“ с ръководител Йордан Зеленгоров. Най-атрактивната част от фестивала обаче бе състезателното кукерско дефиле. В  него участваха дервиши от областите Пазарджик, Перник, Пловдив и Ямбол.  Кукерите от Варвара също излязоха на Стадиона, но като домакини не участваха в класирането. Жителите и гостите на Варвара се насладиха на уникални зрелища, които представиха семейни, земеделски, религиозни и битови ритуали. Многобройната публика видя освен оригинални огромни маски и чанове, ефектни кожи и персонажите на Дявола, Смъртта, булки и младоженци, снахи и свекърви, мечки и гъдулари, попове, орачи и жътварки, тъпанджии, гайдари и цигулари. Фестивалът закриха с брилянтно изпълнение певицата Стиляна Дамянова, възпитаничка на Пловдивското музикално училище и гайдарят Божидар Симеонов от Варна, завършил Академията за музикално, танцово и изобразително изкуство-Пловдив.  Първата награда от 300 лв. получи  кукерската група от село Бачево, община Разлог, област Благоевград. Престижното първо място им бе присъдено за най-автентичен кукерски обичай. Техни подгласници с приз от 200 лв. станаха дервишите от лесичовското село Церово, област Пазарджик, за най-зрелищни костюми. На трето място бе класирана групата от Калугерово, област Пазарджик. Тя получи награда от 100 лв. за най-атрактивни маски. Журито връчи и три специални награди от по 100 лева, осигурени от организаторите. Четиригодишният кукер Тодор  Михов от село Бачево, община Разлог, област Благоевград, бе награден със специалната награда на ръководителя на Инициативния комитет на кукерите от Варвара Стоян Грозданов. Малчуганът бе отличен като най-малкия участник в кукерска група на фестивала.  Групата от септемврийското село Семчиново грабна специалната награда на Народно читалище“ Селска пробуда 1927“ село Варвара за  дервишка група  с най-много младежи. Специалният приз на Кметство Варвара отиде при кукерите от село Христо Даново, община Карлово, област Пловдив, за съхраняване на изконните кукерски традиции. Класирането бе решено от жури в състав: Костадин Карабончев-кмет на пазарджишкото село Овчеполци; Николай Пенов-най-дългогодишния кукер във Варвара; Светла Кангалова-секретар на Народно читалище “Георги Бенковски 1928“ в село Горна Василица, община Костенец, София област; музикантът Атанас Терзиев- ексдиректор на оперетната трупа към Драматично-кукления театър „Константин Величков“-Пазарджик и Недялка Златарева- специалист ГРАО в Кметство Овчеполци.  Водещи на кукерската фиеста бяха известната водеща от пазарджишкия телевизионен екран Снежана Гумнерова и варварският самодеец Андрей Андреев. Официални гости на фестивала бяха заместник-кметът на Септември Явор Митев,  Нина Вардина-секретар на Общината, Лили Стойкина-началник на общинския отдел „Образование и култура“, Ангел Бончев – началник на общинския отдел „Транспорт“.  Първият национален кукерски фестивал „ Дервиши Варвара 2018“ бе организиран от Инициативния комитет на кукерите от Варвара, Кметство Варвара и  Народно читалище „ Селска пробуда 1927“. Първият национален фестивал „ Дервиши Варвара -2018“ доказа, че традициите са живи, а българският дух и обичаи  са повод за повод за радост, самочувствие и гордост.\r\nАлбена ЖИЛЕКОВА", "date": "2018.03.12", "title": "Пазарджик: 600 участници дефилираха на Първия национален фестивал „Дервиши Варвара 2018“"}
{"url": "http://www.focus-news.net/news/2018/03/12/2498393/burgas-politsai-ot-nesebar-sa-zalovili-34-godishen-mazh-da-shofira-s-346-promila-kontsentratsiya-na-alkohol-v-kravta.html", "text": "Полицаи от Несебър са заловили 34-годишен мъж шофира с 3.46 промила концентрация на алкохол в кръвта, съобщават от ОДМВР-Бургас. На 10 март т. г., около 01.00 часа, на несебърската улица „Хан Крум“, служители от Районно управление – Несебър спрели за проверка лек автомобил „Опел Кадет“, с бургаска регистрация, управляван от 34 годишния К. Г. от Средец.  След извършената проверка установили, че той шофира след употреба на алкохол с концентрация - 3.46 промила. К. Г. е задържан за срок от 24 часа. По случая е образувано бързо полицейско производство.", "date": "2018.03.12", "title": "Бургас: Полицаи от Несебър са заловили 34-годишен мъж да шофира с 3.46 промила концентрация на алкохол в кръвта"}
{"url": "http://www.focus-news.net/news/2018/03/12/2498394/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за възможността Община Кюстендил да получи допълнително финансиране на проекти, които ще бъдат включени в Инвестиционната програма по Оперативна програма „Региони в растеж”. По този повод се сформира работна група, чиято основна цел ще бъде оценяване на подаваните проектни фишове. Наш събеседник по темата ще бъде зам.-кметът на Община Кюстендил Надя Каратова. От 12 март започват работа изнесените данъчни каси. Мобилни екипи на отдел „Местни приходи” ще посещават по график малките населени места в общината, предоставяйки възможност за плащане на налозите на място. За това ще говорим с Биляна Станимирова, началник на отдел „Местни приходи”. Ще поставим акцент и върху работата на Местната комисия за борба с противообществените прояви на малолетни и непълнолетни към Община Кюстендил. Наш събеседник по темата ще бъде секретарят на комисията Десислава Цветкова. В предаването ще говорим и за предстоящата месечна детска музейна работилница, която е свързана с наближаващия празник „Кюстендилска пролет“. За темата в предстоящите занимания ще ни разкаже музейният експерт Мирослава Таскова. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.03.12", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/03/12/2498392/the-hill-administratsiyata-na-beliya-dom-priklyuchva-s-izgotvyaneto-na-miren-plan-za-blizkiya-iztok.html", "text": "Президентската администрация на Доналд Тръмп е близо до приключването на план за мир в Близкия изток, макар и конкретните детайли относно плана да остават оскъдни. Според доклад на местни медии макар и Белият дом все още не е определил точна дата кога да публикува предложенията, президентът Доналд Тръмп планира да го направи скоро, пише  The Hill.\r\nПравителството е загрижено как да представи плана, притеснено, че то може незабавно да бъде отхвърлено от замесените страни. Според наличните данни планът предлага решения за споровете относно границите, сигурността, бежанците и статута на Ерусалим.\r\nТръмп заяви по-рано, че ще посредничи за постигането на споразумение между палестинците и израелците. Той е натоварил своя съветник и зет Джаред Кушнер със съставянето на предложението, макар и да няма предишен дипломатически или политически опит. \r\nВъпреки това администрацията на Тръмп успя да ядоса мнозина в Близкия изток и в Европа, след като миналата година обяви, че САЩ признават Ерусалим за столица на Израел. След това палестинските лидери заявиха, че решението означава, че САЩ вече не са справедлив посредник в мирните преговори.  Виктор Турмаков", "date": "2018.03.12", "title": "The Hill: Администрацията на Белия дом приключва с изготвянето на мирен план за Близкия изток"}
{"url": "http://www.focus-news.net/news/2018/03/12/2498391/kyustendil-dvizhenieto-se-osashtestvyava-v-ednata-lenta-po-patya-smolichano-pelatikovo-zaradi-propadane-na-chast-ot-patnoto-platno.html", "text": "Ограничено е движението само в едната лента по пътя Смоличано – Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март.\r\nВенцеслав ИЛЧЕВ", "date": "2018.03.12", "title": "Кюстендил: Движението се осъществява в едната лента по пътя Смоличано – Пелатиково заради пропадане на част от пътното платно"}
{"url": "http://www.focus-news.net/news/2018/03/12/2498395/burgas-politsiyata-razsledva-krazhba-na-3-900-leva-ot-ofis-na-zastrahovatelen-broker.html", "text": "Полицията разследва кражба на 3 900 лева от офис на застрахователен брокер, съобщават от пресцентъра на ОДМВР-Бургас. На 11 март т.г., около 02.14 часа, във Второ Районно управление – Бургас е получено съобщение за разбит офис на застрахователен брокер, разположен на паркинга на търговски обект на ул. „Янко Комитов“.  При извършената проверка е установено, че чрез взломяване на стъклената входна врата е проникнато в офис-помещението, откъдето е открадната сумата от 3 900 лв., съхранявана в метална каса. Работата по случая продължава от служители на Второ Районно управление – Бургас.", "date": "2018.03.12", "title": "Бургас: Полицията разследва кражба на 3 900 лева от офис на застрахователен брокер"}
{"url": "http://www.focus-news.net/news/2018/03/12/2498396/pregled-na-osnovnite-temi-vav-velikotarnovskiya-pechat.html", "text": "„Започва голямото кърпене на дупките във В. Търново“ е заглавие от първа страница на областния всекидневник „Янтра Днес”.  От днес започва ударното кърпене на уличните дупки във Велико Търново по поразените основни транспортни артерии след есенно-зимния сезон. В петък в Общината се проведе среща между ръководството на „Пътни строежи – Велико Търново“ и експерти. „Само за 11 часа отстраниха ВиК аварията край Присово“ е друго заглавие от днешното издание. В рамките на 11 часа бе отстранена аварията на магистралния водопровод край село Присово, която остави без вода жителите на В. Търново и 14 населени места. Първоначалната информация на водното дружество бе, че аварията ще бъде отстранена до полунощ в неделя. „Пак мерят въздуха във Велико Търново, но по-чист не става“, пише още вестникът. Русенската мобилна станция отново започна измерване на качеството на въздуха във В. Търново, съобщиха от РИОСВ. Тя е разположена до Дома за възрастни хора в кв. „Бузлуджа“ и е стартирала работа на 8 март. „Дават на съд двама мъже, теглили пари от чужда карта“ е новина от криминалната хроника. На страниците на вестника ще откриете и статия, разказваща за Маги Джанаварова, която е „първата българска, която участва във фестивала в Сан Ремо“. \r\n„С 2,2 млн. лв. във В. Търново санират соцпанелки с над 500 обитатели“ е заглавие от другия областен ежедневник „Борба“. Санират за 2.2 млн. лв. два големи комплекса от панелки във Велико Търново. Обществените поръчки за избор на изпълнител на обектите вече са пуснати. „В търновската болница вече се прилагат ендоскопски процедури, които са златният стандарт в чужбина“ е друга тема от вестника. В МОБАЛ „Д-р Стефан Черкезов“ за първи път бяха извършени ендоскопски полипектомии, които са алтернатива на хирургичното лечение на гастроентерологични пациенти. „Нови девет макета влязоха в парка „Търновград – духът на хилядолетна България“ е друга тема от всекидневника. Девет нови макета влязоха в парка „Търновград – духът на хилядолетна България“ през почивните дни. Миникопията пристигнаха с два камиона от Украйна и предстои да бъдат монтирани. На първа страница на областния ежедневник е поместен и материал, разказващ за свищовска ученичка, която спечели бронз от математическа олимпиада в Тайланд.", "date": "2018.03.12", "title": "Преглед на основните теми във великотърновския печат"}
{"url": "http://www.focus-news.net/news/2018/03/12/2498388/lokalno-makedoniya-boyko-borisov-i-zoran-zaev-shte-pochetat-pametta-na-evreite-deportirani-ot-teritoriyata-na-makedoniya.html", "text": "Българският министър-председател Бойко Борисов ще участва на възпоменателна церемония в Скопие по повод 75-та годишнина от депортирането на евреите от територията на Македония. В памет на жертвите от Холокоста, българският премиер, заедно с министър-председателя на Македония Зоран Заев ще положи венец пред паметника на загиналите евреи, предава скопското електронно издание „Локално“.\r\nПредставителите на еврейската общност в Македония високо оценяват посещението на българския премиер. Според тях българската делегация показва кураж. Това нещо се случва за първи път - официален представител, при това министър-председател на Република България да присъства на възпоменателна церемония по повод депортирането на евреите. \r\n„Това е историческо събитие и приветстваме смелостта и куража на Борисов да дойде в този ден в Македония“, заяви в навечерието на посещението Горан Садикарийо, главен изпълнителен директор на Фонда на Холокоста и Мемориала на Холокоста в Скопие \r\nЗа македонските евреи спасяването на българските евреи е ярък пример в историята на Втората световна война, който е резултат от съвместните действия на Българската православна църква, гражданското общество и политиците. Благодарение на този акт, повече от 48 хил. евреи са  спасени \"България има светла история, която е свързана с превенцията на депортирането, но трябва да се гледа и другата страна на монетата - депортирането от окупираните територии. Не може да се говори само за едно нещо, трябва да се разкаже за другото“, допълни той\r\n„Ние като еврейска общност работим с нашите колеги от България, за да представим историческата истина за това, което се е случило през това време. Винаги трябва да помним спасяването на 48 000 евреи, но и за депортирането на над 11 000 евреи“, допълни Садикарийо. Виктор Турмаков", "date": "2018.03.12", "title": "„Локално“ (Македония): Бойко Борисов и Зоран Заев ще почетат паметта на евреите, депортирани от територията на Македония"}
{"url": "http://www.focus-news.net/news/2018/03/12/2498397/varna-67-godishen-mazh-e-zaginal-pri-pozhar-v-kashtata-si-v-selo-sindel.html", "text": "67-годишен мъж е загинал при пожар в къщата си в село Синдел. Това съобщиха от пресцентъра на ОДМВР-Варна. Около 16.30 часа на телефон 112 е постъпил сигнал за пожар в стая от къща, намираща се в с. Синдел. На място незабавно са изпратени екипи на РДПБЗН – Варна. Същите установяват, че пожарът е обхванал 3 кв. м. от стаята. \r\nПри последвалия оглед е установено, че в стаята се е намирал 67-годишният собстеник на къщата, който е починал. Изясняват се причините и обстоятелствата, довели до смъртта на мъжа и до възникването на пожара. \r\nПо случая има образувано досъдебно производство.", "date": "2018.03.12", "title": "Варна: 67-годишен мъж е загинал при пожар в къщата си в село Синдел"}
{"url": "http://www.focus-news.net/news/2018/03/12/2498382/ria-novosti-v-iran-otkriha-chernata-kutiya-na-razbiliya-se-turski-samolet.html", "text": "Заместник-губернаторът на иранската провинция Чехармехали и Бахтиария  съобщи, че черната кутия на разбилия се в района турски частен самолет е открита, предава РИА Новости.\r\nБордовия самописец ще бъде предаден на властите за по-нататъшно разследване. В близките часове в Иран ще пристигнат представители на турските власти, както и роднините на загиналите в катастрофата.Агенция „Фокус“ припомня.\r\nЧастният самолет на частната инвестиционна компания от Турция „Башаран Холдинг“, летящ от Шарджи в ОАЕ до Истанбул се разби вечерта на 11 март. На борда му се намираха осем пътници и трима души екипаж – загиват всички. Катастрофата се е случила в планинска местност в Западен Иран.  Виктор Турмаков", "date": "2018.03.12", "title": "РИА Новости: В Иран откриха черната кутия на разбилия се турски самолет"}
{"url": "http://www.focus-news.net/news/2018/03/12/2498398/kyustendil-dni-na-otvorenite-vrati-za-bezplatni-pregledi-za-tuberkuloza-se-provezhdat-v-grada.html", "text": "Дни на отворените врати за безплатни прегледи за туберкулоза се провеждат в Кюстендил. Това каза пред Радио „Фокус” – Кюстендил д-р Сашка Павлова, началник на отделението по пневмология и фтизиатрия към болницата в града. Инициатива ще продължи до 16 март. Тя е по повод Световният ден за борба с туберкулозата. Тази година мотото на инициативата е „Търсят се: Лидери за свят без туберкулоза”. Според д-р Сашка Павлова дните на отворени врати са ежегодна проява, доказала своята ефективност за повишаване на обществената информираност по отношение на заболяването и за предоставяне на безплатен достъп до медицински услуги.\r\nВенцеслав ИЛЧЕВ", "date": "2018.03.12", "title": "Кюстендил: Дни на отворените врати за безплатни прегледи за туберкулоза се провеждат в града"}
{"url": "http://www.focus-news.net/news/2018/03/12/2498400/benovska-pita-iziskvame-zaradi-falshivite-novini-pozitsiyata-na-lidera-korneliya-ninova-i-na-ib-na-bsp-za-dopustimostta-na-politicheskoto-povedenie-na-slavcho-velkov-v-benovska-pita.html", "text": "„Радио К2“ и Канал 3 изискваме, заради фалшивите новини, позицията на лидера Корнелия Нинова и на ИБ на БСП за допустимостта на „политическото поведение“ на Славчо Велков в „Беновска пита“, съобщиха  от екипа на предаването „Беновска пита“ по „Канал 3”.  \r\nСлавчо Велков, народен представител от „БСП за България“, вместо сделката с ЧЕЗ, коментира ботушите на Беновска, без ясна причина ги сравни с тези от еленска кожа на собственика на „Инерком“ Гинка Върбакова и изисквайки специално внимание подаде и разби краставица  в предаването “Беновска пита” по Радио К2 и Канал 3 на 11 март 2018 година със следните словоизлияния във връзка с темата ЧЕЗ: \r\nСлавчо Велков: Имате разкоши ботуши, направи ми впечатление, искрено го казвам, сигурно са от еленска кожа?\r\nИлиана Беновска: Не, от неопрен са!\r\nСлавчо Велков: А, значи трябваше да си сложа очилата. Но са много добри.\r\nИлиана Беновска: Аз съм веган и не употребявам кожа!\r\nСлавчо Велков: Така ли? Това е добре.\r\nИлиана Беновска: Не разводнявайте разговора, оставете ботушите ми на мира. \r\nСлавчо Велков: Аз ги свързвам с конкретен повод.\r\nИлиана Беновска: Какво например?\r\nСлавчо Велков: Във връзка с това, че разбрах, че Вие сте противник на употребата на кожите на животните в обувната промишленост.\r\nИлиана Беновска: Каква е еленската кожа?\r\nСлавчо Велков: Една от най-добрите.\r\nИлиана Беновска: Какво общо имат обувките ми с ЧЕЗ?\r\nСлавчо Велков: Най-хубавите обувки, най-хубавите ботуши са от еленска кожа, това имах предвид.\r\nИлиана Беновска: Г-н Велков, какво общо имат ботушите ми с ЧЕЗ, нали говорихме за ЧЕЗ?\r\nСлавчо Велков: А, да, точно така! Ами, имаше същите г-жа Върбакова! Не по цвят, а по вид и бяха нейните - предполагам от еленска кожа.\r\nИлиана Беновска: Питахте ли я нейните от еленска кожа ли са?\r\nСлавчо Велков: А,бе аз говорих с нея, между другото, на почивката.\r\nИлиана Беновска: А, нея питахте ли я?\r\nСлавчо Велков: Не я питах, защото имаше доста навалица.\r\nИлиана Беновска: А какво ме свързвате с Върбакова? Това са ботуши от неопрен, ето, да Ви ги покажа, дайте колеги от близък план!\r\nСлавчо Велков: Много са хубави!\r\nИлиана Беновска: Върбакова какво общо има с моите ботуши?\r\nСлавчо Велков: Казах Ви, че имаше подобни хубави луксозни ботуши.\r\nИлиана Беновска: Какво значение има това?\r\nСлавчо Велков: Има значение, аз съм ценител на женската красота!\r\nИлиана Беновска: Я се изправете, каква марка сако имате, много хубаво сако, харесва ми! Какво е това?“ Джоб“?\r\nСлавчо Велков: Ами има си и джоб.\r\nИлиана Беновска: Вие сте много елегантен също, какво да кажа по този повод?\r\nСлавчо Велков: Питайте ме от какъв плат ми е сакото!\r\nИлиана Беновска: Не Ви питам, от какъвто искате да е!\r\nСлавчо Велков: Радвам се, че го оценявате!\r\nИлиана Беновска: Добре, благодаря Ви за този разговор!\r\nСлавчо Велков: Видях, че не ми хвърляте ябълка този път, може би,  другия път.\r\nИлиана Беновска:? Може би Вашата е изгнила !\r\nСлавчо Велков: Нося Ви една чудесна книга - Мъдростта на имам Али Ибн Аби Талиб. Ето, напдисана е, отдолу и на персийски, това е специално за Вашето предаване.Това е един цитат.\r\nИлиана Беновска: „Който събира различните мнения знае къде са грешките”, хубаво е. Вие събирате ли различни мнения?\r\nСлавчо Велков: Разбира се!\r\nИлиана Беновска: БСП събирате различни мнения, вярно ли?\r\nСлавчо Велков: Разбира се! Тук Ви давам едно камъче на мъдростта, то е от Персия. Може да се огледате в него.\r\nИлиана Беновска: Ако е от еленска кожа като ботушите на Върбакова не искам да го взема. \r\nСлавчо Велков: Не е от еленска кажа, напротив, ще се почувствате по-мъдра. И бях Ви донесъл и една краставица.\r\nИлиана Беновска: Какво да я правя тази краставица?\r\nСлавчо Велков: Мислех си, че ще ми хвърляте ябълка.\r\nИлиана Беновска: А краставицата какъв символ има?\r\nСлавчо Велков: Символът беше този, ето така да направя. (разбива я с лакът)\r\nИлиана Беновска: Господи!\r\nСлавчо Велков: И да Ви напомня, че в ЧЕЗ има едно име „Каратиста”, да се сетите за какво става въпрос, а Вие я ползвайте (краставицата - б.а.) по предназначение!\r\nИлиана Беновска: Това може би трябва да го дадете на някой друг!\r\nСлавчо Велков: Ами не знам, защото ме питате!\r\nИлиана Беновска: Аз краставици, г-н Велков, не употребявам!\r\nСлавчо Велков: Миналия път ми обещахте нещо. Казах Ви, че всеки път ще Ви нося доказателство за това кой ме е направил експерт. Ако имате смелост прочетете този пасаж тук долу пред камерата! Това е министерска заповед!\r\nИлиана Беновска: Ще го прочета – „За проявен висок професионализъм, съществен принос при изпълнения на служебни задачи с изключително значение в борбата срещу престъпленията, опазването на обществения ред и сигурността в Република България, г-н полковник Славчо Георгиев Велков от СКИАД, поделение”. Какво за него?\r\nСлавчо Велков: Нищо!\r\nИлиана Беновска: Удостоверение за награждаване с оръжие.\r\nСлавчо Велков: Дайте ми го, това е 95-та година. \r\nИлиана Беновска: Много хора са ги награждавали с оръжие.\r\nСлавчо Велков: Вярно е, но един Ваш апологет твърди, че по това време съм бил касиер-домакин, а не полковник.\r\nИлиана Беновска: Довиждане и да Ви кажа, че с тази краставица не беше смешно!\r\nСлавчо Велков: Напротив, аз исках да Ви кажа, че в един момент едни проценти от ЧЕЗ се владееха от „Каратиста”.\r\nИлиана Беновска: Не Ви се получи, трябваше да влезете веднага с краставицата!\r\nСлавчо Велков: Аз влязох, ама Вие не ми хвърлихте ябълка.\r\nИлиана Беновска: Така е, това е урок за БСП.\r\nСлавчо Велков: Така е, а Вие я ползвайте по предназначение.\r\nИлиана Беновска: Ръководете вие процесите, а не чакайте ГЕРБ да ги ръководи!\r\nСлавчо Велков: Ще дойде време да ги ръководим, бъдете жива и здрава!\r\nИлиана Беновска: Всичко добро, ще си чета мъдростите!", "date": "2018.03.12", "title": "Беновска пита: Изискваме, заради фалшивите новини, позицията на лидера Корнелия Нинова и на ИБ на БСП за допустимостта на „политическото поведение“ на Славчо Велков в „Беновска пита“"}
{"url": "http://www.focus-news.net/news/2018/03/12/2498399/pregled-na-osnovnite-temi-v-balkanskiya-pechat-agentsiya-fokus.html", "text": "Българският министър-председател Бойко Борисов ще участва на възпоменателна церемония в Скопие по повод 75-та годишнина от депортирането на евреите от територията на Македония. В памет на жертвите от Холокоста, българският премиер, заедно с министър-председателя на Македония Зоран Заев ще положи венец пред паметника на загиналите евреи, предава скопското електронно издание „Локално“.\r\nПредставителите на еврейската общност в Македония високо оценяват посещението на българския премиер. Според тях българската делегация показва кураж. Това нещо се случва за първи път - официален представител, при това министър-председател на Република България да присъства на възпоменателна церемония по повод депортирането на евреите. \r\n„Това е историческо събитие и приветстваме смелостта и куража на Борисов да дойде в този ден в Македония“, заяви в навечерието на посещението Горан Садикарийо, главен изпълнителен директор на Фонда на Холокоста и Мемориала на Холокоста в Скопие \r\nЗа македонските евреи спасяването на българските евреи е ярък пример в историята на Втората световна война, който е резултат от съвместните действия на Българската православна църква, гражданското общество и политиците. Благодарение на този акт, повече от 48 хил. евреи са  спасени \"България има светла история, която е свързана с превенцията на депортирането, но трябва да се гледа и другата страна на монетата - депортирането от окупираните територии. Не може да се говори само за едно нещо, трябва да се разкаже за другото“, допълни той\r\n„Ние като еврейска общност работим с нашите колеги от България, за да представим историческата истина за това, което се е случило през това време. Винаги трябва да помним спасяването на 48 000 евреи, но и за депортирането на над 11 000 евреи“, допълни Садикарийо.\r\n***\r\nМинистърът на правосъдието на Турция Абдулхамит Гюл заяви, че химическата кастрация, която правителството обмисля да въведе за педофилите няма да се налага  на всеки осъден, а вместо това съдиите ще преценяват дали да я прилагат към присъдата, пише  Hurriyet.\r\n„Решението ще се приема според различния случай“, заяви министърът. Той допълни, че в момента 18 492 души са затворени в Турция, обвинени в сексуални престъпления. \r\nСъщевременно Гюл засегна и темата за решението на съда да освободи разследващия журналист Ахмед Шък и главния редактор на вестник „Джумхуриет“ Мурат Сабунджу, които са обвинени за тероризъм.\r\n„Турция е страна на правото, всеки трябва да уважава решенията на съда. Може решението да не се харесва, но трябва да се уважава. Ако е взето грешно решение, нека всичко се реши с правната система“, допълни той.\r\n***\r\nУправляващата „Модерна центристка партия“ на Словения преизбра министър-председателя Миро Церар за свой председател. Единственият кандидат бе подкрепен от 218 делегати без гласували против или въздържали се, пише   The Slovenia Times.\r\nЦерар заяви след гласуването, че МЦП ще остане обединяващата партия, окуражаваща сътрудничеството в страната. „Искам да ви отведа до изборите оптимистични, пълни с енергия, въоръжени с нова програма и вяра, че постигаме нещо добро“, заяви преизбраният председател на конгреса. Той допълни, че „не всичката работа е приключена, затова и е необходим нов мандат“. \r\nСъщевременно министър-председателят се обърна към гласоподавателите преди парламентарните избори през юни, че „по-добре е бъдещето да бъде с леко скучни отличници, вместо да се рискува с хора, които искат да повтарят класа“. \r\n Партийната програма бе подкрепена на практика единодушно, макар и да имаше гласове, изразяващи критика по отношение на образованието и здравеопазването. \r\nНа конгреса присъстваха и председателят на групата на „Съюза на либералите и демократите на Европа“ в ЕП Ги Верхофстад, европейският комисар по транспорта Виолета Булц, както и от Ангелика Млинар, член на етническото словенско малцинство в Австрия и европейски депутат.\r\n***\r\n Председателят на Съвета на министрите на Босна и Херцеговина (БиХ) Денис Звиздич е на двудневно официално посещение в Македония начело на делегация, съставена от членове на оглавявания от него държавен орган, пише електронното издание Sarajevo Times.\r\nВ неделя Звиздич присъства на концерт на оркестъра на Македонската филхармония, организиран по случай 75-ата годишнина от предаването на македонските евреи.\r\nВъв втория ден от визитата си, понеделник, той ще присъства на възпоминателно шествие в памет на депортираните от Македония евреи по време на Втората световна война заедно с премиера на страната Зоран Заев и българския лидер Бойко Борисов, когато ще бъдат положени цветя на паметника на „7144-те македонски евреи“ край тютюневата фабрика в Скопие, както и на други възпоминателни мероприятия. \r\nОсвен това Звиздич ще проведе срещи с председателя на македонския парламент Талат Джафери и президента на Македония Георге Иванов.\r\nОсвен председателят Звиздич, в делегацията на Съвета на министрите на БиХ влизат още министърът на външните работи на БиХ Игор Църнадак, министърът на правосъдието Йосип Грубеша, министърът по обществените въпроси Адил Османович и министъра на комункациите и транспорта Измир Юско.\r\n***\r\n Всичко сочи към това, че следващите няколко месеца ще са решаващи за гръцките национални интереси, пише в авторски материал, публикуван от електронното издание на гръцкия вестник To Vima.\r\nГръко-турските отношения навлязоха в опасни води, особено след последния инцидент край остовите Имия и непредизвикания– възможно и планиран – инцидент, в който двама офицери от гръцката армия бяха взети за заложници в граничния район край Марица ( в текста с гръцкото име Еврос ).\r\nВсичко това се подкрепя и от факта, че през летните месеци сондажите и търсенето на въглеводороди в ексклузивната икономическа зона на Кипър в Източното средиземноморие ще е набрало моментум. Повишената в последно време военна активност в морето и въздуха и враждебната официална риторика от Анкара са демонстрация на надвисналата опасност. По всичко изглежда, че турските претенции в Егейско море и в Кипър ще се увеличават и американската и европейската дипломации са предупредени за това.\r\nТурция ще преследва целите си чрез провокации и агресивни действия, за които международните наблюдатели вярват, че могат да доведат до военен инцидент с непредвидими пропорции. Горепосочените съображения се засилват още повече, когато се разгледа вътрешната ситуация на Турция. Анкара е изправена пред вътрешно разделение, които, както е в природата й, тя се опитва да изнесе. Гръцката политическа върхушка – и правителството и основната опозиционна партия – повече не могат да си позволят лукса да са разпуснати и слабохарактерни. \r\nГърция е била и остава миролюбива страна. Тя не инвестира в създаването на напрежение, нито прави агресивни пози на съседите си. И все пак, Атина не е наивна. Тя е напълно наясно с текущите геополитическите трусове и игри. Тя има горчивия опит да се е сблъсквала с агресивността на съседите си и е задължена да се подготви спешно, взимайки предвид всички възможни варианти на развитие.\r\nПравителството трябва да поеме инициативата и с помощта на опозицията да изгради поне минимално национално разбирателство, което да доведе до образуването на единен национален фронт, който да се изправи срещу възможната заплаха. Предложеният Съвет по националната сигурност трябва да бъде основан незабавно, а успоредно с това трябва се увеличат правомощията на Парламентарната комисия за външните работи и отбраната.\r\nНеобходимо е, колкото може по-скоро, да се провери готовността и способностите на Въоръжените сили и да се направи нова оценка на отбранителните структури на Гърция, с цел да се идентифицират слабостите й и да се отстранят веднага.\r\nПрез последните години Гърция загуби сигурността, която дава стабилния и устойчив икономически растеж и просперитет. Отне ни близо десетилетие на постоянни жертви, за да успеем да видим някаква светлинка в края на тунела. \r\nА сега е поставена под въпрос националната сигурност на страната, както и перспективата за дългосрочен мир. В комбинация с другите предизвикателства, това може да доведе до национална катастрофа и бдителността в случая е императив.\r\nСтраната трябва най-после да действа с единна национална линия и политическите лидери трябва да си сътрудничат без никакви резерви.\r\n***", "date": "2018.03.12", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/12/2498405/sliven-namalena-e-vidimostta-ot-30-do-50-metra-po-patishtata-v-oblastta-zaradi-magla.html", "text": "Намалена е видимостта от 30 до 50 метра по пътищата в Сливенска област заради мъгла. Пътните настилки в областта са сухи, няма въведени ограничения, съобщиха от Областно пътно управление. Двата прохода Вратник и Твърдишки остават затворени за движение на товарни автомобили над 12 тона. Температурата на въздуха е 4 до 8 градуса.", "date": "2018.03.12", "title": "Сливен: Намалена е видимостта от 30 до 50 метра по пътищата в областта заради мъгла"}
{"url": "http://www.focus-news.net/news/2018/03/12/2498386/kmetat-na-bregovo-milcho-lalov-bregovo-e-napat-kam-ekologichna-katastrofa.html", "text": "Брегово е напът към екологична катастрофа. Това каза в сутрешния блок „Добро утро, България“ на Радио „Фокус“ кметът на Брегово Милчо Лалов. \"Причината за това е замърсяването с тежки метали на река Тимок. За да се разбере колко тежка е ситуацията, първо трябва да се изчака работата на Регионалната здравна инспекция. Остава в сила бедственото положение в Брегово, ситуацията от вчера е непроменена\", информира кметът на Брегово. „И без това почвите на нашата територия, около 4000 декара близо 30 година са замърсени с тежки метали. А помпените станции, които продават питейна вода са в съседство със залетите терени. Възможно е просмуквани и има стрес сред населението на Брегово. Сега Регионалната здравна инспекция ще вземе проби и ще извършат анализи, които да определят състоянието на питейната вода, за да не се допусне екологична катастрофа“, допълни още той. Кметът добави, че водата се намира едва на 7-8 сантиметра от върха на дигите и заплашва да прелее. \"Брегово е в готовност за евакуация на жителите във всеки един момент\", каза още кметът. Близо 8 хил. декара е залятата площ до момента в общината.", "date": "2018.03.12", "title": "Кметът на Брегово Милчо Лалов: Брегово е напът към екологична катастрофа"}
{"url": "http://www.focus-news.net/news/2018/03/12/2498404/ramaday-atalay-igrata-borisov-tsvetanov-dobroto-i-loshoto-chenge-prekrachi-granitsata-na-vazmozhnostite-si.html", "text": "Рамадай Аталай, ДПС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, заяви позиции по следните теми, съобщават от екипа на предаването: \r\nБеновска посрещна госта си Рамадай Аталай и го попита дали здравословно вече е добре. Аталай потвърди, че е здрав.\r\nКакво се случва с ЧЕЗ – кой е виновен?, какво се е знаело преди скандала и какво се знае сега?; Държавно участие в ЧЕЗ; Оставката на Теменужка Петкова; Намесата на работодателите в скандала с ЧЕЗ и оставката на Петкова\r\nРазговорът между двамата започна с темата за ЧЕЗ. „Дали сме знаели какви случайности ни чакат, когато ЧЕЗ реши да продаде своя бизнес на Инерком – дружеството на Гинка Върбакова?“ попита Беновска. Аталай отговори, че ако се уповаваме на случайността за продажбата на енергийното предприятие, това означава, че сме далеч от истината за енергетиката в България. Според него в политиката винаги се е казвало, че случайността помага на подготвения и ако правителството е било подготвено за тази случайност или продажда на предприятието – тези скандали е нямало да съществуват. Аталай припомни, че Е.ОН продаде предприятието си на ЕНЕРГО-ПРО, но тогава в страната не е имало протести и попита дали и тогава не се е знаело как се продават акциите. Беновска обясни, че може би Е.ОН звучи по-непознато, за разлика от Гинка и Пазарджик. Аталай обясни, че според него проблемът не е Гинка Върбакова, а неадекватността на действията на премиера и всички управляващи по веригата. Според него първото обвинение е направено след заседанието на двете комисии – комисията по енергетиката и комисията за контрол върху социалните служби. Аталай сподели, че управляващите не са направили анализ на това заседание, но е станало ясно, че институциите, занимаващи се със сигурността на държавата, са наясно с продажбата на ЧЕЗ България. Беновска обясни, че и тя е била наясно като журналист за случващото – непрекъснато е излизала информация за кандидатстващите за купувачи, каква е капиталовата адекватност на дружествата, отделни клюки за тях и т.н. Аталай я прекъсна и попита – „тогава защо да допуснем, че премиерът не е знаел?“. Беновска каза, че вероятно няма как всичко да следи и знае, но някой от неговия кабинет би следвало да знае. Депутатът от ДПС каза, че му е ясно, че Борисов трябва да бъде в позицията на „неангажиран“, но всъщност е много силно ангажиран със ситуацията. Той обясни, че не обвинява нито премиера, нито Гинка Върбакова, нито всички включени в тази система, защото проблемът произтича от незнанието и неспазването на правилата в енергетиката, а те са записани в закона за енергетиката, в който са включени и взаимоотношенията за продажбите. „Щом като ДАНС, ДАР, НАП и всички други институции в държавата знаят ... това означава, накратко ще се опитам да обясни какво казаха тези служби в откритото заседание – казаха, че те са проследили информацията, дори мога да кажа тука, че казаха много неща, които не трябваше да казват в откритото заседание, защото присъстваше и посланикът на Чехия... сигурен съм убеден съм, че ще има реакция от тяхна страна, но тези институции казаха, че от 2015 година е подготвяно и 2016 има подадени доклади и кои са участвали ...“ Беновска го прекъсна и добави, че е била ясна и прогнозната цена на ЧЕЗ. Тя попита дали не е пазарно да се договаря цена между двата субекта. Аталай потвърди и попита защо е било необходимо някой да пита дали държавата ще има участие в сделката. Той обясни, че държавата няма никаква работа в преразпределението на акциите на което и да е предприятие в електроразпределението, но държавата е трябвало да разполага със съответната информация как и по какъв начин протича продажбата на това предприятие, което доставя услуги на 3 милиона души. Беновска попита какви трябва да са действията на държавата при положение, че знае какво се случва, но и няма право да се меси. Аталай отговори, че се стига до взимане на еднолични решения, без те да са съобразени с политиката на правителството, с политиката на енергетиката – едноличното решение на министър-председателя, който е поискал оставката на Теменужка Петкова. Аталай каза, че това е било началото на създаващото се недоверие, а Петкова определи като балансиран министър на място, който е намирал диалога между страните в енергетиката, баланс между партиите по въпроси за развитието на държавата и искането за национализация и т.н. Според него заради загубата на определено доверие към нея, ще ѝ бъде трудно. Беновска попита кои са тези „прословути патриоти“. Аталай каза, че те са се „окичили“ като патриоти, защото България има нужда от патриотизъм, но Валери Симеонов не е символ на истинския патриотизъм. Депутатът от ДПС каза, че е попитал Гинка Върбакова какво прави в НС, когато не е приключило изказването. Беновска се върна на темата за Петкова и попита дали тя трябва да остане министър и трябва ли да ѝ се поизвинят. Аталай каза, че в тази ситуация е добре, че е останала министър „защото ново преразпределение на порциите в различните формации, включени в управлението, ще възникне следващо недоразумение – Националната електрическа компания за Валери Симеонов, БЕХ за други...“. Беновска попита кои са тези „други“. Аталай я посъветва да проследи и продължи, че в тази ситуация ще се намесят и работодателите, които една сутрин са казали, че не искат Теменужка Петкова за министър и са „развявали“ оферти за 120 лева електроенергия, но парламентът много бързо е предприел мерки и се е оказало, че спрямо писаните правила за енергетика, няма как да има енергия за 120 лева. Именно част от работодателите са подтиквали ГЕРБ да поискат оставката на министър Петкова. Беновска попита дали това е един вид съучастие за оставката ѝ. Аталай реторично попита Беновска дали не го вижда това, защото цяла България вижда, а е и опит за настаняване в енергетиката с цел получаване на по-евтин ток от сегашния. Беновска го попита как ще се настанят. Аталай обясни, че по всяка вероятност някои с производства, други с назначаване на техни протежета и т.н., защото има много правила, които не се спазват.\r\nКакво „виждат“ управляващите и каква е играта на лошо и добро ченге между Цветанов и Борисов\r\nДепутатът от ДПС подчерта, че управляващите не забелязват много неща и даде за пример последното изказване на Цветан Цветанов от трибуната на парламента и последното му явяване в „Панорама“, които изглежда, че са казани от човек, които не живее в страната. „Хората на места знаят какво правят ГЕРБ- дерибействането на техните малки структури надолу, които вече са мутирали и пречат на премиера, а г-н Цветанов изправяйки се по телевизията и обяснявайки колко са морални и колко те мислят за държавата и как държавата крачка по крачка върви и вдигат стандарта на населението ... смятам, че това ще им изиграе много лоша шега.“ каза Аталай. Беновска попита госта си, който определи като един от жалоните в ДПС и българската политика, дали със споменаването на Цветанов иска да каже, че същият работи със своя логика и тактика, в неунисон с Борисов. Аталай каза, че не иска да влиза в конспирации, но каза, че може да се допусне, че такава им е играта на двамата, въпреки че играта на „доброто и лошото ченге“ е прекрачила границата на възможностите си, защото обществото в момента гледа с недоверие към управляващите, макар управляващите да не го разбират.\r\nПротеста на БСП за сделката с ЧЕЗ; Държавен контрол и правила в предприятията; Дългосрочна стратегия за енергетиката\r\nБеновска попита госта си защо ДПС, при положение, че говорят аргументирано и уравновесено, не са се включили в протеста за ЧЕЗ, а Корнелия Нинова и БСП са го углавили. Аталай каза, че журналистите имат навика когато ДПС кажат нещо точно и на място, тогава то да бъде премълчавано, а сега, когато партията е първата казала, че се допускат грешки с искането на оставката на министър Петкова, с изказването на премиера, че определен кръг от хора „гадове“ и ще се търси сметка от всички, вместо да се съсредоточат върху случващото се с продажбата на ЧЕЗ и търговските взаимоотношения. Аталай обясни, че взаимоотношенията са били на определено ниво и е трябвало да бъдат оставени да се развиват, следвайки закона за енергетиката. „По този въпрос Комисията по водно регулиране щеше да вземе отношение, КЗК, финансовия надзор, ДАНС и тогава, ако се беше установило, че г-жа Гинка Върбакова няма финансови възможности, за капацитета да не говорим ... да не би собствениците на Кока Кола всички да знаят как се произвежда кока кола... там си има достатъчно експерти. Трябваше да се проследи да се види – имат ли финансова възможност, парите чисти ли са... айде, да не говорим дали са минали през пералня, но нищо друго не трябваше държавата да се намесва.“ категоричен беше Аталай и подчерта, че натискът на премиера частната фирма да даде 34 процента от акциите не е добро послание към инвеститорите. Според него проблемът не е в това, че ЧЕЗ продава и Върбакова купува, а в това, че инвеститорите напускат България. Беновска каза, че разговорът е многозначен и „не са без вина виновните“ и отново попита госта си защо ДПС не са се присъединили към протеста на БСП, които са сезирали главния прокурор Цацаров да провери приватизацията на ЧЕЗ от 2004 година, да провери продажбата на остатъчните дялове през 2012 година и да провери сегашната сделка. Аталай отговори, че ДПС не участват в такива неща, защото БСП, коалиционните партньори и ГЕРБ са „за“ държавно участие в това предприятие, а ДПС са „за“ участие, но в сферата на правилата и контрола, защото когато дойдат други инвеститори в Бъглария, трябва да знаят, че ще спазват законите на държавата, а не правилата на едноличния човек. „БСП прави ли са в това, че трябва да се върне назад прегледа на сделката до 2004 година, до приватизацията?“ попита Беновска. Аталай каза, че не само БСП не са прави и ги посъветва да прегледат приватизацията, която е през 2004 година, започнала през 2002 година със стратегия. Той сподели, че е чул министри на това правителство, които са част от ЕНП, да казват, че предприятието веднага трябва да се национализира и държавата да влезе на 100 %. Аталай припомни, че когато се е продавало електроразпределителното предприятие много бързо е било забравено – тогава технологичните загуби са били около 30 % и поради това, че се приватизирало това предприятие населението не плаща тази загуба. Другото, което обясни Аталай е, че след приватизацията и трите предприятия ЕОН, ИВН, ЧЕЗ са били продадени на стратегически инвеститори. Беновска каза, че е имало повече очаквания. Аталай каза, че комисията по енергийно и водно регулиране трябва да бъде независим орган, защото при повишаване на цената или по-дълго изключване на тока, протестиращите няма да отидат пред ЧЕЗ или при Върбакова, а ще отидат пред министерски съвет. Аталай подчерта, че „всеки, който управлява, ако държавното предприятия е в негови ръце – проследете всички държавни предприятия, се опитва с интерес да спечели изборите по една или друга причина да влия на цената на електроенергията и по този начин декапитализираме производствените мощности – нашите ТЕЦ-ове сега са в друга фаза, в друга форма, АЕЦ-ът ни – забележете какви бяха 92-ра, 94-та година, погледнете дори без стратегии как се развиват и частните инвестиции в енергетиката.“ Депутатът от ДПС бе категоричен, че ако Борисов е осъзнал, че работата в енергетиката е дългосрочна, е трябвало да изградят стратегия. Беновска попита дали ДПС ще се включат с предложение. Аталай отговори, че това не е предложение на ДПС или на политическите сили във властта, а е дългосрочна енергетика, която трябва да се очертае и е държавна необходимост. Водещата каза, че патриотите искат промяна в закона за енергетиката и попита Аталай дали ДПС са готови и лично той да кажат какво трябва да се направи в тази сфера. Депутатът от ДПС отговори, че ще изчакат предложенията на патриотите. Беновска го прекъсна и каза, че го пита за задачата на министър Петкова за изготвяне на стратегия за управлението на енергетиката. Аталай потвърди и каза, че когато е бил председател на енергийната комисия са изградили работна група за стратегията, в която са били включени енергийни експерти, а не такива, които са самоназовали се. Депутатът каза, че енергетиката не е популизъм, с който да се печелят избори, а е закъснение, което дава отражение след 12 години, но ако са били спазили стратегиите до 2008 година, тогава е имало възможност да се работи във връзка със закриването на замърсяващите мощности и построяване на нови алтернативни мощности. Аталай не отрече, че, може би, е щяло да има разлика в цената на електроенергията, но сега държавата, когато плаща санкциите на ЕС – това е увеличение на цената и се плаща от данъците на народа.\r\nПрогнозно развитие на сделката за ЧЕЗ; Размествания в доверието към управлението; Подкрепата на ДПС към президента Радев; Войната между Радев и Борисов; Отношения и политика между България и Русия\r\nБеновска попита госта си каква е неговата прогноза за развръзката по продажбата на ЧЕЗ от икономическа и юридическа гледна точка за двете страни – ЧЕЗ и Инерком, и каква ще е развръзката в правителството, парламента и нормативната уредба. Аталай отговори, че е неприемливо една частна фирма да изисква от партньора си отсреща да намери място държавата в тази сделка и това трябва да приключи. Депутатът каза, че след края на сделката ще се види какво се е случило, защото няма лошо една българска фирма да придобие предприятие в България, стига да е в унисон със законодателството. Беновска попита дали сагата ЧЕЗ ще размести нещо в коалицията и в доверието в правителството и парламента. Аталай отговори, че разместване вече има – обществото вече нямат доверието, което са имали в управляващите. „ДПС дипломатично подкрепи президента Радев, очевидно и явно, и изразявайки известно недоволство към него в изминалия едногодишен мандат, не сте силно критични“ каза Беновска. Аталай обясни, че ДПС се стараят да са балансирани и да не създават напрежение в държавата, „но окопната война е факт от двете институции – министерския съвет и президентството“. Той продължи, че ако се говори за личности, то става дума за Борисов и Радев. „Къде сте Вие, защото Вие, ДПС, дори, с декларацията на почетния лидер Ахмед Доган, хем подкрепихте Борисов, хем му казахте - внимавай в картинката, изборите са тука?“. Аталай попита водещата защо не го възприеме като една визия за това как трябва да се развива държавата, а не като подкрепа. Беновска каза, че го профанира, защото така е било разбрано. Депутатът от ДПС обясни, че истината във въпроса на Беновска е „в кой окоп ще се бутне ДПС“. Беновска категорично отрече да има такава идея. Аталай подчерта, че няма да вземе страна във войната и ще апелира за спокойствие и добро управление във държавата и ако двете институции не откликнат – обществото ще намери изход от създалата се ситуация и тогава ДПС ще се включат. Беновска каза, че Борисов не го чува, а патриотите си стоят в коалицията. Аталай припомни, че когато ДПС са паднали от властта, ГЕРБ са дошли в управлението и от трибуната на НС ДПС са обяснили, че не се взимат така решения, а от партията на Борисов са питали какво са правили ДПС. ДПС от своя страна са отговорили, че ако ГЕРБ смятат да правят същото, то тогава няма смисъл да се сменят партиите. Беновска попита Аталай какво ДПС искат от Радев. Гостът отговори, че искат от него да изпълнява президентските си правомощия, но не пожела да даде оценка дали си ги изпълнява до момента, защото ако сега даде оценка на президента, тя ще бъде преписана като оценка от ДПС. Водещата го попита дали харесва това Радев е определил Борисов като „разносвач на шербет“, по повод това че на 26-ти март ще има среща на Ердоган с върха на ЕК и ЕС по инициатива на Борисов. Аталай каза, че няма как да се хареса емоционалния изказ на хора с определена позиция в институциите, защото емоциите трябва да се оставят вкъщи – „те и двамата са генереали, но в политиката генералския подход да оставят и да хванат демократичния начин на изказ и демократично да управляват тази държава“. Последният въпрос на Беновска към Аталай бе – „Ще обсъдите ли, Вие, ДПС, дали трябва да се актуализира и осъвремени политиката на България с Русия?“ по повод изборите в Русия за президент.Аталай отговори, че руският народ ще реши кой ще бъде техният президент, а двата народа имат дълбоки корени в своите взаимоотношения, но това, че определени политици създават недоразумения в политиката между България и Русия не е добре и е редно разумните политици, които са си научили уроците, ще открият балансираният подход към Русия, ЕС и Америка. Депутатът на ДПС каза, че всяка държава трябва да работи за собствените си национални интереси, но запазвайки самочувствието и достойнството на държавата от другата страна.\r\nТака завърши разговорът между Илиана Беновска и Рамадан Аталай в седмичното обзорно политическо предаване „Беновска пита“ по „Канал 3“ и „Радио К2“ на 11-ти март 2018 година.", "date": "2018.03.12", "title": "Рамадай Аталай: Играта „Борисов-Цветанов“ - „доброто и лошото ченге“ прекрачи границата на възможностите си"}
{"url": "http://www.focus-news.net/news/2018/03/12/2498403/veliko-tarnovo-s-39-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 39 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 515 см. Температурата на водата e 5 градуса. Увеличение на облачността ще има в следобедните часове над българския участък на Дунав днес. Привечер на запад е възможно да превали. Ще духа слаб югозападен вятър. Максималните температури ще са между 17° и 20°.", "date": "2018.03.12", "title": "Велико Търново: С 39 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/03/12/2498402/sofiya-pozhar-gori-v-tseh-za-proizvodstvo-na-plastmasovi-trabi-na-bul-tsarigradsko-shose-nyama-postradali.html", "text": "Пожар гори в цех за производство на пластмасови тръби на бул. \"Цариградско шосе\", няма пострадали. Това съобщиха от пресцентъра на МВР. Тази сутрин към 08.29 часа е получен сигнал за пожар, възникнал в цех за производство на пластмасови тръби в района на бул. \"Цариградско шосе\". Няма пострадали. Към мястото на инцидента са насочени четири специализирани автомобила на столичната пожарна, екипите вече са предприели гасителни действия. На този етап няма данни за опасност на съседни сгради. По първоначални данни огънят е тръгнал от машина за шприц. След приключване на гасенето, ще се извърши оглед, с цел установяване на причините за възникналия пожар.", "date": "2018.03.12", "title": "София: Пожар гори в цех за производство на пластмасови тръби на бул. \"Цариградско шосе\", няма пострадали"}
{"url": "http://www.focus-news.net/news/2018/03/12/2498408/pazardzhik-zhgerb-peshtera-i-narodniyat-predstavitel-desislava-kostadinova-otbelyazaha-martenskite-praznitsi.html", "text": "С тържество в клуба на ГЕРБ-Пещера организацията на Жени ГЕРБ събра членове и приятели, за да се поздравят, както с хубавия български обичай Баба Марта, така и с празника на жената, съобщиха от пресцентъра на ПП ГЕРБ в Пазарджик. Специален поздрав към присъстващите отправи народният представител и председател на ГЕРБ - Пещера Десислава Костадинова. Тя благодари на членовете на организацията за подкрепата, която партията винаги получава. Костадинова говори за актуалните теми и призова присъстващите да не се доверяват на фалшивите новини, които се създават единствено с цел да разделят българите, да насаждат омраза между хората и да създават страх. „ГЕРБ има ясна визия и поети ангажименти, които са насочени към увеличаване на доходите, по-добро образование и здравеопазване, привличане на инвестиции“, подчерта народният представител. Присъстващите бяха поздравени и от председателката на Жени ГЕРБ Славка Чанакчалиева. С интерес беше изслушан и кметът Николай Зайчев. И както подобава за празник, беше разрязана торта, а дамите получиха цвете.", "date": "2018.03.12", "title": "Пазарджик: ЖГЕРБ - Пещера и народният представител Десислава Костадинова отбелязаха мартенските празници"}
{"url": "http://www.focus-news.net/news/2018/03/12/2498411/ria-novosti-pri-napadenie-na-talibani-v-afganistan-sa-zaginali-sedem-dushi.html", "text": "Седем цивилни са загинали при ракетен удар на талибаните в източната афганистанска провинция Нангархар, предава РИА Новости, позовавайки се на местни източници.\r\nИнцидентът се е случил в понеделник сутринта в района Батикот. Според губернатора на областта Атаула Хогяни, ракетата е улучила транспортно средство. Агенция „Фокус“ припомня:\r\nСитуацията в Афганистан остава напрегната. Талибаните, които преди владееха значителни територии в селските райони на страната, провеждат настъпление срещу големите градове. Също така на територията на страната засилва влиянието си и „Ислямска държава“.  Виктор Турмаков", "date": "2018.03.12", "title": "РИА Новости: При нападение на талибани в Афганистан са загинали седем души"}
{"url": "http://www.focus-news.net/news/2018/03/12/2498412/sofiya-156-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "156 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.", "date": "2018.03.12", "title": "София: 156 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/12/2498410/pregled-na-osnovnite-temi-v-shumenskiya-pechat.html", "text": "„Шуменският съд с най-много потвърдени присъди от горна инстанция“ е водещото заглавие във вестник „Шуменска заря“. Резултатите показват, че Шуменският окръжен съд е една отлично организирана институция. Има увеличаване на свършените в тримесечен срок дела. Има отлични показатели по постановените в срок съдебни актове. Има отлични резултати в качеството на постановените актове. Над 74 % са потвърдените съдебни актове, което показва една изключително добра предварителна подготовка на делата и изключително професионално отношение на съдиите“, заяви пред журналисти заместник-председателят на Варненския апелативен съд Милен Славов след представяне на отчета пред магистрати. Като добър атестат за работата на съдиите от Шумен той посочи и потвърдените на последна инстанция присъди на групата, известна като „Килърите“. „Шуменски информатици на финала на Откритата московска олимпиада по информатика“ е друго заглавие от първа страница.  След успешно представяне на проведените дистанционно в интеренет два кръга на престижната Открита московска олимпиада по информатика, четирима възпитаници на шуменската Школа “А & Б” с ръководител на д-р Бисерка Йовчева се класираха за участие във финалния кръг, проведен в московската столица. „Празник на ракетните войски и артилерията“, пише изданието. Шуменският факултет „Артилерия, ПВО и КИС“ на Националния военен университет „Васил Левски“ във Велико Търново, областната организация на Съюза на офицерите и сержантите от резерва, Съюзът на ветераните от войните и Съюзът на военно инвалидите и военно пострадалите в Шумен организираха съвместно в петък честване на Празника на ракетните войски и артилерията – 11 март.“Започва издаването на абонаментни карти за градския транспорт“, информира ежедневникът.  От днес започва издаването на абонаментни карти за градския транспорт в Шумен на пенсионери над 65 години и на многодетни майки с деца до 18 години. „Съкровищата на Южното Черноморие“ представят в Шуменския музей“, е акцент от стр. 3 в броя. Нова гостуваща изложба е уредена в зала „Съкровищница“ на Регионалния исторически  музей в Шумен. Експозицията е под надслов „Съкровищата на Южното Черноморие“ и включва избрани археологически находки, част от колекциите на Регионалния исторически музей в Бургас и Историческия музей в Приморско. „Благотворителен концерт за Тони“ е друг акцент от страниците на изданието. Благотворителен концерт в подкрепа лечението на страдащата от дифузен астроцитом (туморни образования) на главния мозък Антония Янакиева, ще се проведе на 17 март от 18.30 часа в зала „Проф. Венета Вичева“ на Община Шумен. „Видеоконферентна зала в Шуменския окръжен съд“, пише вестникът. До няколко месеца в Шуменския окръжен съд ще бъде оборудвана съдебна зала за видеоконферетна връзка с други съдилища в страната. Идеята е на председателя на съда София Радославова, като решение на един от сериозните проблеми – отлагането на дела.", "date": "2018.03.12", "title": "Преглед на основните теми в шуменския печат"}
{"url": "http://www.focus-news.net/news/2018/03/12/2498409/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. В най-високите части има умерени ветрове. Температурата е доста висока – между 3 и 7 градуса в планинските курорти. Снежната покрива е между 40 и 90 см. Има лавинна опасност в някои места заради навявките. Хората трябва да бъдат внимателни и минават по зимните маркировки. Навсякъде работят лифтовите съоръжения. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.12", "title": "ПСС: Добри са условията за туризъм в планините"}
{"url": "http://www.focus-news.net/news/2018/03/12/2498401/kyustendil-predsedatelyat-na-administrativniya-sad-shte-predstavi-otchet-za-deynostta-na-institutsiyata-za-izminalata-godina.html", "text": "Председателят на Административния съд ще представи отчет за дейността на институцията за изминалата година. Това съобщиха за Радио „Фокус” – Кюстендил от пресофиса на Административен съд – Кюстендил. Представянето на отчета ще се проведе от 11.00 часа в сградата на съда. Събитието е по повод състоялото се по-рано годишно отчетно събрание. Административният ръководител на съда Галина Стойчева ще направи обобщение за броя на образуваните и разгледани дела. Тяхното движение и произнасянето по тях. Съдебната институция констатира непрекъснат растеж на постъпленията, което се е утвърдило като тенденция през изминалите години. Според годишния отчет Административният съд е със сериозна натовареност, което е показателно за ефективността на специализираното административното правораздаване като значим фактор за осигуряване на правовия ред и гаранция за законност в работата на администрацията.\r\nВенцеслав ИЛЧЕВ", "date": "2018.03.12", "title": "Кюстендил: Председателят на Административния съд ще представи отчет за дейността на институцията за изминалата година"}
{"url": "http://www.focus-news.net/news/2018/03/12/2498406/the-irish-independent-leo-varadkar-se-strahuva-za-udar-varhu-irlandskoto-uiski-ako-nad-atlanticheskiya-okean-izbuhne-targovska-voyna.html", "text": "Ирландският министър-председател Лео Варадкар заяви, че е загрижен, че ирландското уиски може да понесе удар в случай на търговска война между ЕС и САЩ, пише  The Irish Independent.\r\nПо време на първия ден на посещението си в САЩ Варадкар заяви, че се бои, че ЕС ще наложи мита върху американския бърбън и че в отговор Вашингтон може да наложи в отговор такова на уискито.  Той предупреди, че търговска война над Атлантическия океан би била „лоша за всички“. \r\nНа въпрос пред какво е мнението му за президента на САЩ Доналд Тръмп министър-председателят заяви, че той „със сигурност не е кариерен политик и това е една от причините да бъде избран“.  Виктор Турмаков", "date": "2018.03.12", "title": "The Irish Independent: Лео Варадкар се страхува за удар върху ирландското уиски, ако над Атлантическия океан избухне търговска война"}
{"url": "http://www.focus-news.net/news/2018/03/12/2498407/georgi-cholakov-lozan-panov-glasuva-protiv-moeto-naznachavane-kato-predsedatel-na-vas-sega-rabotim-kolegialno.html", "text": "Лозан Панов гласува против моето назначаване като председател на ВАС, сега работим колегиално. Това каза Георги Чолаков, председател на Върховния административен съд, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването „Беновска пита“ по „Канал 3”. \r\n„Може би с право искате да промените Административно-процесуалния кодекс за подсъдността на някои политически лица  и с право се обърнахте към Конституционния съд. Вземам повод от тази краставица, която донесе Славчо Велков от БСП“, попита Беновска. „100 дни управлявате ВАС и една от първите Ви работи беше да разтоварите колата на админстративния съд на „гнилите краставици“ и да накарате някой друг съд да решава споровете с министри, зам.-министри и друг вид началници“, продължи Беновска.\r\n„Една от опорните точки в моята концепция, встъпвайки в длъжността председател на ВАС беше да се вземат всички мерки за разтоварване на ВАС от обема дела, с който сме натоварени. През декември свиках пленум на ВАС и взехме решение да сезираме КС с въпрос да се тълкува нормата на чл.125, ал.2 от конституцията“, уточни Георги Чолаков. Той допълни, че искат актовете, поставени от министри,  да се гледат от административните съдилища по места на първа инстанция. Техните решения ще дойдат на втора инстанция във ВАС. Окончателното решение остава във ВАС. \r\nКаква е работата на ВАС?\r\n„Какъв съд е ВАС? Какви актове са в неговата компетенция? Какви институции контролира?“, попита Беновска.\r\nВАС е върховна инстанция по всички спорове от административен характер. Актове на МС, на данъчни, на полиция, на регулатори, на общини, изборните дела съща, обясни Чолаков. \r\nОтношенията на шефа на ВАС с шефа на ВКС, новия ВСС и президента\r\n„Имаше една песен “Ненужен”. Не бяхте ли леко ненужен, когато Ви избираха за председател на ВАС. Президентът Радев Ви върна, за да Ви гласува втори път новия ВСС. След като успяхте, какво отношение имате към този ВСС? Какво мислите за президента Радев? И какво мислите за председателя на ВКС Лозан Панов, който беше в основата на това, Вие да бъдете гласуван от новия ВСС?“, попита Беновска. \r\n„С Лозан Панов работим колегиално и добре в новия състав на ВСС. Той беше просто един от колегите, който гласува против моето назначаване като председател на ВАС. Новият състав на ВСС работи добре и има добри политики по отношение на цялата магистратска общност. За президента Румен Радев – това си е негово правомощие. Единственият му мотив беше да бъда прегласуван отново от новия състав на ВСС, което се и случи“, отговори Георги Чолаков. \r\n„Цацаров каза: “Ние с Лозан Панов няма да станем приятели. Имаме различия с ценностната система”, отвърна Беновска. \r\n„Дали сме приятели или не няма значение, защото ние там сме събрани, за да работим. Ние сме колеги, които следва да изпълняват служебните си задължения така, както повелява законът“, отговори шефът на ВАС. \r\nЩе има ли бомби със закъснител в съдийската колегия на ВСС?\r\n„Може би съществувате с мирно съвместно съжителство съдийската колегия, защото много от нещата се случват, може би ще бъдат бомба със закъснител. Например, свалянето от длъжност на Красимир Влахов“, попита Беновска. \r\n„Смяната на зам.-шефа на ВКС започна още миналата година. Има две заседания. В едното не уважихме искането на Лозан Панов да бъде Красимир Влахов освободен. При втората процедура, Красимир Влахов си подаде оставката и я гласувахме, защото това е негов личен акт“, отговори Георги Чолаков.\r\nЩе има ли отчетност в работата на новия шеф на ВАС?\r\n„Във Вашата концепция обещахте редовна отчетност”, попита Беновска. \r\nГеорги Чолаков посочи, че има приемно време в петък, но то не е обявено официално. “Приех двама-трима граждани по тяхно настояване и се оказа, че накрая се стига отново как да им бъде решено едно дело. Много е деликатно как да се процедира“, разказа той.\r\n„Кого ще приемате в приемното време, след като няма да приемате страни по дело, адвокати, вещи лица. Кого ще приемате?“, попита водещата. \r\nИма НПО-та, които искат да бъдат приети по обсъждането на разни проблеми. Неправителственият сектор е важен сектор, с който трябва да има комуникация, отговори Чолаков. \r\nВодещата попита още шефа на ВАС Георги Чолаков за повече подробности за новата длъжност, която ще се създаде дали ще бъде говорител или върховен омбудсман на съда.\r\n„100 дни за твърде малко за 7-годишния мандат, който ми предстои”, посочи Георги Чолаков. Той обеща да уведоми медиите за първия си приемен ден писмено, по мейл. Ще бъде избран говорител на ВАС, както прокуратурата има говорител в лицето на Румяна Арнаудова. „Всички прессъобщения от името на съда, освен с пиара, ще бъдат консултирани и с говорителя на съда. Когато става въпрос за дела с обществен интерес, този говорител ще дава обяснения за тези дела. Това ще бъде колега съдия. До две седмици ще има такъв човек“, обеща Георги Чолаков. \r\n„Кой са знаковите дела с обществено значим интерес в момента?“, попита Беновска.\r\nУволението на съдия Ченалова, даде за пример Георги Чолаков. В момента конструирам медийната политика на съда и всяко едно дело с обществен интерес ще получи съответния индекс, за да може да бъде следено като движение, допълни шефа на съда.\r\nКолко неизпълнени решения има на ВАС? \r\nТакава статистика няма, защото решението се постановява и се изпраща на административния орган за изпълнение, а дали той ще го изпълни или независи от самата страна, която трябва да сезира ВАС, ако решението не се изпълнява, отговори Чолаков. \r\n„Трябва ли да остане глобата в размер на 500 лева за неизпълнение на решения на ВАС от колективен орган“, попита Беновска. \r\nГлобата е от 200 до 2000 лева при първо нарушение. След това при второ неизпълнение глобата е по 500 лева на седмица, отговори Георги Чолаков. Председателят на ВАС в разговор с Илиана Беновска в предаването „Беновска пита“ по Радио К2 и Канал 3 на 11 март 2018 година обеща да въведе приемен ден за граждани и неправителствени организациии и да има говорител на съда.", "date": "2018.03.12", "title": "Георги Чолаков: Лозан Панов гласува против моето назначаване като председател на ВАС, сега работим колегиално"}
{"url": "http://www.focus-news.net/news/2018/03/12/2498415/blagoevgrad-bansko-be-domakin-na-ix-to-sastezanie-po-ski-za-diplomati.html", "text": "За поредна година най-добрият зимен курорт в Югоизточна Европа бе домакин на ски състезанието за дипломати и официални български представители за купата на министъра на вътрешните работи на Република България. Това съобщиха от пресцентъра на Община Банско. Събитието е организирано под патронажа на министър Екатерина Захариева с любезното съдействие на извънредния и пълномощен посланик на Република Австрия в нашата страна – Н. Пр. Роланд Хаузер.\r\nПод щедрите слънчеви лъчи в местността „Шилигарника”, представителите на дипломатическия корпус премериха сили в белите спортове в шест категории – дипломати мъже до 50 години; дипломати мъже над 50 години; дипломати жени; приятели мъже; приятели жени; деца, както и т.нар. “Забавен биатлон”. За да им връчи наградите и да ги приветства като гостоприемен домакин, на събитието присъства заместник-кмета Асен Кирицов. Министърът на външните работи, Екатерина Захариева, освен като добър организатор, се прояви и като отличен скиор. Тя спечели призовото първо място сред жените дипломати. Като майстор на стрелковия рубеж се отличи посланика на Франция, Н. Пр. Ерик Льобедел, а френското посолство получи също и голямата купа в приятелското състезание. При мъжете старша възраст победител стана вторият дипломат в германското посолство Йорг Шуграф, а в тази до 50 години, първенец бе отново френски дипломат – Никола Одибер.\r\nУчастие в спортсменското състезание взеха още посланиците на Австрия, Бразилия, Мароко, Румъния, Финландия, Южна Корея и много други, както и представители на Европейската комисия, УНИЦЕФ и Световната банка у нас.", "date": "2018.03.12", "title": "Благоевград: Банско бе домакин на IX-то състезание по ски за дипломати"}
{"url": "http://www.focus-news.net/news/2018/03/12/2498418/pregled-na-osnovnite-temi-vav-varnenskiya-pechat.html", "text": "„Отчитат бум на пневмонии и бронхити“ е заглавие от първа страница в днешния брой на варненския вестник „Черно море“. След грипната вълна има двойно увеличение на усложненията след прекарани остри простудни инфекции. Това съобщават от Регионалната здравна инспекция (РЗИ) във Варна. През тази седмица са регистрирани 67 случая на усложнения, при 29 през предходната. Става дума за 38 души с бронхит и 29 с пневмонии. Най-засегнати са хората в активна трудова възраст, сочат данните на РЗИ – Варна. През миналата седмица с диагноза грип в Инфекциозната клиника на УМБАЛ „Св. Марина” са постъпили за лечение 12 души, срещу 11 за предходната седмица. „Почетохме деня на жертвите на Холокоста“, информира изданието. Денят на жертвите на Холокоста и спасяването на българските евреи – 10-и март, бе почетен във Варна. Венци и цветя бяха поднесени пред паметника „Шофар“ от кмета Иван Портних, областния управител Стоян Пасев, командира на ВМС контраадмирал Митко Петев. Събитието уважиха и почетният консул на Израел във Варна проф. Красимир Методиев, зам.-кметът Пейчо Пейчев, представители на Варненската и Великопреславкска митрополия. „Зоопаркът търси нови кадри“, четем още в броя. Двама работници търси зоопаркът във Варна. От кандидатите се очаква да имат познания за биологията и поведението на отделните видове животни в зоопарка. За предимство ще се счита опит на сходна позиция, както и средно-специално образование със специалност „ветеринарен техник“. Сред отговорностите на наетите ще бъде отглеждането на животните, хранене в съответствие с утвърдените диети и график, почистване на клетките, загражденията и зелените площи, улавяне и затваряне на животните при транспортиране, подпомагане на ветеринарния лекар при медицинското обслужване на животните и участие в други помощни действия в зоопарка. „Варна представи свои образователни проекти на среща на регионите“, информира изданието. Кметът на Варна Иван Портних взе участие в среща, организирана от Европейския комитет на регионите. Събитието бе част от официалната програма на Българското председателство на Съвета на Европейския съюз. Проведена бе дискусия на тема „Укрепване на европейските ценности чрез образование и културно наследство“. Община Варна се включи в изложбения щанд с информационни материали за проекти, свързани с образователната и културна инфраструктура в града. Преди началото на разговорите президентът на Европейската народна партия (ЕНП) Жозеф Дол се срещна с кметове и председатели на общински съвети от цялата страна. По време на разговорите той е изтъкнал, че техните общини са отличници при изпълнение на европейски проекти, а държавата се е доказала като надежден партньор и отговорна членка на ЕС. „Ученици влязоха в ролята на държавници от ЕС“ е друга тема в броя. Под патронажа на евродепутата Емил Радев във Варна се провежда първата по рода си симулация „Ученически Европейски съвет”. 28 ученици влязоха в ролята на държавните и правителствените ръководители на страните – членки на ЕС, за да дискутират Бялата книга за бъдещето на Европа. „Радвам се, че се интересувате от политическите и законодателни процеси в ЕС, защото Вие сте бъдещето на Европа, хората, които ще поемат управлението й само след няколко години”, обърна се към учениците Емил Радев. Той поздрави и организаторите на събитието – сдружение „БЕТА България” и Model European Union Sofia, в партньорство с Представителството на Европейската Комисия в България и варненската Първа езикова гимназия.", "date": "2018.03.12", "title": "Преглед на основните теми във варненския печат"}
{"url": "http://www.focus-news.net/news/2018/03/12/2498419/sofiya-dvizhenieto-e-ogranicheno-po-avtomagistrala-trakiya-v-tunel-trayanovi-vrata-v-posoka-burgas-poradi-remontni-deynosti.html", "text": "Движението е ограничено по автомагистрала \"Тракия\" в тунел \"Траянови врата\" в посока Бургас поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва двупосочно в лявата тръба на тунела в посока София. Срокът е до 14 март 2018 г.", "date": "2018.03.12", "title": "София: Движението е ограничено по автомагистрала \"Тракия\" в тунел \"Траянови врата\" в посока Бургас поради ремонтни дейности"}
{"url": "http://www.focus-news.net/news/2018/03/12/2498417/blagoevgrad-dvizhenieto-po-pat-i-1-blagoevgrad-kulata-se-osashtestvyava-v-edna-lenta-v-uchastaka-ot-blagoevgrad-do-stara-kresna-poradi-remontni-deynosti.html", "text": "Движението по път I-1 Благоевград – Кулата се осъществява в една лента в участъка от Благоевград до Стара Кресна поради ремонтни дейности. Това съобщиха от пресцентъра на Агенция \"Пътна инфраструктура\". Движението се регулира от сигналисти.", "date": "2018.03.12", "title": "Благоевград: Движението по път I-1 Благоевград – Кулата се осъществява в една лента в участъка от Благоевград до Стара Кресна поради ремонтни дейности"}
{"url": "http://www.focus-news.net/news/2018/03/12/2498413/bozhidar-dimitrov-radev-da-svikne-che-e-protokolna-figura-da-ne-se-mesi-v-politikata-kakto-uzhasno-iska.html", "text": "Радев да свикне, че е протоколна фигура, да не се меси в политиката, както ужасно иска. Това каза проф. Божидар Димитров, „Кан Кубрат“, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването „Беновска пита“ по „Канал 3”. \r\nБожидар Димитров подари на водещата ананас. На нейния въпрос какъв символ е това той отговори: „Символ е, че българският народ, след като ме избере за президент и управлявам 4-5 години, ще яде ананаси!”. „Това символ на благоденствие ли е?”, попита водещата Илиана Беновска. Събеседникът й отговори: „Символ на благоденствие е. Ако си спомняте един друг ни обещаваше да ходим на Малдивите след 4 години управление. И хората ще ходят при мен!”. Божидар Димитров подари на Илиана Беновска и три свои книги – „Българската християнска цивилизация”, „12-те мита в българската история” и „За кожата на едно ченге”.\r\nИлиана Беновска подари на своя гост здрава българска ябълка и книгата с интервюто й с Ахмед Доган от 1992 г. Божидар Димитров благодари и каза, че ще я прочете и може да каже, че знае много неща за Ахмед Доган. „Знам, че той изпълни блестящо последната задача, която му възложих, а тя беше да овладее огромната негативна енергия, събрала се при българското турско население, то беше 800 000 човека тогава, и да я насочи по демократичен път, а не някакви въстания от косовски тип и прочие дивотии!”, обясни бившият директор на НИМ. \r\nКаква трябва да бъде реакцията на премиера Бойко Борисов на избирането на Путин за президент на Русия?\r\n„Чухте ли ми коментара, като говорим за Ахмед Доган, аз поставих въпроса за това, че другата неделя за четвърти пореден път ще имаме президент на Русия Путин. Споменахте етническия модел и Косово. Каква реакция трябва да очакваме от политиците, когато изберат Путин? От Борисов каква реакция?”, попита водещата Илиана Беновска. Божидар Димитров отговори, че политиците отдавна са свикнали с мисълта, че ще бъде избран Путин и вероятно вече са подготвили своите действия. „Каква е Вашата прогноза – какво ще промени Борисов в политиката си?”, продължи водещата. Събеседникът й отговори, че Бойко Борисов води умерена политика. Според Димитров сегашният български премиер се движи по линията на цар Борис III. „Русия е една голяма мечка, ние сме една буболечка. Мечката дори и да не иска да ни направи нещо лошо, само да се обръща от хълбок на хълбок може да ни смачка. Затова добри отношения с Русия! Когато аз стана президент ще правя същото!”, обясни основателят на движение „Кан Кубрат”. \r\n„Кажете ми моля Ви една основателна причина, само една, поради която ние трябва да се дзверим на Русия? Какво ни е направила Русия, та трябва всеки момент флотилията ни от водни колелета с по една ракета отзад да бъде готова да тръгне от Варна към Севастопол?”, попита на свой ред Божидар Димитров водещата Илиана Беновска. Водещата отвърна, че иска да отговори с изречението, което е отправила към премиера Борисов – дали той ще иновира политиката си към Русия и дали ще бъде толкова сърцат в защитата на Путин пред Европа, колкото е сърцат в защитата на Ердоган пред Европа. Гостът отвърна, че според него Борисов не защитава кой знае колко Ердоган пред Европа. „Защитава го достатъчно и с дипломатична мярка!”, отговори водещата Илиана Беновска. Божидар Димитров обясни, че стокообменът ни с Русия се е увеличил 4 пъти, като това става през съседни държави, които не са членове на ЕС. \r\nРеакцията на президента Румен Радев на избирането на Путин за президент на Русия.\r\n„А каква трябва да е реакцията на президента Радев на избора на Путин? Той вероятно ще се състезава с Борисов кой ще покани Путин в България? И нека да напомня, че той обвини иронично Борисов, че може би ще се превърне в „разносвач на шербет” по повод предстоящата на 26-ти март среща на Ердоган с представители на европейското ръководство. Но дали Радев ще се възприеме като „разносвач на чай”, ако Путин отговори на неговата покана да дойде в България?”, попита водещата Илиана Беновска. Божидар Димитров отговори, че подобни приказки не са достойни за един президент, визирайки израза на Радев „разносвач на шербет”. Той продължи, че самият той никога не би ги употребил и съветва и президента Радев да не го прави. „И е време да свикне, че е само една протоколна фигура, че не може да се меси в политиката, както ужасно иска да се меси. Ако не, да основе една партия, която да се бори за президентска република, и да се присъедини към нас, ще го приемем с удоволствие! И тогава да се бори за повече правомощия, да се меси в политиката и т.н.! Да стои мирно там, когато освещават знамена, вдигат знамена и прочие и да не се бърка в неща, които не са негова работа”, заяви основателят на „Кан Кубрат”. \r\nДействията на председателя на БСП Корнелия Нинова. \r\n„Веднага ще развием темата защо Радев, в лично качество или като президент, като институция, трябва да бъде протоколна фигура, както казвате, но още един въпрос преди това. Корнелия Нинова ще успее ли да размрази своята невидимост – да не я забелязват от Русия? Нека не забравяме, че тя освен всичко изхвърли от активната политика, просто го дистанцира и махна, почетния консул на Русия в България Георги Гергов, нейния меценат и благодетел. Ако изберат Путин за четвърти път, Корнелия Нинова ще може ли да стопли отношенията си с Русия?”, попита водещата Илиана Беновска. Божидар Димитров отговори, че Корнелия Нинова не е постъпила така само с Георги Гергов. Той обясни, че много негови познати, които са на високи и средни нива в БСП, се питат дали Корнелия Нинова не е установила някакви тайни отношения с Борисов и не работи за съсипването на БСП. „Вие сте шегобиец!”, отвърна водещата Илиана Беновска. Гостът й отговори: „Не, не съм! И тези, които ми говорят, не ми приличат на шегобийци. Тя работи за Бойко Борисов!”. \r\n„Тоест Корнелия Нинова е тайното оръжие на Борисов да разруши БСП?”, попита водещата. Божидар Димитров заяви, че това е точно така. Той продължи, че е бил член на Висшия съвет на БСП, когато се е появила Корнелия Нинова. Тогава не някой друг, а Антон Кутев е питал как ще я избират за член на Висшия съвет, след като Нинова не е член на БСП.\r\n„Това се говори упорито, но няма доказателства. Може ли да се докаже с документи, да се види с протоколи кога е станала член на партийната организация на „Оборище”?”, попита водещата Илиана Беновска. Божидар Димитров отговори: „Не знам, да ги покаже, но във всеки случай това се говори! Антон Кутев, който сега й е солташак, беше най-възмутен от всички! Но мен тези неща не ме интересуват!”.\r\nИдеите на Божидар Димитров за превръщането на България в президентска република.\r\nБожидар Димитров заяви, че в момента президентството е излишно и само харчи пари. „Само ми отговорете – излишен е президентът Радев като личност, или цялата институция?”, попита водещата Илиана Беновска. Събеседникът й отговори, че има предвид цялата институция, защото нищо не решава, а в нашия живот са важни институциите и хората в тях, които вземат отговорни решения. Единственото, което президентът може да направи, е да наложи вето на някой закон, който след две седмици отново се прегласува. \r\n„Добре, но Вие изпадате в противоречие, създавате движение „Кан Кубрат” и ще обясните защо „кан”, което ще се бори за президентска република!”, заяви водещата Илиана Беновска. Божидар Димитров обясни, че основаното от него движение ще се бори президентът да има същите правомощия, каквито имат президентите в най-големите президентски републики – САЩ, Русия, Франция и Турция. Президентът ще може да назначава правителството и министрите и ще носи лична отговорност за тях. „Защото сега никой не носи лична отговорност. Можеш ли да ми кажеш кой трябва да бъде гонен за това, че е запазил само 33% от ЧЕЗ? Има ли отговорен човек след като решението е колективно?”, попита Божидар Димитров. Водещата отговори: „На края на предаването ще ми гостува новият председател на ВАС. Вие професоре знаете ли, че ако някой не изпълни решение на съд и ако той е колективен орган, както например е МС, както може да бъде КЕВР, тези институции носят глоба от 500 лева на колективния орган? Направете алюзия тогава като ме питате кой носи отговорност за продажбата на 33%-те процента от ЧЕЗ!”.\r\nБожидар Димитров изрази мнение, че България е изпадала в подобна ситуация като сегашната през 1935 г. и тогава царят е постъпил великолепно – назначавал е правителства от професори. Тогава страната ни за 8 години е направила такъв скок напред, какъвто не е направила за предишните 60. „Аз ще направя същото – ще назначавам професори. Имам ги вече, те са над 200!”, категоричен бе основателят на „Кан Кубрат”.\r\nБожидар Димитров прочете текста на манифеста на държавния преврат от 19 май 1934 г., който гласи: „Досегашната партийна политическа система окончателно се провали. Пълното разложение на партиите дълбоко засегна обществото, държавата, народното стопанство. Последен изход от това състояние е днешната е днешната гавра на партийните хора с народ и държава. Това състояние не позволява да се създаде една стабилна и творческа власт. Партийните и лични разпри не дадоха възможност не само да се разрешат, но и да се поставят държавните и стопански въпроси”. Димитров попита водещата Илиана Беновска има ли нещо в този текст, което да не е валидно и днес. Той продължи, че изходът тогава е бил царят да назначава професорски правителства и вследствие на това България е направила своя скок. \r\n„На няколко пъти говорите от първо лице, единствено число – тоест Вие ще станете президент?”, попита водещата Илиана Беновска. Събеседникът й отговори, че учредителите на неговото движение искат именно това. „А как ще променим законовата база, която Ви позволява това?”, продължи с въпросите си водещата Илиана Беновска. Гостът й отговори, че това може да направи Велико Народно събрание. За тази цел трябва да се организира референдум с един въпрос – „Съгласни ли сте да се свика Велико Народно събрание, което да промени формата на управление на България от парламентарна република на президентска?”.\r\n„Кога може да стане това, питам Ви, защото има още 4 години до избора на следващия президент, ако сегашният изпълни целия си мандат?”, попита водещата Илиана Беновска. Гостът й отговори, че от неговото движение не искат нещата толкова да се забавят и имат намерение още на следващите избори, които да догодина, да поставят въпроса за този референдум с допълнителна бюлетина. \r\n„Говори се обаче още нещо – че Бойко Борисов също иска да се кандидатира за президент. Как ще победите Бойко Борисов?”, попита водещата Илиана Беновска. Божидар Димитров отговори: „Народът ще реши. Ако народът реши Бойко Борисов – да си го управлява Бойко Борисов!”. „Не, тук не става въпрос за борба между Бойко Борисов и Божидар Димитров. С какви аргументи, с какви тези?”, продължи водещата. Събеседникът й отговори, че при сегашните коалиционни управления партиите не могат да осъществят идеите си. Той обясни, че „Патриотите” са имали идея с един замах да решат демографския въпрос. Междувременно се е появил още един въпрос, който може да се реши с един замах – този за липсата на работна ръка. „Ако бяха приели един закон, който и аз подготвих, и който го приеха унгарци и румънци, щяха на 500 000 българи от диаспората годишно да дават българско гражданство. Не го прокараха този закон и нямат намерение да го вкарват!”, заяви Божидар Димитров. Той обясни, че през миналата година Илияна Йотова е дала гражданство на 3380 души. Това обаче е 4 пъти по-малко от предходната година. Според бившия директор на НИМ  това е антинационално действие. Той заяви: „В отчета си те това нещо не го казаха. Не си посипаха главите с пепел! В отчета си президентът и вицепрезидентът говориха какво не е свършил Бойко. Отчетоха друг човек, не себе си, защото за себе си нямаха какво да отчетат! Гласувахме 5 вета, много важно!”. Димитров припомни, че докато е бил министър без портфейл е дал гражданство на близо 18 000 души.  \r\nНеизбежната самоотбрана.\r\n„Като бившо ченге ще дам съвет на тези, които трябва да стрелят, а те трябва да стрелят, за да не се мъчи човекът, да не му изпразват цял пълнител в корема, а да стрелят в главата, в главата винаги е сигурно! В главата човекът ще бъде ако не убит, то изкаран от строя!”, заяви Божидар Димитров. „Може ли по-ясно? Вие „за” това ли сте, когато някой проникне в моя имот, застраши ме, аз да си извадя оръжието, пистолета и да го застрелям?”, попита водещата Илиана Беновска. Събеседникът й отговори: „Да, като препоръчвам да се стреля в главата!”. На въпроса на водещата какво става, ако оръжието е незаконно, той отговори, че това вече е друг въпрос и засяга режима за придобиване на оръжие. Димитров заяви: „Отиваш при една хубава лекарка, обикновено млада, която започва да те пита за какво ти е оръжието. Аз понеже бях подстриган късо и не бях толкова известен, когато вземах моето, казах й – живея на гара „Пионер”, там има много цигани, искам да убия 5-6. Тя каза – а, как ще ги убиваш, те работят, щом са на гара „Пионер”. Да, ама викам, много викат като се напият, а те са постоянно пияни!”. „Не профанирайте развора!”, призова водещата своя събеседник. Той отговори, че е искал малко да го развесели. \r\nАтака срещу Сергей Скрипал.\r\nБожидар Димитров заяви: „Искам да Ви кажа, пак като ченге, че нито Георги Марков, нито Литвиненко, нито този нещастник са убити или е направен опит да бъдат убити от Държавна сигурност! Държавна сигурност, която и да е тя, източна или западна, се действа по един начин, по един принцип – в рамките на 3 секунди след началото на изпълнението на присъдата човекът трябва да бъде мъртъв!\r\nКак ще повлия принадлежността му към ДС на бъдещата му кандидатура за президент?\r\n„Значи Вие се гордеете, че сте бил секретен сътрудник на 14-ти отдел на Първо главно управление на ДС през периода 1973 – 1990 г.?”, попита водещата Илиана Беновска. Божидар Димитров отговори, че се гордее с този факт. Тя го попита това как ще бъде посрещнато, когато се обсъжда неговата кандидатура за президент. Той попита от кого. Водещата отговори, че сред хората има много почитатели на бившата ДС, както и много противници, а младото поколение изобщо не знае за какво става дума. Основателят на „Кан Кубрат” заяви, че е работил за България, за разлика от множество сегашни политици, които са работели за Гърция, Турция, Сърбия, САЩ или Русия. „Нали се сещаш за приказките - Българската държавна сигурност работеше за Русия. Да, много се интересуваха руснаците от българските католици през 17-ти век, от историята на Петър Богдан, най-старата история, която намерих, и други подобни документи! Въобще не се интересуваха, но България се интересуваше от това и правилно!”, завърши Божидар Димитров разговора си с Илиана Беновска в предаването “Беновска пита” по Радио К2 и Канал 3 на 11 март 2018 година.", "date": "2018.03.12", "title": "Божидар Димитров: Радев да свикне, че е протоколна фигура, да не се меси в политиката, както ужасно иска"}
{"url": "http://www.focus-news.net/news/2018/03/12/2498420/veliko-tarnovo-parvata-v-balgariya-zastrahovatelna-katedra-v-stopanskata-akademiya-v-svishtov-razshiryava-partnyorstvata-si-s-biznesa.html", "text": "Първата в България застрахователна катедра – катедра „Застраховане и социално дело” при Стопанска академия „Димитър А. Ценов” – Свищов, разширява партньорствата си с бизнеса, целящи ефективна професионална реализация на младите хора в застрахователната практика. Това съобщиха от пресцентъра на Стопанска академия „Димитър А. Ценов” – Свищов. Ректорът на Стопанска академия – доц. д-р Иван Марчевки и ръководителят на катедрата – доц. д-р Румен Ерусалимов, подписаха договор за партньорство и сътрудничество с „Дженерали застраховане” АД. От страна на застрахователната компания документа подписаха Данчо Данчев – Главен изпълнителен директор и Жанета Джамбазка – Изпълнителен директор. Според сключения договор, двете институции ще си сътрудничат за осъществяване на по-близка връзка между работодателите и младите специалисти, които подготвя застрахователната катедра в Свищов. Сред целите на бъдещото сътрудничество е и осъществяване на активен обмен на опит, научни кадри и лекторски състав за реализация на конкретни проекти в интерес на бизнеса и на образователните цели на катедрата и свищовското висше училище. \r\nДоговорените съвместни действия са в посока създаване на интерес и висока мотивация в студентите за професионална реализация и кариерно развитие, посредством повишаване на ефективността при теоретичното и практическо обучение в съответните образователни програми (бакалавърски, магистърски, докторантски, следдипломни и професионални), чрез съвременни високоефективни методи и образователни технологии, съобразени с постиженията в тази област и със спецификата на българската практика. Двете страни договориха и провеждане на следдипломно обучение, специализация и допълнителна квалификация на служителите на „Дженерали застраховане” АД. Планира се още организиране и провеждане на съвместни научнопрактически конференции, кръгли маси и семинари, студентски и ученически състезания, обсъждания на проекти на нормативни документи в областта на застраховането. Особено важно за катедра ЗСД и за Стопанска академия е намерението за бъдещо съвместно обсъждане с „Дженерали застраховане” АД на учебните планове и програми, с цел те да бъдат актуализирани съобразно потребностите на практиката.", "date": "2018.03.12", "title": "Велико Търново: Първата в България застрахователна катедра в Стопанската академия в Свищов разширява партньорствата си с бизнеса"}
{"url": "http://www.focus-news.net/news/2018/03/12/2498416/iskren-veselinov-promenite-v-zakona-za-energetikata-shte-badat-prieti-predi-finalizirane-sdelkata-za-chez.html", "text": "Промените в Закона за енергетиката ще бъдат приети преди финализиране сделката за ЧЕЗ. Това каза Искрен Веселинов, зам.-председател на ПГ на Обединени патриоти, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването „Беновска пита“ по „Канал 3”.\r\n„Вие сте носител на важни новини за България. Какви са важните промени в Закона за енергетика, които Вие предлагате?“, попита Беновска.\r\nИскрен Веселинов заяви, че няма държавен орган, който да е оторизиран да разрешава сделки, които са от значение за националната сигурност и за доставките на електрическа енергия, като сделката на “Инерком” с ЧЕЗ. Това е причината парламентарната група на Обединени патриоти да предложи промени в закона. „Би следвало енергийният регулатор да се произнася винаги, когато има някаква съществена промяна в собствеността на капитала на ЕРП-тата“, каза Веселинов. Той обяви, че започва по-строга държавна политика в ресор енергетика и пълно обследване на фирмите, които желаят да се включат в този бизнес. \r\n„Запознаха ли се Вашите партньори от ГЕРБ със законопроекта и какво е тяхното становище“, попита Беновска.\r\n„Запознал съм в личен разговор част от колегите“, сподели Искрен Веселинов. Според него, по-важната новина, която дойде от Прага е, че има 9-месечен период, в който следва да се плати сделката и едва тогава да се финализира. „Това дава оптимизъм, че ще успеем да завършим тези промени преди да бъде финализирана сделката, за да станат нещата прозрачни и публични, а държавата да може да защити интереса си в тази сделка“, коментира още той.\r\n„Подобна теза застъпи и вицеприераКаракачанов, но Вие трябва да си дадете сметка, че сделката е започнала по едно законодателство. Как смятате, че промяната в Закона за енергетиката ще промени хода на една сделка, която е почти пред финал?“, попита Беновска.\r\nИскрен Веселинов отговори, че управляващите нямат намерение да променят сделката в Прага и извън територията на страната. За да стане “Инерком” новият собственик на ЧЕЗ ще трябва да докаже, че има необходимия капацитет да го управлява и възможност да осигури финансовото развитие на ЕРП-то. КЕВР ще напише необходимите писма към ДАНС, КЗК и всички държавни регулатори. Това утежнява фиктическата обстановка по сделката, но се прави, за да се защитят българските граждани, посочи Веселинов.\r\n„В момента се разиграват взаимоотношения между две страни в един договор “Инерком” и ЧЕЗ. Независимо от това, че Бойко Борисов пожела да се обсъди въпроса за държавно участие, никой няма право да се намеси в тази сделка“, продължи Беновска.\r\n„Това не в обикновена собственост и затова Закона за енергетика въвежда хипотезата, в която ако част от дружество се продава, има възможност за отнемане на лиценза, за назначаване на особен управител. КЕВР ще трябва да каже „да“ или „не“ на сделката“, отговори Веселинов.\r\nОбединени патриоти предлагат промени в Наказателния кодекс за разширяване пределите на неизбежната самоотбрана. Хората трябва да се чувстват сигурни да се защитават, когато е застрашена честта, здравето, свободата им, обяви Искрен Веселинов. От ПГ на ОП имат и законопроект срещу маловажните кражби, които са част от битовата престъпност.\r\nПремина ли границата вицепремиера Валери Симеонов?\r\n„Вицепрезидентът и съпредседател на ОП Валери Симеонов прехвърли ли границата на допустимото с политическото си поведение, с нападките към лица, които не са в патримониума на държавата, като патриарх Кирил, с отказа си да се срещне с Каракачанов и Сидеров, и с доста самостоятелно си поведение да препоръча на Борисов да се извини за депортирането на евреите от Македония. Как оценявате политическата полезност или политическата вреда на Валери Симеонов?“, попита Беновска.\r\n„Аз ще въздържа от оценки на наши действащи партньори. Това, което имаме да си казваме в коалицията се стараем да го правим във формата на коалиционния съюз, въпреки че има и доста отрицателни примери в друга посока. От ВМРО гледаме да сме коректни. По отношение на патриарха, ПГ ОП се разграничи от този изказ на Валери Симеонов“, отговори Искрен Веселинов. \r\nИскрен Веселинов предложи съвместна инициатива на предаването „Беновска пита“ да се изгради паметник на Васил Левски в Русе. Така приключи разговорът между зам.-председателя на ПГ на ОП Искрен Веселинов и Илиана Беновска в предаването „Беновска пита“ по Радио К2 и Канал 3 на 11 март 2018 година.", "date": "2018.03.12", "title": "Искрен Веселинов: Промените в Закона за енергетиката ще бъдат приети преди финализиране сделката за ЧЕЗ"}
{"url": "http://www.focus-news.net/news/2018/03/12/2498421/baltic-times-v-estoniya-shte-se-provedat-ucheniyata-taralezh-nay-golemite-v-nezavisimata-istoriya-na-stranata.html", "text": "През месец май в Естония ще се проведат мащабни учения, носещи кодово наименование „Таралеж“ , на които ще участват 13 хил. души. Това ще са най-големите учения в страната откакто тя стана независима, пише   Baltic Times.\r\n„Ученията ще се проведат между 2 и 14 май. Централна роля при изпълняването на задачите ще има доброволческият корпус „Защитна лига“, съобщава командването на въоръжените сили на страната. Частите ще водят маневрите едновременно в няколко региона на страната, но основната им част ще бъде в югоизточните и южните части на страната. \r\nСпоред настоящите планове, повече от 13 хил. униформени ще участват в „Таралеж“, правейки го най-голямото учение в страната от 1991 г. насам.\r\nСъюзници от Великобритания, САЩ, Дания, Германия, Полша, Франция, Латвия, Литва, Белгия, Канада, Финландия, Швеция, Грузия, Украйна и Ирландия също ще участват в ученията.  Виктор Турмаков", "date": "2018.03.12", "title": "Baltic Times: В Естония ще се проведат ученията „Таралеж“ – най-големите в независимата история на страната"}
{"url": "http://www.focus-news.net/news/2018/03/12/2498423/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-mart.html", "text": "„Софийска вода” временно ще прекъсне водоснабдяването в някои части на столицата на 13 март. Това съобщиха от пресцентъра на дружеството.\r\nВъв връзка с подмяна на сградно водопроводно отклонение в кв. „Витоша“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Яна Язова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яна Язова“ на ъгъла с ул. „Екатерина Ненчева“.\r\nВъв връзка с подмяна на спирателни кранове и пожарни хидранти в кв. „Бояна“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Копитото“, ул. „Буките“; ул. „Поп Евстати Витошки“ от ул. „Севастократор Калоян“ до ул. „Кумата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буките“ на  кръстовището с ул. „Копитото“.\r\nВъв връзка с подмяна на сградно водопроводно отклонение на ул. „Пирин“, с. Мало Бучино се налага спиране на водоподаването от 09:30 до 16:30 часа на клиентите на „Софийска вода”, живеещи в района между: ул. „Пирин“, ул. „Мургаш“, ул. „Родопа“ и ул. „Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рила“ на ъгъла с ул. „Осем“.\r\nВъв връзка с подмяна на сградно водопроводно отклонение на ул. 2 в кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. 61 от ул. 2 до ул. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 на ъгъла с ул. 61.\r\nВъв връзка с подмяна на сградно водопроводно отклонение на ул. „Димитър Иванов“, кв. „Кумарица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района между: ул. \"Светлина\", ул. \"Дъбиците\", ул. \"Леярска\", ул. \"Стадион\", ул. \"Хаджи Димитър\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“  на ъгъла с ул. „Поп Боне Найденов“.\r\nВъв връзка с подмяна на сградно водопроводно отклонение на бул. „Стефан Стамболов“, кв. „Център“, район Възраждане, се налага спиране на водоподаването от 10:00 до 17:00 часа на клиентите на „Софийска вода”, живеещи в района между: бул. „Стефан Стамболов“ от ул. „Пиротска“ до ул. „Чипровци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Стефан Стамболов“ на кръстовището с ул. „Чипровци“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.12", "title": "„Софийска вода” временно ще прекъсне водоснабдяването в някои части на столицата на 13 март"}
{"url": "http://www.focus-news.net/news/2018/03/12/2498422/apostol-apostolov-kmet-na-simitli-nov-paraklis-pod-vrah-krasta-shte-uvekovechi-podviga-na-zaginalite-v-rusko-turskite-voyni.html", "text": "Нов параклис под връх Кръста ще увековечи подвига на загиналите в руско-турските войни. Това каза в сутрешния блок „Добро утро, България“ на Радио „Фокус“ кметът на община Симитли Апостол Апостолов. По думите му изграждането на параклиса ще започне през месец април с помощта и на родолюбци от областта. \"Той ще се намира в подножието на 25-метровия кръст, който беше осветен на националния празник 3 март\", добави той. „Преди около 15 години, благодарение на голяма група наши родолюбци, да научим, че руските войски по време на Руско-турската освободителна война, макар че войната свършва при село Бараково, продължават своя поход напред и биват застигнати от глашатаите едва над село Ракитна в община Симитли, където забиват железен кръст и оттогава върхът носи и името „Кръста“. От тогава ние започнахме всяка година на 3 март да се изкачваме, като по този начин да отдадем необходимата почит към руските братя освободители“, обясни той. Апостол Апостолов добави, че приоритет на община Симитли остава изграждането на църкви и храмове, като към момента на територията на общината съществуват над 80 такива.", "date": "2018.03.12", "title": "Апостол Апостолов, кмет на Симитли: Нов параклис под връх Кръста ще увековечи подвига на загиналите в руско-турските войни"}
{"url": "http://www.focus-news.net/news/2018/03/12/2498426/sport-zhoau-souza-pobedi-aleksandar-zverev-na-tenis-turnira-v-indian-uels.html", "text": "Португалецът Жоау Сауза удържа победа над Александър Зверев от Германия на втория кръг на турнира в Индиън Уелс с 7:5, 5:7, 6:4.\r\nНа следващия кръг Соуза ще се изправи срещу канадеца Милош Раонич.  Виктор Турмаков", "date": "2018.03.12", "title": "Спорт: Жоау Соуза победи Александър Зверев на тенис-турнира в Индиън Уелс"}
{"url": "http://www.focus-news.net/news/2018/03/12/2498428/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "„Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.12", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/12/2498427/plovdiv-otstranena-e-povreda-v-preleza-na-bul-peshtersko-shose.html", "text": "Заради техническа неизправност не работеше прелезът на булевард „Пещерско шосе“ и се получи голямо задръстване. За Радио „Фокус“ - Пловдив директорът на НКЖИ -\r\n Пловдив Георги Къчков съобщи, че се е получил дефект, има скъсани синджири и се опитват да ги оправят. Повредата в съоръжението е от 7.30 часа, на място са били изпратени техници, за да го оправят.\r\nПреди минути ни бе съобщено, че повредата вече е отстранена. \r\nЦветана ТОНЧЕВА", "date": "2018.03.12", "title": "Пловдив: Отстранена е повреда в прелеза на бул. „Пещерско шосе“"}
{"url": "http://www.focus-news.net/news/2018/03/12/2498425/veliko-tarnovo-obshtinata-otnovo-shte-podkrepi-svetovnata-ekologichna-initsiativa-chasat-na-zemyata.html", "text": "Община Велико Търново за поредна година ще се присъедини към глобалната инициатива Часът на Земята 2018, която ще се проведе на 24 март от 20.30 до 21.30 часа. Това съобщиха от пресцентъра на Община Велико Търново. Градът е активен участник в това световно екологично събитие от самото му начало през 2007 година. Тази година темата е \"Свържи се с природата\" и фокусът е опазване на биоразнообразието. В знак на съпричастност в рамките на кампанията в община Велико Търново ще бъде изключено за един час фасадното осветление на следните институции и паметници на културата:\r\n- сградата на Община Велико Търново \r\n- ректората на ВТУ \"Св. св. Кирил и Методий\" ; \r\n- сградата на Щаб на НВУ \"Васил Левски\" \r\n-Архитектурно-музеен резерват \"Царевец\" \r\n-Архитектурно-музеен резерват \"Трапезица\".\r\nОбщина Велико Търново се обръща с апел към всички институции, организации и граждани на подкрепят събитието, като изгасят в определеното време осветлението в продължение на един час.", "date": "2018.03.12", "title": "Велико Търново: Общината отново ще подкрепи световната екологична инициатива \"Часът на Земята\""}
{"url": "http://www.focus-news.net/news/2018/03/12/2498424/sofiya-pogasen-e-pozharat-koyto-vaznikna-v-tseh-za-proizvodstvo-na-plastmasovi-trabi-na-bul-tsarigradsko-shose.html", "text": "Погасен е пожарът, който възникна в цех за производство на пластмасови тръби на бул. „Цариградско шосе“. Това съобщиха за Агенция „Фокус“ от МВР. Сигналът за огъня е получен тази сутрин към 08.29 часа. Няма пострадали. Към мястото на инцидента са насочени четири специализирани автомобила на столичната пожарна. Огънят не е засегнал съседни сгради. По първоначални данни той е тръгнал от машина за шприц. Предстои да се извърши оглед, с цел установяване на причините за възникналия пожар.", "date": "2018.03.12", "title": "София: Погасен е пожарът, който възникна в цех за производство на пластмасови тръби на бул. „Цариградско шосе“"}
{"url": "http://www.focus-news.net/news/2018/03/12/2498432/varna-vremenno-shte-bade-prekasnato-vlakovoto-i-avtomobilno-dvizhenie-prez-preleza-na-patya-za-grebnata-baza-zaradi-planov-remont.html", "text": "Във връзка с планов ремонт на железопътен прелез на 540 км + 150 по жп линиите София – Варна в района на гара Варна, разположени на пътя за Гребната база, в периода 12 - 19 март в часовия интервал от 21.00 часа до 05.00 часа ще бъде прекъснато влаковото и автомобилно движение през прелеза, по данни на Железопътна секция - Шумен при ДП „Национална компания Железопътна инфраструктура“. Това съобщиха от пресцентъра на Община Варна. Предвид високата интензивност на движение, планираните строително-ремонтни работи ще се извършват в условията на влакови и електрически „прозорци“ през нощта, съобщават още от Железопътна секция Шумен.", "date": "2018.03.12", "title": "Варна: Временно ще бъде прекъснато влаковото и автомобилно движение през прелеза на пътя за Гребната база заради планов ремонт"}
{"url": "http://www.focus-news.net/news/2018/03/12/2498383/reuters-ruskata-armiya-saobshtava-che-e-evakuirala-52-tsivilni-ot-iztochna-guta.html", "text": "Руската армия съобщи, че е успяла да евакуира 52 цивилни, сред които и 26 деца, от контролирания от сирийската опозиция анклав Източна Гута край Дамаск, след проведени преговори, предава  Reuters.\r\n„Цивилните, жители на град Мисраба, са отведени във временен лагер за бежанци, където получават необходимата медицинска помощ“, уточняват руските въоръжени сили в свое заявление.  Виктор Турмаков", "date": "2018.03.12", "title": "Reuters: Руската армия съобщава, че е евакуирала 52 цивилни от Източна Гута"}
{"url": "http://www.focus-news.net/news/2018/03/12/2498433/zapochva-operatsiya-na-tispol-za-izpolzvaneto-na-obezopasitelni-sredstva-ot-vodachite-i-patnitsite.html", "text": "От днес до 18 март е в ход специализирана полицейска операция у нас, организирана от TISPOL. Това съобщиха от пресцентъра на МВР. Целта е контрол за използването на обезопасителни средства от водачите и пътниците в моторните превозни средства. Операцията се провежда едновременно на територията на всички страни, членки на Европейската мрежа на службите на Пътна полиция. \r\nВ рамките на операцията пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца. \r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент. \r\nПо време на проверките пътните полицаи ще следят и за наличието на валидна застраховка „Гражданска отговорност“.", "date": "2018.03.12", "title": "Започва операция на TISPOL за използването на обезопасителни средства от водачите и пътниците"}
{"url": "http://www.focus-news.net/news/2018/03/12/2498434/sliven-bezplatni-pregledi-za-tuberkuloza-se-izvarshvat-v-mbal-d-r-ivan-seliminski.html", "text": "Безплатни прегледи за туберкулоза се извършват за пореден път  в сектора по фтизиатрия към МБАЛ „Д-р Иван Селимински“ - Сливен, съобщиха от лечебното заведение.\r\nВсеки ден до 16 март от 8.00 до 12.00 часа ще се провеждат скринингови изследвания по Програмата за превенция на туберкулозата в България към Министерството на здравеопазването, финансирана от Глобалния фонд за борба срещу СПИН, туберкулоза и малария. Прегледите ще извършва д-р Снежана Колева.", "date": "2018.03.12", "title": "Сливен: Безплатни прегледи за туберкулоза се извършват в МБАЛ „Д-р Иван Селимински“"}
{"url": "http://www.focus-news.net/news/2018/03/12/2498436/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Белезници за сметище в гората“. Задържани  за  24  часа  са двама  шофьори  на  камиони, изсипвали отпадъци от обработката на пегматит, близо до вододайната зона на град Стрелча. Автомобилите саиззети, води се дознание за извършено престъпление. Полицаи от РУ-Панагюрище, полицейския участък в Стрелча, съвместно с лесничеи  от  ДГС-Панагюрище, реагираха  на  сигнал за неправомерно депониране на отпадни продукти и скална маса в горски площи. В района на рудник „Мали Кланидял“, където се добива на пегматит, са засечени два камиона, които изсипват отпадъци от обработката на скалната маса. С помощта на GPS-система е установено, че отпадъците се депонирали в горска територия, намираща се в непосредствена близост до вододайната зона на Стрелча.\r\n„Пожарната съди пазарджишка фирма за над 58 000 лева“, научаваме от втора страница на изданието. Иск за над 58 000 лева е завела Главна дирекция  „Пожарна безопасност и защита на населението„ срещу пазарджишка фирма. Съдебният процес е заради неплатени наеми за паркинга под  площад „Васил Левски“, които дружеството като ползвател не е плащало на държавната институция, която пък е собственик на имота. Предявените искове пред Окръжния съд са за главници и неустойка съответно 30 395 лева и 24 446  лева, както и за лихви за забавянето им от 1529  лева  и  1635  лева. След  внасяне  на  молбата обаче ответникът е направил частично плащане. Така остават два иска, всеки за под 25 000 лева. Заради това  магистратите  излизат с определение за прекратяване на производството и препращането му към Районния съд.\r\n„Панагюрка дарява балната си рокля на бедно момиче“, ни информира от трета страница вестника. Млада панагюрка е готова да дари абитуриентската си рокля на зрелостничка, която няма възможност да си  купи тоалет  за  бала. Цветанка Борисова  обяви  намерението  си  през  февруари  и трогна мнозина с началото на обръщението си: „Днес имам нужда да направя нещо добро“. Жената казва, че би дала  красивата  дреха на девойка,  която  наистина се нуждае от нея и това ще я направи щастлива в официалната вечер на прага на зрелостта.  Обличана е само веднъж, става за ръст 165-170 см, отзад е на ластик – има възможност да се носи и от слабо, и от пълно момиче. До момента не се е намерила подходяща кандидатка. Връзка с нея може да се осъществи чрез профил във Фейсбук.", "date": "2018.03.12", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/12/2498429/d-r-mariyana-chavdarova-rzi-vidin-vzimat-se-probi-ot-piteynata-voda-v-bregovo-otnovo-shte-badat-vzeti-probi-ot-5-punkta-v-grada.html", "text": "Взимат се проби от питейната вода в Брегово отново, ще бъдат взети проби от 5 пункта в града. Това каза за Радио „Фокус“ – Видин д-р Марияна Чавдарова, началник на отдел „Държавен здравен контрол“ в РЗИ – Видин. Тя посочи, че резултатите от днешното пробонабиране ще бъдат готови след 3 дни с данни от микробиологичен и химичен анализ. „Питейната вода в населените места на Община Брегово се изследва постоянно като се извършва постоянен и периодичен мониторинг , т.е. питейната вода се изследва по микробиологични и химични показатели и до момента не са установени отклонения извън показателите, които са по Наредба 9“, каза д-р Марияна Чавдарова. Тя допълни, че освен питейната вода се изследва и водата от местни водоизточници  в Община Брегово, при които също няма отклонения. „На този етап няма никакви основания за притеснения, хората спокойно могат да консумират питейната вода“, заяви д-р Чавдарова.\r\nАнна ЛОЗАНОВА", "date": "2018.03.12", "title": "Д-р Марияна Чавдарова, РЗИ - Видин: Взимат се проби от питейната вода в Брегово отново, ще бъдат взети проби от 5 пункта в града"}
{"url": "http://www.focus-news.net/news/2018/03/12/2498435/varna-suhi-sa-patnite-nastilki-na-teritoriyata-na-oblastta-nyama-dopalnitelno-vavedeni-ogranicheniya-v-dvizhenieto.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е с разкъсана облачност, без валежи. Видимостта е добра. Трафикът по направленията Варна – София, Варна – Бургас и в посока Добрич се извършва без въведени ограничения. Във Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул. “Първи май“ в кв. „Аспарухово“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май.\r\nМарияна ВАЛЕНТИНОВА", "date": "2018.03.12", "title": "Варна: Сухи са пътните настилки на територията на областта, няма допълнително въведени ограничения в движението"}
{"url": "http://www.focus-news.net/news/2018/03/12/2498431/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.12", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/12/2498438/the-local-noviyat-vatreshen-ministar-na-germaniya-shte-uskori-repatriatsiite-na-migrantite.html", "text": "Вътрешният министър в новото правителство на канцлера Ангела Меркел в Германия Хорст Зеехофер обеща да заеме твърда линия срещу мигрантите, извършващи престъпления в страната и да ускори репатриацията на тези, които не са получили одобрение на молбите си за убежище, пише  The Local.\r\nХорст Зеехофер, който е от баварската партия „Християнсоциален съюз“ от дълго време е критик на Меркел заради решението ѝ да отвори границите за мигрантите и да приеме големия им приток в страната. Той заяви, че като нов министър на вътрешните работи ще „създаде план за ускоряване на процедурата на предоставяне на убежище и депортирането на тези, на които е отказано“. „Репатрациите и депортациите трябва да се увеличат значително“, допълни той, обещавайки да стане „особено твърд“ срещу тези, които нарушават германското законодателство или представляват заплаха за сигурността. \r\n„Искаме да останем страна, която да е открита към света и либерална. Но имаме нужда от силна страна, за да защитим гражданите си. Ще се заема с това“, допълни баварският политик. Виктор Турмаков", "date": "2018.03.12", "title": "The Local: Новият вътрешен министър на Германия ще ускори репатриациите на мигрантите"}
{"url": "http://www.focus-news.net/news/2018/03/12/2498442/pleven-mazh-ot-orehovitsa-e-zadarzhan-za-uchastie-v-shema-za-telefonna-izmama.html", "text": "В хода на предприето упорито разследване, криминалисти на ОДМВР - Плевен установиха и задържаха автор на телефонна измама. Това съобщиха от пресцентъра на МВР. На 11 декември м.г. помощ в полицията потърсила 83-годишна жена от Плевен. Същия ден, след многократни позвънявания на домашния ѝ телефон, непознат, представил се за полицейски служител, я убедил да събере в плик наличните в дома ѝ пари и злато и да ги предостави за полицейска операция по залавянето на телефонни измамници. Възрастната жена изнесла от жилището си 3 950 лева, две златни гривни, шест златни синджирчета и документи за собственост на земеделска земя и по предварителна уговорка ги поставила върху метална кофа за отпадъци пред дома си. Едва по-късно разбрала, че е станала поредна жертва на телефонна измама. \r\nВеднага след сигнала било образувано досъдебно производство, а работата по него започнала под наблюдението на Плевенската районна прокуратура. В хода на проведените оперативни действия криминалистите на областната дирекция и колегите им от Първо РУ- Плевен влезли в дирите на 25-годишния жител на село Ореховица. Установено е, че той е взел паричната сума, златните накити и документите на жената. След доклад на материалите в прокуратурата мъжът е привлечен в качеството на обвиняем за извършено от него престъпление по чл.209, ал.1 от НК.", "date": "2018.03.12", "title": "Плевен: Мъж от Ореховица е задържан за участие в схема за телефонна измама"}
{"url": "http://www.focus-news.net/news/2018/03/12/2498441/dobrich-dve-ulitsi-v-grada-sa-s-narusheno-vodosnabdyavane-poradi-otstranyavane-na-avarii.html", "text": "Две улици в града са с нарушено водоснабдяване поради отстраняване на аварии, по информация на ВиК - Добрич, предаде кореспондент на Радио „Фокус” – Варна. В Добрич се работи по улиците „Фридрих Енгелс“ и „Теменуга“, в Район Добрич-селска в селата Батово, Малка Смолница, Черна и Помпена станция „Гешаново“, в Район Балчик – вилна зона „Белите скали“ и с. Бобовец, в Район Каварна – в морския град ул. „България“, новия гробищен парк, в Район Тервел - селата Коларци, Мали Извор и Орляк, в Район Генерал Тошево – селата Градини, Василево и Калина, и в Район Шабла - с. Твърдица. \r\nЖулиета НИКОЛОВА", "date": "2018.03.12", "title": "Добрич: Две улици в града са с нарушено водоснабдяване поради отстраняване на аварии"}
{"url": "http://www.focus-news.net/news/2018/03/12/2498437/kyustendil-v-dupnitsa-shte-bade-napravena-parva-kopka-na-proekt-za-blagoustroyavane-na-zhilishten-kvartal-bistritsa.html", "text": "В града ще бъде направена първа копка на проект за благоустрояване на жилищен квартал „Бистрица”. Това съобщи за Радио „Фокус” – Кюстендил Красимир Георгиев, зам.-кмет на Община Дупница. Церемонията ще се проведе от 11.00 часа в жилищния квартал. Проектът се реализира по Оперативна програма „Региони в растеж”. Той касае реконструкция на уличната мрежа, тротоарите, междублоковите пространства, съоръжения за игра на деца, съоръжения за младежи.  „Стойността на проекта е близо 5 млн. лева. Убедени сме, че след реализирането на всички заложени дейност, най-големият жилищен квартал в Дупница ще има коренно променен облик”, каза Красимир Герогиев.\r\nВенцеслав ИЛЧЕВ", "date": "2018.03.12", "title": "Кюстендил: В Дупница ще бъде направена първа копка на проект за благоустрояване на жилищен квартал „Бистрица”"}
{"url": "http://www.focus-news.net/news/2018/03/12/2498414/kmetat-na-hayredin-todor-aleksiev-obstanovkata-v-obshtina-hayredin-e-spokoyna-no-opasnostta-za-horata-ostava.html", "text": "Обстановката в община Хайредин е спокойна, но опасността за хората остава. Това каза в сутрешния блок  на Радио „Фокус“ кметът на Хайредин Тодор Алексиев. Обемът на язовир „Рогозен“ е пълен, което създава несигурност по отношение на жителите\", информира кметът. \"Поради тази причина в сила остава и бедственото положение в общината към днешна дата\", допълни той. По думите му добрата новина е, че водата вече не преминава над преливника на язовира. „Нощта премина с работа на гражданска защита с хидрофорните помпи за сваляне обема на язовира, с постоянно наблюдения и подготовка за днешния ден. Днес ще бъдат извършени доста по обем работи. Така че нямаме отпускане в нито един момент“, каза кметът Тодор Алексиев. Той допълни, че монтирането на сифоните на язовира е първата необходима мярка. Според кмета доставянето на скална маса и заскалявка на преливника е друг основен приоритет. \"Едва след това ще може да се предприемат действия за пълното ремонтиране на язовира\", обясни Алексиев.", "date": "2018.03.12", "title": "Кметът на Хайредин Тодор Алексиев: Обстановката в община Хайредин е спокойна, но опасността за хората остава"}
{"url": "http://www.focus-news.net/news/2018/03/12/2498445/pazardzhik-martenskiyat-teatralen-maraton-na-mladezhkiya-dom-prodalzhava-s-playback-teatar-tuk-i-sega.html", "text": "Мартенският театрален маратон на Младежкия дом в Пазарджик  продължава своята програма с импровизационен театър, в който главният герой е публиката. Това съобщи за Радио „Фокус“ – Пазарджик Инна Церовска, директор на културната институция. На 14 март от 19.00 часа в Голямата зала на Младежки дом очаквайте театър „Тук и сега” – единствената професионална  playback компания в България. „Playback театърът е импровизационен театър, който играе историите на хората от публиката. Всичко на сцената е спонтанно- диалогът, изиграването, музиката. Това е преживяване, което не може да бъде разказано, защото всяко представление е уникално и всеки зрител го преживява индивидуално и никога не се повтаря. Със сигурност обаче има общи неща- споделянето на истории е вечният начин да учим за света, за себе си и за другите“, уточни Церовска. Тя допълни, че  спонтанно създадената музика  специално за всяка сцена, е радост за сетивата и допълва магическото усещане от представлението в playback театъра, защото там главният герой не е на сцената, а в публиката.\r\nАлбена ЖИЛЕКОВА", "date": "2018.03.12", "title": "Пазарджик: Мартенският театрален маратон на Младежкия дом продължава с Playback театър “Тук и сега”"}
{"url": "http://www.focus-news.net/news/2018/03/12/2498430/inzh-tsvetan-asenov-zam-kmet-na-vidin-sled-1000-chasa-shte-zapochne-rabota-po-vazstanovyavane-digata-na-sabiratelniya-kanal-na-reka-deleynska.html", "text": "След 10.00 часа ще започне работа по възстановяване дигата на събирателния канал на  река Делейнска. Това каза за Агенция „Фокус“ заместник-кметът на Община Видин и председател на Общинския щаб за защита при бедствия инж. Цветан Асенов във връзка с бедственото положение във видинското село Иново. \r\nАсенов поясни, че тази сутрин между 7.45 и 8.00 часа, заедно с представители на \"Напоителни системи\" е инспектирал дигата. „Нямаме притеснения и няма проблеми за хората от село Иново. В 09.45 часа започва работна среща между Общинския щаб за защита при бедствия и \"Напоителни системи\", след което след 10.00 часа ще отидем отново на място. Ще започнем работа в зависимост от експерти, специалисти и техника, за да видим как ще продължим дейностите за възстановяване на дигата“, каза заместник-кметът. По думите му към момента няма опасност от преливане на река Дунав. „От вчера до днес нивото на река Дунав е спаднало близо 30 см и нямаме притеснение и в това отношение“, допълни Асенов. \r\nДеница КИТАНОВА", "date": "2018.03.12", "title": "Инж. Цветан Асенов, зам.-кмет на Видин: След 10.00 часа ще започне работа по възстановяване дигата на събирателния канал на река Делейнска"}
{"url": "http://www.focus-news.net/news/2018/03/12/2498450/vratsa-nivoto-na-reka-dunav-kray-oryahovo-se-e-povishilo-s-30-sm-prez-izminaloto-denonoshtie.html", "text": "Нивото на река Дунав край Оряхово се е повишило с 30 см през изминалото денонощие, съобщиха от местната Хидрометеорологична станция в Ново село. Нивото на Дунав в началото на българския участък на реката при Ново село за последното денонощие се е понижило с 44 см и водният стоеж е 543 см Нивото на реката край Видин е 598 см, регистрираното е понижение от 25 см. Край Лом през последното денонощие нивото на реката се е повишило с 10 см и водният стоеж е 628 см. Нивото на реката край Оряхово е 506 см, повишението за последното денонощие е от 30 см. Температурата на водата край Ново село е 4.9 градуса, край Оряхово е 5.8 градуса.", "date": "2018.03.12", "title": "Враца: Нивото на река Дунав край Оряхово се е повишило с 30 см през изминалото денонощие"}
{"url": "http://www.focus-news.net/news/2018/03/12/2498448/premierat-boyko-borisov-pristigna-v-skopie-kadeto-shte-uchastva-v-tseremoniya-po-povod-75-ta-godishnina-ot-deportiraneto-na-evreite-ot-teritoriyata-na-dneshna-republika-makedoniya.html", "text": "Премиерът Бойко Борисов пристигна в Скопие, където заедно с македонския си колега Зоран Заев ще участва във възпоменателна церемония по повод 75-та годишнина от депортирането на евреите от територията на днешна Република Македония в нацистките концентрационни лагери, предаде специалният кореспондент на Агенция „Фокус“.\r\nВ памет на жертвите на Холокоста българският министър-председател и неговият македонски колега ще поднесат венци на паметника на загиналите 7 144-ма евреи. Двамата политици ще направят обръщения.\r\nВ програмата на премиера са предвидени и двустранни разговори с ръководителя на кабинета в Скопие Зоран Заев.\r\nБойко Борисов е първият български министър-председател, който участва в честването на годишнината от депортацията на евреите от днешна Република Македония. В Скопие като част от официалната делегация на София той е придружаван от представители на еврейската общност в България.\r\nВ съседна Македония отбелязването на годишнината от събитията започна още в неделя с различни мероприятия в Скопие, Битоля и Щип, в които участваха кметове, министри и дипломати. Централно събитие в македонската столица ще бъде т.нар. Марш на живите, който ще започне в сутрешните часове на деня от Музея на град Скопие и ще приключи пред Тютюневия комбинат-Скопие, бившия Монопол, откъдето през 1943 г. стартира депортацията на евреите от територията на днешна Република Македония. Агенция \"Фокус\" припомня: В годините на Втората световна война от територията на днешна Република Македония са депортирани 7 114 евреи, които попадат в нацисткия лагер на смъртта \"Треблинка\" в окупирана Полша. Събирането на евреите от градовете започва в нощта между 10 и 11 март 1943 г., след което те са откарани в сградата на някогашния Монопол в Скопие. Депортирането им започва на 22 март 1943 г. и приключва няколко дни по-късно, на 29 март. Общо 7 144-та евреи, които са се озовали в лагера на \"Треблинка\", са представлявали 98% от общото еврейско население, живяло на територията на днешна Република Македония. \r\nТереза ГЕРОВА", "date": "2018.03.12", "title": "Премиерът Бойко Борисов пристигна в Скопие, където ще участва в церемония по повод 75-та годишнина от депортирането на евреите от територията на днешна Република Македония"}
{"url": "http://www.focus-news.net/news/2018/03/12/2498449/nimh-prez-sledvashtite-dva-dni-rechnite-niva-v-zapadnobelomorskiyat-baseyn-shte-se-ponizhavat-ili-shte-ostanat-bez-sashtestveni-izmeneniya.html", "text": "През следващите два дни речните нива в Западнобеломорският басейн ще се понижават или ще останат без съществени изменения, като ще останат високи, сочи справка на сайта на Националният институт по метеорология и хидрология към Българската академия на науките (НИМХ към БАН). От вечерните часове днес и на 13 март, вследствие на валежи, отново ще има краткотрайни повишения на речните нива в басейна, като по-значителни ще бъдат повишенията в горните и средни части от водосбора на река Струма. На 14 март речните нива в басейна ще се понижават, като вследствие оттичане ще има повишения в средните и долни части на реките Струма и Места. През нощта на 12 март срещу 13 март има вероятност за поройни наводнения в резултат на валежи в горните и средни части от водосбора на река Струма.", "date": "2018.03.12", "title": "НИМХ: През следващите два дни речните нива в Западнобеломорският басейн ще се понижават или ще останат без съществени изменения"}
{"url": "http://www.focus-news.net/news/2018/03/12/2498444/tass-dogovorat-za-dostavka-na-ruski-raketi-s-400-v-turtsiya-shte-zapochne-da-se-izpalnyava-v-nachaloto-na-2020-godina.html", "text": "Съветникът в Кремъл по оръжейните въпроси Владимир Кожин заяви, че договорът за доставката на ракетните комплекси С-400 в Турция ще започне да се изпълнява след 2020 г., предава ТАСС.\r\n„Турция изрази желание да ускорим изпълняването на договор за доставка. Намерихме оптималния вариант. Ще започнем да изпълняваме договора някъде към 2020 г“, заяви Кожин. „Ако се говори за Турция, ние с признателност се отнасяме към позициите на турското правителство, което заявява, че националният интерес е приоритет за него“, отбеляза съветникът, говорейки за натиска на НАТО върху Турция тя да се откаже от покупката на руско оръжие.\r\n „Договорът е подписан и се изпълнява“, уточни той. Виктор Турмаков", "date": "2018.03.12", "title": "ТАСС: Договорът за доставка на руски ракети С-400 в Турция ще започне да се изпълнява в началото на 2020 година"}
{"url": "http://www.focus-news.net/news/2018/03/12/2498453/prof-evgeniy-daynov-politolog-vsyaka-partiya-zapochva-sama-da-proizvezhda-politicheski-shum.html", "text": "Всяка партия започва сама да произвежда политически шум. Това каза в сутрешния блок „Добро утро, България“ на Радио „Фокус“ политологът проф. Евгений Дайнов по повод публикуваната в публичното пространство декларация от Националния изпълнителен комитет на ПП „Национален фронт за спасение на България“, с която от партията се обявиха против това при посещението си в Македония премиерът Бойко Борисов да се извинява за депортирането на евреите от Северна Гърция и Македония през Втората световна война. Проф. Дайнов обясни, че чиновниците, които са правили списъците на македонските евреи, полицаите, които са охранявали гарите, са били български служители на българската държава и това е исторически факт. Той добави, че поради това съучастие темата е тежка и избягвана десетилетия наред. „Трябва да се поеме отговорност и да се каже ясно, че българската държава съучаства в тази работа. Но има коренна разлика и там трябва да се гледат нещата. В България няма окупационна германска армия, а когато няма окупационна армия, е доста по-лесно да постигаш политически резултати, дори спасяването на евреите, отколкото в Македония, в която има директна германска окупационна армия. Там е доста по-трудно, дори да са искали представителите на българската държава, да попречат на това нещо и са саучаствали“, коментира проф. Евгений Дайнов. \r\nТой каза още, че представителите на ПП „Национален фронт за спасение на България“ са крайни националисти, а темата за македонските евреи е тежка за тях. Политологът заяви, че поемането на част от отговорността, а не вината е разумна мяра, която ще доведе до по-бързо оправяне на отношенията с Македония.", "date": "2018.03.12", "title": "Проф. Евгений Дайнов, политолог: Всяка партия започва сама да произвежда политически шум"}
{"url": "http://www.focus-news.net/news/2018/03/12/2498451/albena-georgieva-oblasten-upravitel-na-vidin-nyama-samneniya-za-zamarsyavane-na-piteynata-voda-v-bregovo.html", "text": "Няма съмнения за замърсяване на питейната вода на хората в Брегово, тъй като помпената станция близо до залетите от река Тимок площи не функционира. Това каза за Агенция „Фокус“ областният управител на област Видин Албена Георгиева. Тя поясни, че вчера се е провело заседание на Областния щаб за защита при бедствия, както и общинските щабове във Видин и Брегово. „По отношение на Брегово - сутринта бях там на оглед. Ситуацията там е същата като вчера. Няма покачване на нивата на водата”, каза тя. Във връзка с притесненията на хората за питейната вода, областният управител увери, че помпената станция, близо до залетите площи не функционира. „Електрозахранването към нея е изключено, жителите на Брегово са снабдявани от помпена станция № 1, която се намира доста по-далеч от залятата площ. Няма съмнение за замърсяване на водата, няма опасност за населението на Брегово”, коментира Албена Георгиева. \r\n„За Видин е обявено частично бедствено положение в частта за село Иново“, допълни областният управител. По отношение на Иново, Георгиева коментира, че там има пропускане на дигата и разлята вода в земеделската площ. Няма опасност за населението. Към този момент водата е доста далече от къщите. Процепването на дигата се е получило на около 1 км. от моста. Там постоянно се следи ситуацията, предприемат се адекватни мерки“, допълни Георгиева. \r\nДеница КИТАНОВА", "date": "2018.03.12", "title": "Албена Георгиева, областен управител на Видин: Няма съмнения за замърсяване на питейната вода в Брегово"}
{"url": "http://www.focus-news.net/news/2018/03/12/2498455/sport-naomi-osaka-se-klasira-na-chetvarti-krag-na-turnira-v-indian-uels.html", "text": "Първата ракета на Япония Наоми Осака победи американката Сачия Викери   в трети кръг на турнира в Индиън Уелс с 6:3, 6:3. \r\nНа следващия кръг тя ще играе срещу Мария Сакари от Гърция. Виктор Турмаков", "date": "2018.03.12", "title": "Спорт: Наоми Осака се класира на четвърти кръг на турнира в Индиън Уелс"}
{"url": "http://www.focus-news.net/news/2018/03/12/2498446/radio-svobodna-evropa-makedoniya-pomoshtnik-darzhavniyat-sekretar-na-sasht-ues-michal-shte-poseti-kosovo.html", "text": "Помощник-държавният секретар на САЩ по европейските и евразийските въпроси Уес Мичъл ще бъде на 12 и 13 март на посещение в Косово, предава Радио „Свободна Европа“ в македонската си редакция.\r\nТой ще се срещне с президента на Косово Хашим Тачи, с министър-председателя Рамуш Харадинай и с други местни политици. След това Мичъл ще продължи с балканската си обиколка, посещавайки Македония, Сърбия, Гърция и Кипър.  Виктор Турмаков", "date": "2018.03.12", "title": "Радио „Свободна Европа“ (Македония): Помощник-държавният секретар на САЩ Уес Мичъл ще посети Косово"}
{"url": "http://www.focus-news.net/news/2018/03/12/2498439/vidin-prez-poslednite-dni-sa-polucheni-17-signala-za-neobhodimost-ot-okazvane-na-tehnicheska-pomosht.html", "text": "На 9, 10 и 11 март били получени общо 17 сигнала за необходимост от оказване на техническа помощ. Това съобщиха от ОДМВР-Видин. Специализираните екипи извършили отводнявания на мазета в селата Войница, Извор, Карбинци, Ружинци, Орешец, Буковец, Плешивец, Стакевци, Големаново, Медовница, Бело поле и градовете Кула и Белоградчик. Оказано било съдействие и за укрепване на дигата в района на село Рупци.", "date": "2018.03.12", "title": "Видин: През последните дни са получени 17 сигнала за необходимост от оказване на техническа помощ"}
{"url": "http://www.focus-news.net/news/2018/03/12/2498458/veliko-tarnovo-avariya-na-glaven-toploprovod-ostavi-stotitsi-abonati-v-grada-bez-parno-i-topla-voda.html", "text": "Велико Търново: Авария на главен топлопровод остави стотици абонати в града без парно и топла вода. Ремонтните дейности вече започнаха и трябва да приключат до края на деня, съобщиха за Радио „Фокус“ – Велико Търново от топлофикационното дружество в града. Засегнати от повредата са улиците „Оборище“, „Георги Бакалов“, „Симеон Велики“, „Полтава“, „Проф. Илия Янулов“, „Никола Габровски”, „Краков”, „Ален Мак”, „Охрид”, „Плиска”, „Ниш”, „Йоновка”, „Ангел Кънчев”, „Филип Тотю”, „Бойчо войвода”, „Момина крепост”, „Трети март”, „Арх. Г. Козарев”, „Васил Левски“, „Тодор Светослав“ и пл. „Център“ 2 (Областна администрация - Велико Търново).\r\nДопълнителна информация за аварията и работата по нея можете да получите на телефонен номер 062/ 64 28 86 и 062/ 60 31 72.", "date": "2018.03.12", "title": "Велико Търново: Авария на главен топлопровод остави стотици абонати в града без парно и топла вода"}
{"url": "http://www.focus-news.net/news/2018/03/12/2498443/ministrite-nikolay-nankov-i-ivaylo-moskovski-shte-inspektirat-vazstanovitelnite-raboti-po-yaz-rogozen-1.html", "text": "По разпореждане на министър-председателя Бойко Борисов министрите на регионалното развитие и благоустройството Николай Нанков и на транспорта, информационните технологии и съобщенията Ивайло Московски ще посетят днес Община Хайредин. Това съобщиха от пресцентъра на Министерство на регионалното развитие и благоустройството. В 12.30 часа те ще инспектират възстановителните дейности по язовир „Рогозен 1“.", "date": "2018.03.12", "title": "Министрите Николай Нанков и Ивайло Московски ще инспектират възстановителните работи по яз. „Рогозен 1“"}
{"url": "http://www.focus-news.net/news/2018/03/12/2498457/glavniyat-prokuror-sotir-tsatsarov-otpravi-iskane-do-konstitutsionniya-sad-za-obyavyavane-za-protivokonstitutsionni-na-razporedbi-ot-zakona-za-chastnata-ohranitelna-deynost.html", "text": "Днес главният прокурор Сотир Цацаров отправи искане до Конституционния съд за обявяване за противоконституционни на разпоредбите на чл. 5 ал. 1 т. 6, чл. 27, чл. 28 и чл. 29 от Закона за частната охранителна дейност /обн., ДВ, бр.10 от 30.01.2018 г./ поради  противоречието им  с  принципите на правовата  държава /Преамбюл,  чл. 4 ал. 1/ и с чл. 105 ал. 2 от Конституцията на Република България. Това съобщиха от пресцентъра на Прокуратурата.\r\nС този закон за пръв път в чл. 5 ал. 1 т. 6, като нов вид охранителна дейност е предвидена охраната на урбанизирана територия. Съгласно § 1 т. 5 от Допълнителната разпоредба на ЗЧОД, тя представлява селищната територия, обхваната от границите на населеното място или селищното образувание /строителните му граници/, определени с устройствен план, без да се включва землището. Уредбата, свързана с охраната на урбанизирани територии, се съдържа в раздел VI от ЗЧОД - чл. 27, чл. 28 и чл. 29 и регламентира същността и начина на осъществяване, сключването на договори за охрана и обособяване на екипи за реализирането на тази охрана. \r\nГлавният прокурор счита, че с въвеждане на частна дейност за охрана на урбанизирани територии се нарушава конституционно предвидената компетентност на Министерския съвет, уредена в чл. 105 ал. 2 от Конституцията – да осигурява обществения ред. Наред с това недопустимо се засягат /прехвърлят се/ правомощия на държавата, реализирани от МС и конкретно от Министерството на вътрешните работи по опазване на обществения ред и националната сигурност, като тези правомощия се възлагат на търговци. Предвидената в чл. 28 ЗЧОД възможност за сключване на договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място. Това на практика обективно ограничава възможността на държавните органи по Конституция, съобразно техните законови задължения, да гарантират обществения ред. Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия. Още повече и сега съществува възможност по ЗМВР да се изграждат звена „Общинска полиция“ за  опазване на обществения ред, охраната на обекти и т.н. /чл. 94 ЗМВР/, които функционират при ясна законова уредба. В искането се сочи още, че с атакуваните разпоредби на законово ниво се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други. Създава се непропорционална /и затова недопустима/ зависимост на поддържането на обществения ред в населените места от преценката и активността на частно правни субекти, а не от предвидените по Конституция и съответните закони държавни органи. \r\nОсновният аргумент на главния прокурор е че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР.", "date": "2018.03.12", "title": "Главният прокурор Сотир Цацаров отправи искане до Конституционния съд за обявяване за противоконституционни на разпоредби от Закона за частната охранителна дейност"}
{"url": "http://www.focus-news.net/news/2018/03/12/2498447/sonya-nenkova-kmetski-namestnik-na-selo-botevo-reka-barzitsa-e-navodnila-kladenetsa-na-pompenata-stantsiya-snabdyavashta-seloto-s-voda.html", "text": "Река Бързица, в която се оттича водата от язовир „Рогозен 1“, е наводнила кладенеца на помпената станция, снабдяваща селото с вода. Това каза за Радио „Фокус“ – Видин Соня Ненкова, кметски наместник на село Ботево, община Хайредин. Тя посочи, че нивото на реката  вече е спаднало и няма опасност за къщите, които се намират в близост до речното корито. „Заради наводнения кладенец е изключена помпената станция и нямаме питейна вода от 8 март. От ВиК дружеството ни заявиха, че докато реката не се отдръпне достатъчно за да почистят кладенеца няма как да бъде пусната станцията“, заяви Соня Ненкова. Група на ВиК – Враца тази сутрин е започнала оглед на кладенеца, който се намира в ниската част на селото.\r\nАнна ЛОЗАНОВА", "date": "2018.03.12", "title": "Соня Ненкова, кметски наместник на село Ботево: Река Бързица е наводнила кладенеца на помпената станция, снабдяваща селото с вода"}
{"url": "http://www.focus-news.net/news/2018/03/12/2498459/vratsa-politsai-i-vodolazi-izdirvat-mazh-skochil-ot-most-v-reka-malak-iskar.html", "text": "Полицаи и водолази издирват мъж, скочил от моста на река Малък Искър в гр. Роман, съобщават от ОДМВР-Враца. По данни на полицията на 11 март 2018 г., в 01.45 часа в РУ- Роман се явили трима души от гр. Роман, които съобщили, че са видели мъж да скача от моста на река Малък Искър в гр. Роман. Свидетелите съобщили още, че в лицето скочило в реката, са разпознали П.Н. на 30г. от град Роман, който живее в гр. София. След получаване на информацията, служители на МВР са започнали  незабавни издирвателни мероприятия- обход по поречието на река Малък Искър. На около сто метра преди моста, е установен лек автомобил „Фолксваген“ ползван от П.Н. Автомобилът е бил извън пътното платно, претърпял катастрофа. Поискано е съдействие от водолази от РДПБЗН-Монтана, които са извършили обход на река Малък Искър и част от река Искър- до ВЕЦ-Кунино. До момента не е открит труп. Издирвателните  мероприятия продължават.", "date": "2018.03.12", "title": "Враца: Полицаи и водолази издирват мъж, скочил от мост в река Малък Искър"}
{"url": "http://www.focus-news.net/news/2018/03/12/2498460/pregled-na-osnovnite-temi-v-evropeyskiya-pechat-agentsiya-fokus.html", "text": "Лидерът на крайнодясната италианска партия „Лигата“ Матео Салвини се изказа в полза на нов закон за изборите, който да дава допълнителни места в парламента за по-големите политически партии, предава  NewEurope.\r\nСалвини междувременно отхвърли и идеята за формиране на служебно правителство, което според него „ще служи на Брюксел“ и заяви, че ще преговаря с ляво-центристката Демократическа партия, за да убеди наследника на подалия оставка неин председател Матео Ренци да се присъедини в коалиция с „Лигата“. Демократичната партия, обаче, заяви ясно, че няма намерение да формира правителство с партия от крайната десница. \r\n***\r\nВътрешният министър в новото правителство на канцлера Ангела Меркел в Германия Хорст Зеехофер обеща да заеме твърда линия срещу мигрантите, извършващи престъпления в страната и да ускори репатриацията на тези, които не са получили одобрение на молбите си за убежище, пише  The Local.\r\nХорст Зеехофер, който е от баварската партия „Християнсоциален съюз“ от дълго време е критик на Меркел заради решението ѝ да отвори границите за мигрантите и да приеме големия им приток в страната. Той заяви, че като нов министър на вътрешните работи ще „създаде план за ускоряване на процедурата на предоставяне на убежище и депортирането на тези, на които е отказано“. „Репатрациите и депортациите трябва да се увеличат значително“, допълни той, обещавайки да стане „особено твърд“ срещу тези, които нарушават германското законодателство или представляват заплаха за сигурността. \r\n„Искаме да останем страна, която да е открита към света и либерална. Но имаме нужда от силна страна, за да защитим гражданите си. Ще се заема с това“, допълни баварският политик.\r\n***\r\nИрландският министър-председател Лео Варадкар заяви, че е загрижен, че ирландското уиски може да понесе удар в случай на търговска война между ЕС и САЩ, пише  The Irish Independent.\r\nПо време на първия ден на посещението си в САЩ Варадкар заяви, че се бои, че ЕС ще наложи мита върху американския бърбън и че в отговор Вашингтон може да наложи в отговор такова на уискито.  Той предупреди, че търговска война над Атлантическия океан би била „лоша за всички“. \r\nНа въпрос пред какво е мнението му за президента на САЩ Доналд Тръмп министър-председателят заяви, че той „със сигурност не е кариерен политик и това е една от причините да бъде избран“. \r\n***\r\nПрез месец май в Естония ще се проведат мащабни учения, носещи кодово наименование „Таралеж“ , на които ще участват 13 хил. души. Това ще са най-големите учения в страната откакто тя стана независима, пише   Baltic Times.\r\n„Ученията ще се проведат между 2 и 14 май. Централна роля при изпълняването на задачите ще има доброволческият корпус „Защитна лига“, съобщава командването на въоръжените сили на страната. Частите ще водят маневрите едновременно в няколко региона на страната, но основната им част ще бъде в югоизточните и южните части на страната. \r\nСпоред настоящите планове, повече от 13 хил. униформени ще участват в „Таралеж“, правейки го най-голямото учение в страната от 1991 г. насам.\r\nСъюзници от Великобритания, САЩ, Дания, Германия, Полша, Франция, Латвия, Литва, Белгия, Канада, Финландия, Швеция, Грузия, Украйна и Ирландия също ще участват в ученията. \r\n***", "date": "2018.03.12", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/03/12/2498461/pazardzhik-ponizhavat-se-nivata-na-rekite-v-oblastta.html", "text": "Спад в нивата на някои от големите реки се отчита в областта през последното денонощие, сочи справка на Националния институт по метеорология и хидрология. Нивото на река Марица при град Белово се е повишило с 1 см, а при Пазарджик е спаднало с 6 см. Река Чепинска също е повишила нивото си при Велинград с 2 см, а река Тополница при село Поибрене е понижила нивото си с 3 см.", "date": "2018.03.12", "title": "Пазарджик: Понижават се нивата на реките в областта"}
{"url": "http://www.focus-news.net/news/2018/03/12/2498463/varna-avarien-remont-se-izvarshva-po-ul-pirin.html", "text": "Авариен ремонт на пътни участъци се извършва по ул. „Пирин“ в града, предаде репортер на Радио „Фокус“ – Варна. По данни на Дирекция „Инженерна инфраструктура и благоустрояване“ към Община Варна авариен ремонт на пътните участъци от инфраструктурата е започнал във всички райони на града. В най-големия варненски район „Приморски“ ще се ремонтират ул. „Св. св. Константни и Елена“, светофарът до кв. „Виница“, ул. „Братя Бъкстон“, ул. „Прилеп“ и др. В район „Одесос“ – ул. „Дрин“ между бул. „Сливница и „Д-р Пискюлиев“, ул. „Пирин“ между бул. „Цар Освободите“ и бул. „Сливница“, ул. „Паисий“ и др. В район „Младост“ – бул. „Република“, „Цар Освободител“, ул. „Вяра“, ул. „Тролейна“, ул. „Кап. Райчо“. В район „Владиславово“ най-мащабните ремонти ще са по бул. „Цар Освободител“, ул. „Уста Кольо Фичето“, бул. „Св. Елена“ и път I-2, ЗПЗ. В район „Аспарухово“ ще се ремонтира пътят кв. “Аспарухово“ – кв. „Галата“, северен и Южен пътен възел, главният път за СО „Боровец“ и др.\r\nМарияна ВАЛЕНТИНОВА", "date": "2018.03.12", "title": "Варна: Авариен ремонт се извършва по ул. „Пирин“"}
{"url": "http://www.focus-news.net/news/2018/03/12/2498465/blagoevgrad-73-godishen-mazh-e-postradal-pri-intsident-mezhdu-tovaren-avtomobil-i-motofreza-v-mestnostta-valoga.html", "text": "73-годишен мъж е с комоцио и без опасност за живота след инцидент между товарен автомобил и мотофреза в местността Валога, землището на град Сандански. Това съобщиха от ОДМВР – Благоевград. Инцидентът е възникнал вчера около 17.26 часа. При него товарен автомобил със 77-годишен водач от град Сандански, заобикаляйки мотофреза с прикачено към нея ремарке, управлявана от 73-годишният водач от град Сандански, не оставя достатъчно разстояние  и закача ремаркето с  дясната част на предната броня. В резултат на инцидента ремаркето се завърта и се удря в страничната част на товарния автомобил, при което водачът на мотофрезата пада на пътното платно. Същият е настанен за лечение в МБАЛ Югозападна – Сандански. Пробата за наличие на алкохол в кръвта на водача на товарния автомобил е отрицателна.", "date": "2018.03.12", "title": "Благоевград: 73-годишен мъж е пострадал при инцидент между товарен автомобил и мотофреза в местността Валога"}
{"url": "http://www.focus-news.net/news/2018/03/12/2498464/euobserver-orazheyniyat-iznos-na-frantsiya-belezhi-rast-ot-27-za-poslednite-10-godini.html", "text": "Според доклад на шведския анализаторски център „Сипри“ износът на оръжие от Франция се е увеличил с 27% за периода между 2008 и 2017 г., превръщайки страната в третия най-големи износител на света, предава  EUObserver.\r\nВ този период общият оръжеен износ от Германия е спаднал с 14%, но този към Близкия изток е скочил почти двойно.  Според доклада на „Сипри“  насилието в конфликта „е предизвикало политически дебат“ относно бъдещите ограничения на продажбите .  Виктор Турмаков", "date": "2018.03.12", "title": "EUObserver: Оръжейният износ на Франция бележи ръст от 27% за последните 10 години"}
{"url": "http://www.focus-news.net/news/2018/03/12/2498462/stara-zagora-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-147-v-posoka-burgas-poradi-remontni-deynosti.html", "text": "Временно движението се осъществява в изпреварващата лента по автомагистрала \"Тракия\", при км 147 в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.03.12", "title": "Стара Загора: Временно движението се осъществява в изпреварващата лента по автомагистрала \"Тракия\", при км 147 в посока Бургас, поради ремонтни дейности"}
{"url": "http://www.focus-news.net/news/2018/03/12/2498456/smolyan-ostavat-zatvoreni-patishtata-smolyan-srednogortsi-i-rudozem-smilyan-zaradi-srutishta.html", "text": "Предимно сухи и проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Заради срутищата остават затворени пътищата Смолян – Средногорци и Рудозем – Смилян. Обходният маршрут на пътя Смолян – Средногорци при разклона за село Тикале е Смолян – Рудозем – Фатово – Средногорци и обратно. Алтернативният маршрут на пътя Рудозем – Смилян е Рудозем – Серафимово – Чокманово – Смилян и обратно. Препоръчва се тежкотоварният трафик да преминава в посока Средногорци - Ардино - Кърджали, а за Златоград и Неделино подхода да е от Кърджалийска област (Кърджали - Бенковски - Златоград/Неделино). Очаква се до 17.00 часа тази вечер пътят Рудозем – Смилян да бъде отворен. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През деня не са получавани сигнали за инциденти по пътищата в областта или за активизиране на нови свлачища и срутища.\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.12", "title": "Смолян: Остават затворени пътищата Смолян – Средногорци и Рудозем – Смилян заради срутища"}
{"url": "http://www.focus-news.net/news/2018/03/12/2498468/razgrad-dvama-mazhe-sa-zadarzhani-za-predlagane-na-podkup-na-politseyski-sluzhiteli.html", "text": "Два опита да бъдат подкупени полицейски служители са регистрирани в Кубрат. Това съобщиха от ОДМВР - Разград. Около 09.40 на 11 март по улица „Витоша“ е спрян лек автомобил „Мерцедес“ с русенска регистрация. 54-годишният водач с инициали С. Т. от Русе предложил и дал 100 лв, за да не извърши автоконтрольорът действие по служба – да не състави акт за административно нарушение по чл.147, ал.1 от ЗДвП, без годишен технически преглед. Около 15.00 часа на 11 март на улица „Добруджа“ е спрян товарен бус „Мерцедес 212Д“ със силистренска регистрация. В хода проверката се оказало, че 42-годишният водач с инициали Р.А. от силистренското село Нова Черна, има неизплатени в едномесечен срок глоби – нарушение по чл.190, ал.3 от ЗДвП. За да не му бъде съставен акт от полицейските служители, шофьорът опитал да даде 20 лв. Двамата водачи са задържани за срок от 24 часа в Районно управление – Кубрат. По случаите са започнати бързи производства.", "date": "2018.03.12", "title": "Разград: Двама мъже са задържани за предлагане на подкуп на полицейски служители"}
{"url": "http://www.focus-news.net/news/2018/03/12/2498470/prof-evgeniy-daynov-politolog-sashtestvuva-razdelitelna-liniya-sred-trite-partii-v-koalitsiyata-obedineni-patrioti.html", "text": "Съществува разделителна линия сред трите партии в коалицията „Обединени патриоти“. Това каза в сутрешния блок „Добро утро, България“ на Радио „Фокус“ политологът проф. Евгений Дайнов. „Ако има разрив, той трябва да се търси именно там, а не между „Обединени патриоти“ и ГЕРБ. В частност отношенията по линията НФСБ - Атака продължават стремглаво да се влошават\", обясни Дайнов. „И декларациите, че времето лекува всичко и че няма да се изпокарат накрая ми се струват неубедителни, именно защото националистите са изключително нервни хора по характер и реагират много по-остро от всеки друг. Може някои да не издържат, например Валери Симеонов, и да си тръгнат, а другите да останат. Това е вероятно, правено е вече“, коментира проф. Евгений Дайнов. Той добави, че малката коалиция на практика вече се е разпаднала. Хипотезата дали сътресенията в „Обединените патриоти“ ще доведат до разпад и на голямата коалиция звучи като напълно реален сценарий, според професора.", "date": "2018.03.12", "title": "Проф. Евгений Дайнов, политолог: Съществува разделителна линия сред трите партии в коалицията „Обединени патриоти“"}
{"url": "http://www.focus-news.net/news/2018/03/12/2498472/pazardzhik-33-dushi-sa-nastaneni-v-doma-za-vazrastni-hora-vav-velingrad.html", "text": "Общо 33 хората, които са настанени в Дома за възрастни  хора във Велинград, като от тях 23 са жени и 10 мъже. Това съобщиха за Радио „Фокус“ – Пазарджик от дома. Потребителите са настанени в двойни и единични стаи и живеят в разбирателство при много добри условия. Хората в дома са на свободен режим, посещават се от техни близки, също така и те гостуват. Условието за настаняване в дома е възрастните хора да са в пенсионна възраст и да получават пенсия. Те се селектират и избират от Дирекция „Социално подпомагане“. За тях се грижат и общопрактикуващи лекари, както и лекари специалисти по различни болести, в зависимост от заболяванията на потребителите на дома.\r\nАлбена ЖИЛЕКОВА", "date": "2018.03.12", "title": "Пазарджик: 33 души са настанени в Дома за възрастни хора във Велинград"}
{"url": "http://www.focus-news.net/news/2018/03/12/2498469/sliven-nyakolko-naseleni-mesta-ot-oblastta-sa-s-narusheno-vodopodavane-zaradi-avarien-remont-na-traboprovod.html", "text": "Нова Загора, Кермен  и няколко села са без вода, съобщиха от водоснабдителното дружество, обслужващо областта. Поради извършване на авариен ремонт на главен тръбопровод на ул. „Цар Освободител“ до 14.00 часа е нарушено водоподаването в Нова Загора. До 16.00 часа е прекъснато водоподаването в град Кермен и селата Младово, Николаево и Мечкарево. До 15.00 часа заради извършване на авариен ремонт е прекъснато водоподаването в село Блатец.", "date": "2018.03.12", "title": "Сливен: Няколко населени места от областта са с нарушено водоподаване заради авариен ремонт на тръбопровод"}
{"url": "http://www.focus-news.net/news/2018/03/12/2498466/silistra-lek-avtomobil-e-izgoryal-pri-pozhar-na-patya-mezhdu-staro-selo-i-kubrat.html", "text": "Лек автомобил „Пежо” е изгорял при пожар на 11 март около 02.30 часа. Това съобщиха от ОДМВР - Силистра. Колата се запалила в движение по пътя между Старо село и Кубрат вследствие на късо съединение и изгоряла. Пожара потушили огнеборци от РСПБЗН - Тутракан.", "date": "2018.03.12", "title": "Силистра: Лек автомобил е изгорял при пожар на пътя между Старо село и Кубрат"}
{"url": "http://www.focus-news.net/news/2018/03/12/2498467/plovdiv-narusheno-e-vodopodavaneto-v-chast-ot-asenovgrad-kakto-i-v-bogdan-i-karavelovo.html", "text": "Без вода са живеещите на улица „Драгоман“ в Асеновград заради авария. Това съобщиха за Радио „Фокус“ – Пловдив от водоснабдителното дружество. Без вода са и пловдивчани, живеещи в района на булевард „Никола Вапцаров“ №136 и улиците „Волга“ и „Зайчар“. Без вода са и населените места Богдан и Каравелово. Водоподаването ще бъде възстановено след отстраняването на аварията.\r\nВесела КРЪСТЕВА", "date": "2018.03.12", "title": "Пловдив: Нарушено е водоподаването в част от Асеновград, както и в Богдан и Каравелово"}
{"url": "http://www.focus-news.net/news/2018/03/12/2498452/neweurope-mateo-salvini-iska-promyana-v-izbiratelniya-zakon-na-italiya.html", "text": "Лидерът на крайнодясната италианска партия „Лигата“ Матео Салвини се изказа в полза на нов закон за изборите, който да дава допълнителни места в парламента за по-големите политически партии, предава  NewEurope.\r\nСалвини междувременно отхвърли и идеята за формиране на служебно правителство, което според него „ще служи на Брюксел“ и заяви, че ще преговаря с ляво-центристката Демократическа партия, за да убеди наследника на подалия оставка неин председател Матео Ренци да се присъедини в коалиция с „Лигата“. Демократичната партия, обаче, заяви ясно, че няма намерение да формира правителство с партия от крайната десница.  Виктор Турмаков", "date": "2018.03.12", "title": "NewEurope: Матео Салвини иска промяна в избирателния закон на Италия"}
{"url": "http://www.focus-news.net/news/2018/03/12/2498473/sliven-regionalnoto-upravlenie-po-obrazovanieto-organizira-dni-na-otvoreni-vrati-za-spodelyane-na-dobri-praktiki-pri-prilagane-na-informatsionno-komunikatsionni-praktiki.html", "text": "Дни на отворени врати за споделяне на добри практики при прилагане на информационно-комуникационни практики ще се проведат от днес до 14 март в Регионалното управление по образование в Сливен. Това съобщиха от институцията. Училищните екипи ще презентират наличните информационно-комуникационни технологии и начините им на ползване, управление, администриране, подпомагане и усъвършенстване на учебно-възпитателния процес.", "date": "2018.03.12", "title": "Сливен: Регионалното управление по образованието организира дни на отворени врати за споделяне на добри практики при прилагане на информационно-комуникационни практики"}
{"url": "http://www.focus-news.net/news/2018/03/12/2498476/evropeyskata-komisiya-organizira-initsiativa-za-podobryavane-na-administrativniya-kapatsitet-pri-upravlenieto-na-proekti-finansirani-ot-evropeyski-fondove.html", "text": "Европейската комисия отправя покана за изразяване на интерес за участие в пилотен проект, който цели да помогне на управляващите органи в страните членки, да подобрят начина на усвояване на европейските средства. Това съобщиха от пресцентъра на Представителство на ЕК в България. Избраните кандидати ще бъдат консултирани по нов метод, основан на експертиза от Европейската Комисия, в сътрудничество с Организацията за икономическо сътрудничество и развитие (ОИСР). \r\nБлагодарение на техническата помощ управляващите органи ще могат по-лесно да изготвят обширен план на действие с ясни цели, както и да приложат определените действия. Освен това проектът ще им позволи да се подготвят по-добре за следващия програмен период, след 2020 година. \r\nСрокът за кандидатстване е до 9 април 2018 г. Резултатите ще бъдат публикувани в края на същия месец.  \r\nВ периода 2014-2020 Европейските структурни и инвестиционни фондове изпращат над 450 милиарда евро до десетки хиляди бенефициенти. Този пилотен проект е част от мащабната инициатива на Европейската комисия да осигури ефективност в усвояването на европейски фондове в съответствие с документа за размисъл относно бъдещето на финансите на ЕС.", "date": "2018.03.12", "title": "Европейската комисия организира инициатива за подобряване на административния капацитет при управлението на проекти, финансирани от европейски фондове"}
{"url": "http://www.focus-news.net/news/2018/03/12/2498477/glavniyat-prokuror-sotir-tsatsarov-zaminava-na-dvudnevno-rabotno-poseshtenie-v-republika-sloveniya.html", "text": "Днес главният прокурор Сотир Цацаров заминава на двудневно работно посещение в Република Словения по покана на словенския си колега Драго Шкета. Това съобщиха от пресцентъра на Прокуратура на Република България. По време на посещението ще бъде подписан Меморандум за сътрудничество между българската и словенската прокуратури. В програмата на посещението са предвидени и срещи с министъра на правосъдието на Словения Горан Клеменчич и с председателя на Върховния съд Дамиян Флорианчич. \r\nПрез 2016 г. словенският главен прокурор бе на посещение в България. Сегашното посещение на главният прокурор Сотир Цацаров е продължение на добрите професионални отношения между прокуратурите на България и Словения. Сотир Цацаров е придружаван от заместник – главния прокурор Ася Петрова и от завеждащия отдел „Международен” във ВКП Цветомир Йосифов.", "date": "2018.03.12", "title": "Главният прокурор Сотир Цацаров заминава на двудневно работно посещение в Република Словения"}
{"url": "http://www.focus-news.net/news/2018/03/12/2498454/malina-nikolova-oblasten-upravitel-na-vratsa-polozhenieto-v-obshtina-hayredin-e-ovladyano-zapochnali-sa-avariyno-ukrepitelnite-deystviya-na-prelivnika-na-yaz-rogozen-1.html", "text": "Положението в община Хайредин е овладяно – започнали са аварийно-укрепителните действия на преливника на язовир \"Рогозен 1\". Това каза за Агенция „Фокус“областният управител на област Враца Малина Николова. Тя поясни, че е спряло е преливането от преливника и са започнали  аварийно-укрепителните действия. „Монтират се сифоните, които кметът на Община Хайредин поръча“, допълни областният управител. \r\nДеница КИТАНОВА", "date": "2018.03.12", "title": "Малина Николова, областен управител на Враца: Положението в община Хайредин е овладяно – започнали са аварийно-укрепителните действия на преливника на яз. \"Рогозен 1\""}
{"url": "http://www.focus-news.net/news/2018/03/12/2498479/kardzhali-nezagasena-tsigara-e-prichinila-pozhar-v-kashta-v-kv-prileptsi.html", "text": "Незагасена цигара е причинила пожар в къща в кв. „Прилепци“, съобщават от ОДМВР-Кърджали. Произшествието станало на 9 март около 22.30 часа. Изгорели бяла и черна техника, били опушени 34 кв. м стени. Собствениците успали да загасят огъня до пристигането на екипа на пожарната служба.", "date": "2018.03.12", "title": "Кърджали: Незагасена цигара е причинила пожар в къща в кв. „Прилепци“"}
{"url": "http://www.focus-news.net/news/2018/03/12/2498475/kardzhali-68-godishna-zhena-e-predala-1100-lv-i-zlatni-nakiti-na-telefonni-izmamnitsi.html", "text": "68-годишна кърджалийка предала 1100 лв. и златни накити на измамници на 8 март след обяд, съобщава от ОДМВР-Кърджали. Около 13.00 часа на мобилния телефон на жената позвънил мъж, който се представил като полицай Стоян Георгиев и обяснил, че се провежда полицейска операция за задържането на телефонни измамници. Той успял да убеди събеседничката си да помогне на полицията, като остави на посочено от него място пари и златни накити, които обещал по-късно да бъдат върнати. Жената изпълнила указанията и оставила приготвения от нея пакет под пейка в района на автогарата в Кърджали. Това е най-често използвания напоследък сценарий от измамниците. Криминалистите отново напомнят на гражданите, че всяко позвъняване от непознат, който иска пари под какъвто и да е предлог, е въвличане в измамна схема.", "date": "2018.03.12", "title": "Кърджали: 68-годишна жена е предала 1100 лв. и златни накити на телефонни измамници"}
{"url": "http://www.focus-news.net/news/2018/03/12/2498478/shumen-v-grada-zapochvat-proyavite-posveteni-na-godishninata-ot-rozhdenieto-na-pancho-vladigerov.html", "text": "Започват проявите, посветени на годишнината от рождението на Панчо Владигеров, предаде репортер на Радио „Фокус“ - Шумен. На 13 март от 19.00 часа в Драматично-куклен театър „Васил Друмев“ за първи път в Шумен концерт ще изнесе Симфоничният радиооркестър. Събитието ще се състои под  диригентството на Марк Кадин със солист проф. Минчо Минчев. Гостуването на оркестъра по случай 119-годишнината  от рождението на Панчо Владигеров и 25 години от основаване на Фондация „Панчо Владигеров“, е по покана на кмета на Шумен Любомир Христов. В знак на уважение към името на Панчо Владигеров, към Шумен и шуменци, които популяризират делото на големия български композитор, участието на проф. Минчо Минчев и Марк Кадин е безвъзмездно. В програмата са включени творби от Владигеров – Акварели опус 37 (за оркестър), песен от Българска сюита опус 21 (за цигулка и оркестър),  класично и романтично опус 24,8 (за оркестър), чието първо изпълнение е именно в Шумен. Публиката ще чуе и изпълнението на Увертюра опус 115, Namensfeier от Бетовен и на концерта за цигулка и оркестър от Брух. Като почетен гост на концерта е поканена Цвета Караянчева. По традиция председателят на Народното събрание е и патрон на Международния конкурс за пианисти и цигулари „Панчо Владигеров“. От 10.30 часа на 13 март в музеен комплекс „Панчо Владигеров“ ще се проведе Ден на отворените врати и концерт матине.\r\nИвелина ИВАНОВА", "date": "2018.03.12", "title": "Шумен: В града започват проявите, посветени на годишнината от рождението на Панчо Владигеров"}
{"url": "http://www.focus-news.net/news/2018/03/12/2498481/ognyan-zlatev-ek-obvarzvaneto-na-obrazovanieto-na-mladite-s-tsifrovite-umeniya-na-badeshteto-vodi-kam-konkurenta-i-uspeshna-evropa.html", "text": "Една от най-значимите теми в дневния ред на Европейската са иновациите и дигиталната трансформация. Това заяви ръководителят на Представителството на ЕК в България Огнян Златев по време на участие в конференцията, “EURONET-Italian Networking around Europe: INnovation and INTERNATIONalization in DIGITAL SOCIETY”, която ще се проведе в София, съобщиха от пресцентъра на Представителство на ЕК в България. Конференцията е в рамките на Българското председателство на Съвета на Европейския съюз и е част от годишната среща на 30-те италиански търговски камари в Европа. \r\n\"Нуждаем се от съгласувани европейски политики, които да отговарят на националните и регионалните особености. Никоя държава членка няма да може да спечели сама пред нашите силни световни конкуренти\", добави Златев. Той припомни трите области, начертани от българския комисар по цифровата икономика и общество Мария Габриел, които са от ключово значение за една бъдеща дигитална Европа: правна рамка, съвместни инвестиционни усилия и цифрови умения на гражданите. \r\nОгнян Златев изрази увереност, че до края на 2018 г. ще бъдат приети предложените законодателни инициативи на Комисията в сферата на цифровите технологии и политики.", "date": "2018.03.12", "title": "Огнян Златев, ЕК: Обвързването на образованието на младите с цифровите \"умения на бъдещето\" води към конкурента и успешна Европа"}
{"url": "http://www.focus-news.net/news/2018/03/12/2498483/sopch-ot-nachaloto-na-siriyskata-grazhdanska-voyna-sa-zaginali-poveche-ot-350-hil-dushi.html", "text": "По данни на базираната в Лондон „Сирийска обсерватория за правата на човек“ за седемте години конфликт в Сирия са загинали повече от 350 хил. души, предава  AFP.\r\nПо данни на „Обсерватория“, която разчита на разширена мрежа източници в Сирия, 353 395 души са загинали от 15 март 2011 г.  Виктор Турмаков", "date": "2018.03.12", "title": "СОПЧ: От началото на сирийската гражданска война са загинали  повече от 350 хил. души"}
{"url": "http://www.focus-news.net/news/2018/03/12/2498484/pernik-kmetat-vyara-tserovska-poluchi-blagodarstven-plaket-za-prinos-v-razvitieto-na-boynite-sportove-v-stranata.html", "text": "Кметът на Общината Вяра Церовска получи благодарствен плакет от TWINS MMA за принос в развитието на бойните спортове не само в Перник, но и в цялата страна. Това съобщиха от пресцентъра на Община Перник.Организаторите на събитието изказаха специална благодарност за предоставената зала „Борис Гюдеров“ и съдействието при реализирането му. Публиката не скри емоции си по време на атрактивни мачове, на чиито домакин беше Перник. \r\nВ зрелищни ММА и кикбокс битки мериха сили спортисти на световно ниво, които задоволиха капризите на многобройните фенове, с които беше изпълнена зала „Борис Гюдеров“.", "date": "2018.03.12", "title": "Перник: Кметът Вяра Церовска получи благодарствен плакет за принос в развитието на бойните спортове в страната"}
{"url": "http://www.focus-news.net/news/2018/03/12/2498480/tenis-huan-martin-del-potro-se-klasira-na-treti-krag-v-indian-uels.html", "text": "Хуан Мартин дел Потро победи австралиеца Алекс Де Минаура с 6:2, 6:1 във втори кръг на турнира в Индиън Уелс. \r\nВ следващия кръг аржентинецът ще се срещне с испанеца Давид Ферер.  Виктор Турмаков", "date": "2018.03.12", "title": "Тенис: Хуан Мартин дел Потро се класира на трети кръг в Индиън Уелс"}
{"url": "http://www.focus-news.net/news/2018/03/12/2498471/deutsche-welle-boyko-borisov-kato-vili-brand-pochit-kam-zhertvite-na-holokosta.html", "text": "Според македонския историк Тодор Чепреганов  посещението на българския министър-председател Бойко Борисов в Скопие по случай 75 години от депортирането на евреите от територията на днешна Македония е голяма и смела държавническа постъпка, акт на почит, подобен на този, който през 70-те години прави тогавашният канцлер на Западна Германия Вили Бранд, предава  Deutsche Welle.\r\nВ Скопие на 12 март почит към жертвите на Холокоста ще отдадат министър-председателите на Македония и на България Зоран Заев и Бойко Борисов, както и председателят на еврейската общност на Македония Берта Романо Николич, а след това в парламента ще се проведе възпоминателно заседание, на което ще присъстват чуждестранни държавни делегации.\r\nОгромно внимание в обществото на Македония предизвика присъствието на Борисов, който ще бъде първият български премиер, който ще отдаде почит на македонските евреи през Втората световна война. \r\n„Решението на българския премиер Борисов е голяма и смела държавническа постъпка, акт за почит, подобен на този през  в седемдесетте години, направен от Вили Бранд“, заяви македонският историк Тодор Чепреганов.\r\nТова сравнение ни връща двадесет и пет години след Втората световна война, когато на 7 декември 1970 г. Бранд е първият германски канцлер, който е на посещение в Полша, и полага коленичещ венец на паметника на героите от Варшавското гето. Тази картина до днес се смята за един от най-грандиозните моменти в съвременната германска история, а Вили Бранд е човек, който яростно се  бори и срещу Хитлер, и срещу фашизма. С този акт изпрати съобщението за нов и по-добър свят.\r\nЧепреганов смята, че поклонението на българския премиер пред паметника на жертвите на Холокоста е \"голямо събитие, а Борисов е голям държавник\".\r\nОгромно внимание сред македонското малцинство", "date": "2018.03.12", "title": "Deutsche Welle: Бойко Борисов като Вили Бранд: почит към жертвите на Холокоста"}
{"url": "http://www.focus-news.net/news/2018/03/12/2498488/sofiya-rayonnata-prokuratura-vnese-obvinitelen-akt-sreshtu-mazh-za-otpravena-zaplaha-s-ubiystvo-kam-zhena-s-koyato-zhiveel.html", "text": "С внесен от СРП днес обвинителен акт, Петър Кюрчев е обвинен в това, че на 09 октомври 2017 г. около 21.25 часа в София в района на кръстовището на бул. „Ал. Стамболийски“ и ул. „Опълченска“ се заканил с убийство на Х. Т., като едновременно с това хванал лявата ѝ ръка и я извил я зад гърба ѝ; като това заканване би могло да възбуди основателен страх за осъществяването му. \r\nПредстои делото срещу  Кюрчев да бъде насрочено за разглеждане в Софийски районен съд.", "date": "2018.03.12", "title": "София: Районната прокуратура внесе обвинителен акт срещу мъж за отправена заплаха с убийство към жена, с която живеел"}
{"url": "http://www.focus-news.net/news/2018/03/12/2498485/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Гранична полиция. Нормално се извършва и преминаването на моторни превозни средства през ГКПП „Илинден“, както и на останалите пунктова по българо-гръцката граница.\r\nКристина МИТКОВА", "date": "2018.03.12", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/12/2498490/sliven-mazh-e-zadarzhan-za-predizvikvane-na-eksploziya-na-sobstveniya-si-avtomobil.html", "text": "В РУ - Сливен е задържан 38-годишен мъж, запалил личния си автомобил и причинил материални щети. Това съобщиха от ОДМВР - Сливен. На 11 март около 16.00 часа е получено съобщение за мъж, който троши лек автомобил „Москвич 412“ пред жилищен блок в сливенския квартал „Дружба“. На място са изпратени екипи на група „Охрана на обществения ред“ към РУ - Сливен. Установява се, че 38-годишният С.Г., във видимо нетрезво състояние, е причинил материални щети на собствения си лек автомобил. Впоследствие го е запалил, което е предизвикало експлозия на газовата бутилка в автомобила и счупването на прозорците на входа към жилищната сграда. По случая е образувано досъдебно производство.", "date": "2018.03.12", "title": "Сливен: Мъж е задържан за предизвикване на експлозия на собствения си автомобил"}
{"url": "http://www.focus-news.net/news/2018/03/12/2498491/veliko-tarnovo-lektsiya-na-tema-kuhnyata-na-srednovekovna-balgariya-v-dvoretsa-i-izvan-nego-shte-se-provede-v-chitalishte-nadezhda.html", "text": "Лекция на тема „Кухнята на Средновековна България – в двореца и извън него“ представят в Народно читалище „Надежда“ в града. Тя ще се води от доц. Иван Лазаров от ВТУ „Св. Св. Кирил и Методий“ и е част от проекта „Вкусът на времето“, който се реализира в културната институция. Това каза за Радио „Фокус“ – Велико Търново секретарят на читалището Магдалена Костадинова. Тя уточни, че инициатор на събитието е Клубът по битова култура. Предвидено е участие и на ученици от Професионалната гимназия по туризъм „Д-р Васил Берон“. „Проектът има за цел да съхрани, да съживи българската национална традиционна кухня. Да се открият старинни рецепти от региона и да се стимулира местната общност към по-добър и здравословен начин на живот“, добави Магдалена Костадинова. Освен лекционна част, ще има и кулинарни демонстрации и възможност за опитване на различни храни. Първата беседа ще бъде днес от 14.00 часа в читалището. Втората тема, по която ще се дискутира следващия месец, е „Традиционната българска кухня – на село и в града“, следващата е „Социализмът и храненето у дома, в  стола и в „Балкан Турист“. Последната тема е „И трапези шестореди и трапези седмополи“. „Малко метафорично сме я назовали, защото тя е свързана  с аранжирането на масата и сервирането на храната“, заяви секретарят на читалище „Надежда“. Тя разкри и, че всеки, който посети днешния курс ще има възможност да опита една от най-традиционните храни за българското Средновековие – булгурът.\r\nЛуиза ТРАНЧЕВА", "date": "2018.03.12", "title": "Велико Търново: Лекция на тема „Кухнята на Средновековна България – в двореца и извън него“ ще се проведе в читалище „Надежда“"}
{"url": "http://www.focus-news.net/news/2018/03/12/2498489/ministar-temenuzhka-petkova-evropeyskata-investitsionna-banka-napravi-zayavka-da-uchastva-za-osiguryavane-na-finansiraneto-na-aets-belene.html", "text": "Европейската инвестиционна банка направи заявка да участва за осигуряване на финансирането на АЕЦ „Белене“. Това каза пред журналисти министърът на енергетиката Теменужка Петкова в Белене, предаде репортер на Агенция „Фокус“. „Приоритет на правителството е да намерим най-доброто решение за България. Знаете, че проектът АЕЦ „Белене“ води своето начало от 80-те години. Фактът, че до ден днешен не е намерено решение на този проект, означава, че има някакви детайли през годините, които не са могли да бъдат уточнени. Мисля, че е дошло време наистина да мобилизираме сили, експертен потенциал, всички ние като нация, народ, така че да намерим най-доброто решение“, посочи Петкова. \r\nПо отношение на идеята на премиера Бойко Борисов АЕЦ „Белене“ да се превърне в балкански проект, министър Петкова я определи като много добра. \r\n„Европейската инвестиционна банка направи заявка да участва за осигуряване на финансирането на този проект. Оттук нататък предстои да проведем комуникации с тази банкова институция. Всички предпоставки този проект да бъде реализиран са налице. Имаме лицензирана площадка, оборудване, което сме платили, което отговаря на всички изисквания. Имаме необходимите кадри, които могат прекрасно да се справят с тази задача. Оттук нататък остава сериозната крачка напред да се помисли за финансирането, структурирането на проекта, така че да може да се гарантира неговата експлоатация, реализация на пазарен принцип. Мисля, че има голям шанс това да се случи“, коментира Петкова. Попитана дали има друг инвеститорски интерес, тя уточни, че има такъв от най-голямата държавна китайска ядрена компания. „Може да се провери доколко той е реален в рамките на една процедура, която по всяка вероятност ще бъде стартирана, ако се вземе това решение да се върви към реализация“, коментира Петкова. \r\nВъв връзка с доклада на БАН за АЕЦ „Белене“ Петкова заяви, че Академията е направила много обстоен анализ. „Това, което БАН казва, категорично и това е теза, която аз също смятам, че е много достоверна и това е истината – най-лошият вариант е, ако не се прави нищо“, посочи министърът на енергетиката. Петкова обърна внимание, че на заседанието на Народното събрание от 137 народни представители, 137 са подкрепили предложението на ПГ на ГЕРБ, свързано с възможността за реализацията на оборудването на проекта АЕЦ „Белене“. Петкова подчерта, че рядко в парламента има такъв консенсус. По думите ѝ в Министерство на енергетиката вече има работна група, която прави анализ, разработва различните варианти. „Към тази група ще бъдат включени колеги от НЕК, БЕХ, АЕЦ „Козлодуй“ и държавно предприятие „Радиоактивни отпадъци“. Имаме шанс и трябва да опитаме да реализираме този проект. Смятам, че ще имаме успех“, коментира Петкова. Тя допълни, че БАН казва, че не само в България, но в целия регион ще има дефицит на мощности още към 2035 г. По думите ѝ това е съвсем логичен извод, на база на анализите, които БАН прави и на база на визията на ЕС по отношение на въглищните централи не само в България, а и в цяла Европа. Министърът заяви, че България ще се бори да получи дерогация за тези централи.\r\nНа въпрос дали кабинетът „Борисов“ 3 би ускорил процеса, Петкова обърна внимание, че той не е толкова лесен. „Той трябва да следва своята хронология и своя естествен път. Решението на българския парламент до 30 юни министърът на енергетиката да изготви такива предложения, които да бъдат обсъдени и да бъдат взети решения от парламента, е първата и много важна крачка напред към възможността за реализация на проекта“, допълни Петкова. \r\nВъв връзка с притесненията на бившия министър на енергетиката Румен Овчаров за съхранението на оборудването на АЕЦ „Белене“, Петкова посочи, че подобни изказвания вече не трябва да впечатляват никого. „Те целят да всеят определен смут, да се заблуди общественото мнение, че едва ли не нищо не се прави“, каза Петкова. Тя подчерта, че тази част на оборудването, която по инструкции на заводите-производители трябва да е на закрито, се намира  именно на закрито в складовете.", "date": "2018.03.12", "title": "Министър Теменужка Петкова: Европейската инвестиционна банка направи заявка да участва за осигуряване на финансирането на АЕЦ „Белене“"}
{"url": "http://www.focus-news.net/news/2018/03/12/2498486/balgarskiyat-premier-boyko-borisov-na-balkanite-tryabva-da-gradim-da-varvim-kam-po-dobro-ustroystvo-i-da-ne-dopuskame-greshkite-otpredi-20-godini.html", "text": "На Балканите трябва да градим, да вървим към по-добро устройство и да не допускаме грешките отпреди 20 години. Това каза премиерът Бойко Борисов по време на възпоменателната церемония в Скопие по повод 75-годишнината от депортирането на евреите от територията на днешна Република Македония, предаде репортер на Агенция „Фокус“. „Днес е слънчево и хубаво време, приятели сме, ако се опитаме да си представим нацистите, които са били тук какви нечовешки неща са направили с живи човешки същества. В събота в една от най-големите Синагоги и със сигурност най-красивата в София, имаше тържество, в което бяха представители на еврейските комитети по света и на много скъпи гости“, заяви Борисов и подчерта, че тогава е бил отчетен и направен дълбок поклон пред българския народ, който в тези най-жестоки времена е успял да спаси 48 000 евреи. „Затова българския народ заслужава голямо уважение. Много скърбим и затова сме тук, защото всеки, който е пратен да изгори в лагерите, не трябва да забравяме. Само преди 20 години на територията на Балканите се разиграха не по-малко жестоки кръвопролитни събития. Затова смисълът освен да изкажем своя поклон и скръб към убитите, е да разберем, че на Балканите трябва да градим, да работим заедно, да вървим към по-добро устройство и ако щете народите ни да живеят щастливо и всичко това да остане в историята. Никога да не го забравяме, но политиците да не допускаме такива грешки“, допълни той. Според него, ако се допуснат пак подобни такива събития, значи ще са много глупави. „Така че светла им памет, не сме ги забравили, те са в нашето съзнание и затова всички сме дошли да почетем и поскърбим за тези, които не са успели да се измъкнат от нацистката  машина“, каза още Бойко Борисов.\r\nТереза ГЕРОВА", "date": "2018.03.12", "title": "Българският премиер Бойко Борисов: На Балканите трябва да градим, да вървим към по-добро устройство и да не допускаме грешките отпреди 20 години"}
{"url": "http://www.focus-news.net/news/2018/03/12/2498494/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-na-13-mart.html", "text": "На 13 март от 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.03.12", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани на 13 март"}
{"url": "http://www.focus-news.net/news/2018/03/12/2498496/shumen-18-godishno-momiche-e-s-opasnost-za-zhivota-sled-katastrofa-selo-enevo.html", "text": "18-годишно момиче е с опасност за живота след катастрофа село Енево. Това съобщиха от ОДМВР - Шумен. Инцидентът възникнал около 22.20 часа на 11 март в село Енево. М.И. от Нови пазар била зад волана на БМВ 320 с шуменска регистрация. Загубила контрол над управление на автомобила и се преобърнала вляво по посоката си на движение. Откарана е с екип на ЦСМП - Нови пазар в МБАЛ - Шумен, където след преглед била установена фрактура на черепа, таза и пубиса. Настанена е за лечение с опасност за живота. Образувано е досъдебно производство.", "date": "2018.03.12", "title": "Шумен: 18-годишно момиче е с опасност за живота след катастрофа село Енево"}
{"url": "http://www.focus-news.net/news/2018/03/12/2498499/veliko-tarnovo-zapochva-mashtabno-miene-na-vsichki-osnovni-ulitsi-v-grada.html", "text": "От днес работници на ОП „Зелени системи“ започват мащабно миене на всички основни улици на територията на града. Това съобщиха от пресцентъра на Община Велико Търново. Над 60 служители на предприятието приключват процеса по събиране и извозване на депо инертните материали, останали върху уличните платна след зимното опесъчаване против обледяване.\r\n7 водоноски и 30 работници от днес започват миенето на улиците от най-високите части на града. Няколко групи започват едновременно работа от „Картала“, улиците около стадион „Ивайло“ и в кварталите „Бузлуджа“ и „Колю Фичето“.\r\nСлед измиването на тези райони миенето ще продължи в Зона “В“, централна градска част, кварталите „Асенов“ и „Чолаковци“.\r\nВ процеса на миене на улиците работниците на „Зелени системи“ ще извършват и профилактични проверки на вече почистените от тях шахти за събиране на повърхностните води.\r\nГрафикът за миене на улиците е съгласуван с графикът на фирмите, на които е възложено частичното ремонтиране на уличните настилки, върху които има нарушаване целостта на настилките след края на зимният сезон.", "date": "2018.03.12", "title": "Велико Търново: Започва мащабно миене на всички основни улици в града"}
{"url": "http://www.focus-news.net/news/2018/03/12/2498487/nedyalko-slavov-oblasten-upravitel-na-smolyan-shte-bade-otvoren-obhoden-pat-po-napravlenieto-smolyan-srednogortsi-za-da-se-poeme-lekotovarniya-trafik.html", "text": "Ситуацията със срутището Смолян – Средногорци при разклона за село Тикале е сложна и ще бъде отворен обходен път над село Влахово. Това каза за Радио „Фокус“ – Смолян областният управител на Смолян Недялко Славов. По думите му експертната оценка, която в събота са направили геолози на място е установила, че в района дълго време ще има нови срутища. „Успоредно с това ще се разчиства и срутището, но там има далекопровод и електропровод и изпълнението ще е доста по-сложно. Считаме, че обхода ще ни даде по-спокойно и дългосрочно решение засега. По него ще може да минава лекотоварния и автобусния трафик и да се превозват учениците от съседните села. Тежкотоварните автомобили ще минават през пътя Рудозем – Мадан ни обиколните маршрути“, поясни Славов. Той припомни, че експертите от Агенция „Пътна инфраструктура“ са отбелязали при посещението си, че това е най-голямото активно срутище на главен път в момента в България. Самата скала в този район е много ронлива и цялото било на планината върви. Възможно е отвсякъде да тръгнат срутища, допълни Славов. Той посочи, че разбира социално напрежение най-вече за хората от село Търън и околните села и това е причината да се търси най-бързо решение. Въпреки това не искаме да поемаме рискове за живота и здравето на хората, подчерта Славов. „Геолозите, които дойдоха в събота не поеха отговорност да се отвори пътя, тъй като по тяхна преценка има голям риск ако това се случи. По-добре е временно да бъде затворен, за да не се стигне до сериозни инциденти“, подчерта Славов. Той каза още, че днес има извънредно заседание в АПИ, на което ще се търси решение за дългосрочно разрешаване на проблема със срутището.\r\nНели ГЕРГЬОВСКА", "date": "2018.03.12", "title": "Недялко Славов, областен управител на Смолян: Ще бъде отворен обходен път по направлението Смолян – Средногорци, за да се поеме лекотоварния трафик"}
{"url": "http://www.focus-news.net/news/2018/03/12/2498492/ministar-nikolina-angelkova-otkri-kragla-masa-za-obsazhdaneto-na-proekta-spodeli-balgariya-v-bansko.html", "text": "Министърът на туризма Николина Ангелкова и министърът на земеделието, храните и горите Румен Порожанов откриха кръгла маса за обсъждането на проекта „Сподели България“ в гр. Банско, предаде репортер на Радио „Фокус” - Пирин. На срещата бе обявено, че при разработване на проекта са избрани винено-кулинарните дестинации да са 12, колкото са месеците в годината. Те включват както традиционните винени напитки и характерната кухня за региона, така и близо 50 общини и около 100 туристически обекта. Важно е виното и кулинарията да бъдат включени в туристическия продукт на страната, защото са част от цялостното преживяване на туристите. Информацията ще бъде качена на официалния сайт на Министерството на туризма. Така всеки, който желае, ще може да се запознае с тях, да изпрати мнение или предложения в рамките на периода за обсъждането им. Инициативата „Сподели България“ може да бъде в помощ на развитието и популяризирането на така наречения бавен (слоу) туризъм. Неговата концепция е свързана именно със запазване на традициите и културата, като се набляга на местната храна и на регионалните обичаи. Те биха помогнали на туристите да се информират за характерните вина и храни в дадените райони. Давайки възможност на общините да популяризират новите винено-кулинарни дестинации, се очаква повече туристи да се насочат и към вътрешността на страната. Това ще допринесе за утвърждаване на България като дестинация за четири сезона и ще окаже положително влияние върху развитието на редица общини не само за туризма им, но и за икономиката на страната. На събитието бяха дискутирани дестинациите „Долината на Струма“ и „Долината на Места“. Кръглата маса е част втори етап от реализацията на съвместната инициатива, по която двете министерства работят.\r\nНа срещата присъстват още кметът на Община Банско Георги Икономов, кметът на Община Гоце Делчев Владимир Москов, зам.- кметът на Община Петрич Илияна Попова, народният представител от ПП ГЕРБ Даниела Савеклиева, съветникът на министъра на туризма Николина Ангелкова, депутати, представители на общини и представители на бизнеса. \r\nЛора КАЛЧЕВА", "date": "2018.03.12", "title": "Министър Николина Ангелкова откри кръгла маса за обсъждането на проекта „Сподели България“ в Банско"}
{"url": "http://www.focus-news.net/news/2018/03/12/2498502/dobrich-zam-kmetat-d-r-emiliya-baeva-otkri-xxiv-to-izdanie-na-kandidatstudentskata-borsa.html", "text": "Зам.-кметът „Хуманитарни дейности“ д-р Емилия Баева откри XXIV-то издание на Кандидатстудентската борса, сред неговите организатори е и Община град Добрич, предаде кореспондент на Радио „Фокус” – Варна. Борсата е двудневна. Днес ще бъде отворена до 18.00 часа, а утре – от 9.00 часа до 11.00 часа. Разположена е във фоайето на Общинския младежки център „Захари Стоянов“. „След посещението и разговорите с представителите на университетите, които представят тук своите програми, изключително задоволство ми достави фактът, че такава организация и такова разгласяване и толкова добре подредени неща на кандидатстудентска борса виждат само в Добрич. Което е за нас наистина едно задоволство и се надявам кандидат-студентите и учениците те също да го оценят като възможност да видят на место и да осъществят личен контакт. За мен най-полезни са личните контакти, защото иначе всичко може да се види в сайта. Но все пак, когато можеш с някого по-човешки да поговориш, едно е да посетиш сайта в интернет, друго – срещата на живо и да поговориш с представители“, каза д-р Баева. Тя изрази задоволство от организацията и от факта, че дори в самото начало на форума вече има посещаемост и интерес. Според зам.-кмета всеки щанд на участниците в борсата е интересен и атрактивен. Новост е, че някои университети се представят и със свои студенти, които могат да споделят лични впечатления. Д-р Емилия Баева изрази надежда, че двудневният форум ще бъде полезен за всички страни. На борсата кандидат-студентите ще получат информация, консултация и съвет от специалисти от висшите училища за условията, реда и сроковете за кандидатстване, класиране и записване, за програмите за подготовка на приемните конкурсни изпити, за предварителните и редовните изпити ,за признаването на зрелостните изпити,  битовото устройване на студентите и социалните придобивки и по други важни и актуални теми. Желаещите да продължат висшето си образование ще имат възможност да се снабдят с кандидатстудентски справочници, както и учебно-помощни и информационни материали. По думите на зам.-кмета към момента в Добрич има действащ само един университет и колежи, градът може да бъде определен като студентски от гледна точка на големия интерес на младите хора към академичното образование, но би било добре ако се разшири и мрежата от университетско образование в него. \r\n Жулиета НИКОЛОВА", "date": "2018.03.12", "title": "Добрич: Зам.-кметът д-р Емилия Баева откри XXIV-то издание на Кандидатстудентската борса"}
{"url": "http://www.focus-news.net/news/2018/03/12/2498498/biser-mihaylov-oblasten-upravitel-na-blagoevgrad-prez-izminaloto-denonoshtie-e-registrirano-ponizhenie-v-nivata-na-dvete-osnovni-reki-v-oblastta.html", "text": "През изминалото денонощие е регистрирано понижение в нивата на двете  основни реки в област Благоевград – Струма и Места. Това каза за Радио „Фокус“ – Пирин Бисер Михайлов, Областен управител на Благоевград. По думите му продължава да се извършва наблюдение на реките и язовирите в региона. „Може да обобщим, че ситуацията в момента е спокойна и няма постъпили сигнали“, заяви Бисер Михайлов.\r\nКристина МИТКОВА", "date": "2018.03.12", "title": "Бисер Михайлов, областен управител на Благоевград: През изминалото денонощие е регистрирано понижение в нивата на двете основни реки в областта"}
{"url": "http://www.focus-news.net/news/2018/03/12/2498474/tass-v-iztochna-guta-e-otkrita-laboratoriya-za-proizvodstvoto-na-himichesko-orazhie.html", "text": "Правителствените сили на Сирия при прочистването на град Афтрис в контролирания от опозицията анклав Източна Гута край Дамаск, са открили полева лаборатория за изготвянето на химически боеприпаси, предава ТАСС.\r\n„Предполага се, че снаряжението на въпросните боеприпаси може да се е извършвало в рамките на подготовката на провокация за обвиняването на правителствените сили в използването на химическо оръжие“, заяви полковникът от сирийската армия Фераз Ибрахим.\r\nПо-рано заместник министърът на външните работи на Сирия Фейсал Микдад съобщи, че терористите в Източна Гута възнамеряват да инсценират химическо нападение и да обвинят за него правителството.  Виктор Турмаков", "date": "2018.03.12", "title": "ТАСС: В Източна Гута е открита лаборатория за производството на химическо оръжие"}
{"url": "http://www.focus-news.net/news/2018/03/12/2498497/afp-vatreshniyat-ministar-na-slovakiya-podade-ostavka-za-ubiystvoto-na-zhurnalist.html", "text": "Словашкият вицепремиер и вътрешен министър Роберт Калиняк подаде оставка, заради напрежението, предизвикано от убийството на разследващ журналист, наблюдаващ връзките между правителството и мафията, предава  AFP.\r\n„Мисля да приключа мандата  си, правейки всичко, за да запазя стабилността на Словакия“, заяви Калиняк. „По тази причина подавам оставка“, допълни той.\r\nУбийството от миналия месец на Ян Кучиак и на неговата годеница предизвика вълна от протести срещу правителството на министър-председателя Роберт Фицо. Виктор Турмаков", "date": "2018.03.12", "title": "AFP: Вътрешният министър на Словакия подаде оставка за убийството на журналист"}
{"url": "http://www.focus-news.net/news/2018/03/12/2498500/makedonskiyat-premier-zoran-zaev-nikoga-da-ne-zabravyame-kakvo-se-sluchi-pred-75-godini-istoriyata-se-povtarya-za-tezi-koito-ostavat-slepi-za-minaloto.html", "text": "Присъствието на Борисов и Звиздич е за мен голяма и чест и гордост. Днес, 75 години по-късно, сме се събрали да отбележим паметта на хората, загубили живота си в едно страшно време. Това каза премиерът на Македония Зоран Заев по време на възпоменателната церемония в Скопие по повод 75-годишнината от депортирането на евреите от територията на днешна Република Македония, предаде репортер на Агенция „Фокус“. „Бележим 75 години от времената, когато 7144 евреи от Скопие, Битоля и Щип, но и от цяла Македония бяха събрани тук в пределите на тогавашния „Монопол“ и изпратени на път, от който никога не се връщат. Геноцидът на евреите през Втората световна война е борба на разрушителните и антицивилизационни сили срещу любовта и доброто. Холокостът е борба срещу хората, свободата и бъдещето. „Там, където горят книги, някой ден ще горят и хора“ е цитат от драмата „Ал Мансур“ на Хайнрих Хайне. Нашите съграждани, евреите бяха книги на нашето общество, изписани с векове история и традиции и борба за по-добро бъдеще за всички, които живеят на тези земи“, заяви Заев. \r\n„Днес бих желал да благодаря на еврейската общност и на Фонда за Холокоста на Македония, заради които си спомняме историята и културата на нашите съграждани и техните предци. Вие правите страната по-богата и гражданите на Македония са ви благодарни“, допълни още той.\r\n„Омразата не е за нас. Приемането на различията, любовта към ближния, почитта към другите, поддръжката, сътрудничеството и приятелството са ценностите които са в нашите сърца и дела. Никога да не забравяме какво се случи тук пред 75 години, историята се повтаря единствено за тези, които остават слепи за миналото. Няма да бъдем слепи, за да не се повтаря“, каза в речта си македонският премиер. \r\nТереза ГЕРОВА", "date": "2018.03.12", "title": "Македонският премиер Зоран Заев: Никога да не забравяме какво се случи пред 75 години - историята се повтаря за тези, които остават слепи за миналото"}
{"url": "http://www.focus-news.net/news/2018/03/12/2498503/vladimir-toshev-gerb-slozhno-ostava-polozhenieto-v-bregovo-kadeto-reka-timok-e-s-visoko-nivo-a-digite-v-krizisno-sastoyanie.html", "text": "Предполагам, че в село Иново ще бъде овладяно положението без да се нанасят щети на земеделски земи или на населението. Това коментира за Агенция „Фокус“ народният представител от ПГ на ГЕРБ Владимир Тошев във връзка със ситуацията около обявеното бедствено положение в село Иново и община Брегово, Видинска област. „Аз съм във Видин и говорих с кмета на общината, който в момента е на инспекция. Тук при нас, във Видинска община, най-тежко е положението в село Иново. Там река Дунав е качила нивото от дъждовете, от топенето на снеговете и на практика са застрашени земи, които са в непосредствена близост до село Иново. Кметът Огнян Ценков отиде там на инспекция. От вчера заседава Областният кризисен щаб. Взети са мерки“, подчерта Владимир Тошев. По-думите му по-сложно е положението в Брегово. \"Река Тимок е с високо ниво и там дигите са в кризисно положение – не могат да удържат този бурен напън на водата. Надявам се до часове да бъде изяснено положението“, допълни още той. \r\n\"Надявам се да бъде овладяно положението и да бъдат почистени деретата, но може би трябва да се проведе по-широка разяснителна кампания сред хората, защото това не е епизодичен случай, а се случва всяка пролет в нашия край. Трябва да се проведе една разяснителна кампания сред населението, защото се изхвърлят битови и строителни отпадъци в тези опасни места, без да разбират, че навреждат на себе си. Разбира се, не обвиняваме хората\", подчерта народният представител. \r\nСпоред него към момента има опасност за питейната вода за хората в Брегово. \"По-опасна е преливната вода, която може да пробие дигата, но се взимат мерки, за да не се случи нито едното, нито другото\", допълни още той.\r\nИван ЛАЗАРОВ", "date": "2018.03.12", "title": "Владимир Тошев, ГЕРБ: Сложно остава положението в Брегово, където река Тимок е с високо ниво, а дигите – в кризисно състояние"}
{"url": "http://www.focus-news.net/news/2018/03/12/2498501/reuters-patnicheski-samolet-s-71-dushi-na-borda-se-e-razbil-v-nepal.html", "text": "Бангладешки пътнически самолет, превозващ 67 пътници и четирима души екипаж е катастрофирал при кацане на летището на столицата на Непал Катманду. 17 души са спасени, предава  Reuters.\r\n„Състоянието на останалите хора на полета от столицата на Бангладеш – Дака, собственост на „Американско-бангладешки авиолинии“ не е ясна“, съобщи прессекретарят на летището Биренда Прасад Шреща. „Опитваме се да потушим пожара. Чакаме детайли“, допълни той. \r\nПолетите на летището са отклонени, а обектът затворен.  Виктор Турмаков", "date": "2018.03.12", "title": "Reuters: Пътнически самолет с 71 души на борда се е разбил в Непал"}
{"url": "http://www.focus-news.net/news/2018/03/12/2498493/smolyan-otvoren-za-vsichki-avtomobili-e-patyat-rudozem-smilyan.html", "text": "От 12.00 часа е отворен за движение за всички автомобили пътят Рудозем – Смилян. Това съобщи за Радио „Фокус“ – Смолян дежурният в Областно пътно управление – Смолян. Пътят бе затворен заради голямо срутище. Скалната маса вече е разчистена и са отворени за движение и двете пътни ленти по това направление.\r\nНели ГЕРГЬОВСКА", "date": "2018.03.12", "title": "Смолян: Отворен за всички автомобили е пътят Рудозем – Смилян"}
{"url": "http://www.focus-news.net/news/2018/03/12/2498505/aleksandar-aleksandrov-kmet-na-obshtina-ruzhintsi-zaleti-dvorove-i-navodneni-mazeta-ot-podpochveni-vodi-ima-v-pochti-vsichki-naseleni-mesta.html", "text": "Залети дворове и наводнени мазета от подпочвени води има в почти всички населени места. Това каза за Радио „Фокус“ - Видин Александър Александров, кмет на Община Ружинци. Той посочи, че служители на Противопожарната служба в Белоградчик са изтегляли през почивните дни вода от мазета в селата Дреновец, Бело поле и в Ружинци. „Там, където и дворовете са наводнени след изтеглянето на водата от мазетата, те отново се наводняват“, каза Александър Александров. Той допълни, че двата язовира в общината „Дреновец“ и „Гюргич“ са пълни и се наблюдават денонощно. „Язовирите преливат през преливниците, повече от две седмици ги изпускаме контролирано“, заяви Александър Александров. Нивото река Лом днес е спаднало, водата на реката продължава да е мътна, но вече започва да се прибира в коритото си.\r\nАнна ЛОЗАНОВА", "date": "2018.03.12", "title": "Александър Александров, кмет на Община Ружинци: Залети дворове и наводнени мазета от подпочвени води има в почти всички населени места"}
{"url": "http://www.focus-news.net/news/2018/03/12/2498508/kyustendil-obshtinata-zapochva-kampaniya-s-izneseni-danachni-kasi-v-malkite-naseleni-mesta.html", "text": "Община Кюстендил започва кампания с изнесени данъчни каси в малките населени места. Това каза пред Радио „Фокус” – Кюстендил Биляна Станимирова, началник на отдел „Местни приходи” към Община Кюстендил. По думите ѝ целта на тази кампания е да бъдат улеснени хората при плащането на дължимите от тях задължения и да не извършват разходи с идването до града. Кампанията ще се осъществи по населени места, график за населените места е публикуван на сайта на Община Кюстендил, има 4 екипа, които ще събират местни данъци и такси. „Задълженията, които могат да бъдат платени са данък недвижими имоти, такса битови отпадъци, данък превозни средства, такса куче и патентен данък”, каза Биляна Станимирова. По думите ѝ при плащане на пълния размер на задълженията се ползва отстъпка от 5%. „38 села ще обиколим от 12 март до 28 март, колежките от отдел „Местни приходи” ще са на разположение на хората”, каза Станимирова.\r\nВенцеслав ИЛЧЕВ", "date": "2018.03.12", "title": "Кюстендил: Общината започва кампания с изнесени данъчни каси в малките населени места"}
{"url": "http://www.focus-news.net/news/2018/03/12/2498511/kyustendil-zapochna-mieneto-na-ulitsite-v-grada.html", "text": "Започна миенето на улиците в Кюстендил, предаде репортер на Радио „Фокус” – Кюстендил. Екипи на Общинско предприятие „Чистота” извършват миене на уличните настилки и на тротоарите. За целта е изготвен график. Целта е основните улици в града да бъдат почистени преди празника „Кюстендилска пролет”, който ежегодно се отбелязва на 21 март. Екипите събират и събралият се пясък, почистват се и отводнителните шахти. Миенето на улиците ще продължи и след празника, ще бъдат обхванати и жилищните квартали.\r\nВенцеслав ИЛЧЕВ", "date": "2018.03.12", "title": "Кюстендил: Започна миенето на улиците в града"}
{"url": "http://www.focus-news.net/news/2018/03/12/2498506/ministar-temenuzhka-petkova-inerkom-izrazi-saglasie-darzhavata-da-uchastva-po-sdelkata-s-chez-ottuk-natatak-prodavachat-e-tozi-koyto-tryabva-da-kazhe-svoyata-duma.html", "text": "„Инерком“ изрази съгласие държавата да участва по сделката с ЧЕЗ - оттук нататък продавачът е този, който трябва да каже своята дума. Това каза пред журналисти министърът на енергетиката Теменужка Петкова във връзка със сделката между „ЧЕЗ Груп“  и „Инерком“, предаде репортер на Агенция „Фокус“. Във връзка с преговорите между „Инерком“ и „ЧЕЗ Груп“ нищо повече не мога да кажа от това, което беше публично оповестено от страна и на „ЧЕЗ Груп“ и на българската компания, която води тези разговори с „ЧЕЗ Груп“ и обсъждането на възможността българската държава да влезе в сделката по съответен начин. Според мен тази истерия, която изкуствено беше създадена, целеше  съвсем други неща. Много се надявам тези всички цели, които си бяха поставили някои хора, да не се реализират. Трябва да се прояви разум, хладнокръвие. Всички ние трябва да бъдем много отговорни, когато се говорят всякакви неща, свързани и с арбитражите“, коментира Петкова. „Още през 2003 г. тези електроразпределителните предприятия са преминали в частни ръце. Държавата няма как да стои зад тази сделка. Зад тази сделка стои чешката държава. Чешкото законодателство, разписва правилата, процедурите, по които тази сделка е проведена, финализирана и е достигнала до определен етап. Българската държава няма възможност да влияе на тази сделка. Всичко, което се опитва да се наложи към публичното пространство, са едни инсинуации“, поясни министърът.   \r\nНа въпрос дали може да бъде прехвърлен дял на страната ни, Петкова коментира, че българското дружество е изразило съгласие държавата да влезе в сделката. „Българската компания даде своето съгласие. Оттук нататък продавачът е този, който трябва да каже своята дума. Чакаме анализите на чешката страна. Междувременно ние също правим такива анализи“, коментира министърът. По думите ѝ трябва да се направи много обстоен правен анализ, за да може да се защитят в максимална степен интересите на българската държава.\r\nНа въпрос какви са целите, които са поставили тези хора, Петкова коментира, че е настанали истерия как няма да се даде ЧЕЗ на Гинка и че няма да се допусне някой да влезе в дружеството. „Сами разбирате, че това се е случило преди още 15 години, през 2003 г., когато електроразпределителните предприятия – всички електроразпределителни предприятия, които са били 7 наброй са приватизирани, 67% от тях са продадени, със специална стратегия, която е стратегия на тогавашното правителство, на тогавашния парламент - приета, одобрена, приоритет на правителството. Тези неща са се случили много назад във времето и изведнъж някой се опита да прехвърли върху настоящото правителство и ПП ГЕРБ някаква вина за приватизации в миналото. Нещо, за което ние нямаме никакво отношение. През далечната 2003 г. ПП ГЕРБ не е съществувала“, посочи министърът.", "date": "2018.03.12", "title": "Министър Теменужка Петкова: „Инерком“ изрази съгласие държавата да участва по сделката с ЧЕЗ - оттук нататък продавачът е този, който трябва да каже своята дума"}
{"url": "http://www.focus-news.net/news/2018/03/12/2498510/sport-gratskata-politsiya-e-izdala-zapoved-za-arest-na-sobstvenika-na-fk-paok.html", "text": "Гръцката полиция е издала заповед за ареста на собственика на футболен клуб ПАОК – руският предприемач Иван Савиди.   \r\nЗаповедта е издадена след като Савиди излиза на полето по време на мач между ПАОК и АЕК в Солун при спор между съдията и играчите за непризнат гол. \r\nПредставителите на АЕК се оплакват, че Савиди е излязъл на полето с пистолет и е започнах да заплашва съдията, а също така, че е нападнал директора на противниковия клуб Василис Димитриадис.  Виктор Турмаков", "date": "2018.03.12", "title": "Спорт: Гръцката полиция е издала заповед за арест на собственика на ФК ПАОК"}
{"url": "http://www.focus-news.net/news/2018/03/12/2498513/afp-es-udalzhi-s-oshte-shest-mesetsa-sanktsiite-svarzani-s-konflikta-v-ukrayna.html", "text": "Европейският съюз удължи с допълнителни шест месеца санкциите срещу украинските и руски политици заради тяхната намеса в конфликта в Източва Украйна, предава  AFP.\r\nЗамразяването на активите и забраните за пътуване са насочени срещу 150 лица и 38 компании, организации и политически партии.\r\n„Преценяването на ситуацията не оправдава промяна в режима на санкциите“, съобщават 28-те страни членки на ЕС в официално свое заявление. \r\nИндивидуалните санкции са част от мерките, предприети от ЕС да накаже Москва за подкрепата ѝ към проруските сепаратисти в Източна Украйна.  Виктор Турмаков", "date": "2018.03.12", "title": "AFP: ЕС удължи с още шест месеца санкциите, свързани с конфликта в Украйна"}
{"url": "http://www.focus-news.net/news/2018/03/12/2498515/stoyan-pasev-oblasten-upravitel-na-varna-izvarshva-se-neprekasnato-nablyudenie-na-yazovirite-i-rekite-v-oblastta.html", "text": "Извършва се непрекъснато наблюдение на язовирите и реките на територията на Варненска област. Това каза за Радио „Фокус“ – Варна областният управител на Варна Стоян Пасев. „Към днешна дата обстановката е по-спокойна. Нивата на язовирите падат, спряха да преливат язовирите „Тича“, „Камчия“ и „Елешница“. Изпускат се контролирано. В язовир „Цонево“ има 3 метра резерв“, добави Стоян Пасев. По думите му малките язовири на територията на областта са в норма. Язовир „Ботево“ е изпуснат, тъй като също е започнал да прелива през преливника. Стоян Пасев отбеляза, че през последното денонощие се наблюдава спад и в нивата на реките. Има постъпили сигнали за натрупване на растителност по река Камчия около моста на село Старо Оряхово при местност „Пода“ на главен път Варна – Бургас, но от „Напоителни системи“ са започнали почистване на коритото.\r\nПо данни на Басейнова дирекция „Черноморски район“ – Варна към 09.30 часа днес в община Дългопол яз. ,,Георги Трайков“ (Цонево) се изпуска контролирано през основен изпускател. Язовир ,,Елешница“ също се изпуска  контролирано през основен изпускател – 4,2 куб. м/сек; прелива с минимално количество 0,2 л/с., но се наблюдава понижение на нивото. В община Долни чифлик – язовир ,,Долни чифлик“ се изпуска контролирано, язовирите ,,Горен чифлик“ и ,,Пчелник“ не преливат и към момента не е необходимо изпускането им. На територията на община Провадия няма преливащи язовири. Няма данни за възникнали аварийни ситуации на територията на областта. Не е постъпила информация за излезли реки от коритата си. Тенденцията е за понижаване на водните нива и през следващите дни. На дежурния телефон и по електронна поща няма постъпила информация и данни за критични нива и възникнали аварийни ситуации по язовирните стени и съоръженията към тях, за критични участъци по диги и укрепителни съоръжения, както и за засегнати населени места от вредното въздействие на водите.\r\nМарияна ВАЛЕНТИНОВА", "date": "2018.03.12", "title": "Стоян Пасев, областен управител на Варна: Извършва се непрекъснато наблюдение на язовирите и реките в областта"}
{"url": "http://www.focus-news.net/news/2018/03/12/2498512/premierite-boyko-borisov-zoran-zaev-i-denis-zvizdich-obsadiha-konkretnite-infrastrukturni-proekti-v-regiona-na-zapadnite-balkani.html", "text": "Правителствените ръководители на България, Република Македония и Босна и Херцеговина Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани, предаде репортер на Агенция \"Фокус\". В срещата, която се състоя след възпоменателната церемония в Скопие в памет на 75-годишнината от депортирането на евреите от територията на Република Македония, участваха вицепремиерът на Румъния Ана Бирчал и министърът на външните работи на Полша Яцек Чапутович. \r\nВ разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие. „Всеки един проект обслужва всяка една балканска, както и всяка европейска държава“, посочи българският премиер. \r\nПремиерът Зоран Заев благодари специално на българския министър-председател за присъствието му на днешната възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани.", "date": "2018.03.12", "title": "Премиерите Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани"}
{"url": "http://www.focus-news.net/news/2018/03/12/2498516/bilyana-stanimirova-obshtina-kyustendil-interesat-kam-iznesenite-danachni-kasi-v-malkite-naseleni-mesta-e-golyam.html", "text": "Интересът към изнесените данъчни каси в малките населени места е голям. Това каза пред Радио „Фокус” – Кюстендил Биляна Станимирова, началник на отдел „Местни приходи” към Община Кюстендил. По думите ѝ всяка година хората очаква тази кампания, защото по този начин не им се налага да отделят средства и време за да пътуват до общинския център. „Миналата година от изнесените каси сме събрали 20 320 лева, което не е никак малко. Това е една тенденция, която се запазва години наред. Хората могат да си платят и старите си задължения и те вече са осведомени със съответните писма, които сме изпратили до тях – какви задължения имат, кога да отидат в кметството, в което ще се събират данъците. Колежката ще ги уведоми какви са им задълженията, в какъв размер и за колко години назад са”, каза Биляна Станимирова. По думите ѝ кметовете на населените места вече са предприели съответните действия за осведомяване на хората по селата. Разлепени са обяви, в които се посочва място, дата и часове.\r\nВенцеслав ИЛЧЕВ", "date": "2018.03.12", "title": "Биляна Станимирова, Община Кюстендил: Интересът към изнесените данъчни каси в малките населени места е голям"}
{"url": "http://www.focus-news.net/news/2018/03/12/2498519/ministerstvo-na-pravosadieto-publikuva-za-obshtestveno-obsazhdane-izmeneniyata-v-naredbata-za-notarialnite-arhivi-i-kantori.html", "text": "Министерство на правосъдието предлага редица изменения и допълнения в Наредбата за служебните архиви на нотариусите и нотариалните кантори и ги публикува за обществено обсъждане. Това съобщиха от пресцентъра на Министерството на правосъдието. Част от тях са продиктувани от влезлите в сила изменения в Закона за движения по пътищата. \r\nТака след започването на обмена на данни между МВР и системата на Нотариалната камара, екземплярите от договорите, с които се прехвърля собствеността на моторните превозни средства, няма да се съхраняват в „Пътна полиция“ и единствената следа от тях ще бъде архивирането им от нотариуса. Архивирането на придружаващите ги декларации, изискващи се задължително по закон, ще обезпечи съхраняването от нотариуса на доказателства и ще гарантира не само интересите на страните, но и интересите на различните държавни органи с правен интерес към тях.\r\nПредлаганите се и промени, касаещи действията на нотариуса и служителите на администрацията на Нотариалната камара при изгубване, повреда на печат и предаване на архива. Те са съобразени с многогодишната практика и възникналите затруднения при извършването на посочените действия, като ги регламентират по-подробно.", "date": "2018.03.12", "title": "Министерство на правосъдието публикува за обществено обсъждане измененията в Наредбата за нотариалните архиви и кантори"}
{"url": "http://www.focus-news.net/news/2018/03/12/2498518/stara-zagora-kmetat-na-grada-zhivko-todorov-shte-dade-preskonferentsiya-otnosno-izpalnenieto-na-proekta-za-rekonstruktsiya-na-park-m-m-kusev.html", "text": "Днес, 12.03.2018 г., от 14.00 часа. в общинската зала 2 кметът на Стара Загора Живко Тодоров, гл. архитект Виктория Грозева, членове на проектантския екип и архитекти ще дадат пресконференция за журналисти, относно изпълнението на проекта за реконструкция на парк „М. М. Кусев“. Това съобщиха от пресцентъра на Община Стара Загора.", "date": "2018.03.12", "title": "Стара Загора: Кметът на града Живко Тодоров ще даде пресконференция относно изпълнението на проекта за реконструкция на парк „М. М. Кусев“"}
{"url": "http://www.focus-news.net/news/2018/03/12/2498520/d-r-emiliya-baeva-zam-kmet-na-dobrich-kashtata-za-nastanyavane-na-nuzhdaeshti-se-osigurena-prez-zimniya-period-ot-obshtinata-raboti-na-palen-kapatsitet.html", "text": "Къщата за настаняване, осигурена през зимния период от Община град Добрич, работи на пълен капацитет през изминалите месец, въпреки че студените и критични дни не бяха многобройни. Това заяви д-р Емилия Баева, зам.-кмет „Хуманитарни дейности“, предаде кореспондентът на Радио „Фокус” – Варна. Осигурен е бил подслон на нуждаещи се не само от Добрич, но и от други населени места, откъдето чрез институции са били насочени бездомни хора. „Капацитетът на къщата – 6 места, почти през цялото време беше пълен. Понякога сме имали и 8 души, на които не сме осигурявали легла, но подслон – да и мисля, че се справихме добре в тази ситуация, включително в най-тежките и мразовити дни и нощи нямаше никой, който да не е подслонен в нашата къща“, подчерта д-р Баева. Тя допълни, че и тази година ОС на БЧК в града е подкрепил Общината като е осигурил легла и постелъчен инвентар, изцяло. При възможност милосърдната организация е осигурявала и храна за обитателите на Къщата за настаняване. Тя не функционира целогодишно и най-вероятно в края на този месец ще бъде затворена, отбеляза зам.-кметът. Отново ще заработи за следващия есенно-зимен сезон. Д-р Баева припомни, че в рамките на Интегрирания план за градско възстановяване и развитие на Община град Добрич е заложено изграждане на приют за бездомни хора, като идеята е той да функционира целогодишно. На този етап ще бъде проучено общественото мнение, за да бъде доказана необходимостта от изграждане на такъв приют. \r\nЖулиета НИКОЛОВА", "date": "2018.03.12", "title": "Д-р Емилия Баева, зам.-кмет на Добрич: Къщата за настаняване на нуждаещи се, осигурена през зимния период от общината, работи на пълен капацитет"}
{"url": "http://www.focus-news.net/news/2018/03/12/2498504/sesiliya-malmstryom-es-shte-se-opalchi-na-grubiyanite-targovski-protektsionisti.html", "text": "Европейският комисар по търговията Сесилия Малмстрьом заяви, че Европа не се страхува да се опълчи на заплахите на протекционистите. Тя отправя тези думи докато спорът относно вносните мита, планирани от президента на САЩ Доналд Тръмп, се задълбочава, предава  AFP.\r\n„Наскоро видяхме как протекционизмът се използва като оръжие,  с което ни заплашват. Но ние не се боим, ще се опълчим на грубияните“, заяви Малмстрьом по време на конференция в Брюксел.  Виктор Турмаков", "date": "2018.03.12", "title": "Сесилия Малмстрьом: ЕС ще се опълчи на грубияните – търговски протекционисти"}
{"url": "http://www.focus-news.net/news/2018/03/12/2498523/pregled-na-mezhdunarodnite-novini-do-13-chasa-agentsiya-fokus.html", "text": "Европейският съюз удължи с допълнителни шест месеца санкциите срещу украинските и руски политици заради тяхната намеса в конфликта в Източва Украйна.\r\nЗамразяването на активите и забраните за пътуване са насочени срещу 150 лица и 38 компании, организации и политически партии.\r\n„Преценяването на ситуацията не оправдава промяна в режима на санкциите“, съобщават 28-те страни членки на ЕС в официално свое заявление. \r\nИндивидуалните санкции са част от мерките, предприети от ЕС да накаже Москва за подкрепата ѝ към проруските сепаратисти в Източна Украйна.   Вътрешният министър в новото правителство на канцлера Ангела Меркел в Германия Хорст Зеехофер обеща да заеме твърда линия срещу мигрантите, извършващи престъпления в страната и да ускори репатриацията на тези, които не са получили одобрение на молбите си за убежище.\r\nХорст Зеехофер, който е от баварската партия „Християнсоциален съюз“ от дълго време е критик на Меркел заради решението ѝ да отвори границите за мигрантите и да приеме големия им приток в страната. Той заяви, че като нов министър на вътрешните работи ще „създаде план за ускоряване на процедурата на предоставяне на убежище и депортирането на тези, на които е отказано“. „Репатрациите и депортациите трябва да се увеличат значително“, допълни той, обещавайки да стане „особено твърд“ срещу тези, които нарушават германското законодателство или представляват заплаха за сигурността. \r\n„Искаме да останем страна, която да е открита към света и либерална. Но имаме нужда от силна страна, за да защитим гражданите си. Ще се заема с това“, допълни баварският политик.\r\n***  Според доклад на шведския анализаторски център „Сипри“ износът на оръжие от Франция се е увеличил с 27% за периода между 2008 и 2017 г., превръщайки страната в третия най-големи износител на света.\r\nВ този период общият оръжеен износ от Германия е спаднал с 14%, но този към Близкия изток е скочил почти двойно.  Според доклада на „Сипри“  насилието в конфликта „е предизвикало политически дебат“ относно бъдещите ограничения на продажбите . \r\n*** Словашкият вицепремиер и вътрешен министър Роберт Калиняк подаде оставка, заради напрежението, предизвикано от убийството на разследващ журналист, наблюдаващ връзките между правителството и мафията.\r\n„Мисля да приключа мандата  си, правейки всичко, за да запазя стабилността на Словакия“, заяви Калиняк. „По тази причина подавам оставка“, допълни той.\r\nУбийството от миналия месец на Ян Кучиак и на неговата годеница предизвика вълна от протести срещу правителството на министър-председателя Роберт Фицо.\r\n***  Бангладешки пътнически самолет, превозващ 67 пътници и четирима души екипаж е катастрофирал при кацане на летището на столицата на Непал Катманду. 17 души са спасени.\r\n„Състоянието на останалите хора на полета от столицата на Бангладеш – Дака, собственост на „Американско-бангладешки авиолинии“ не е ясна“, съобщи прессекретарят на летището Биренда Прасад Шреща. „Опитваме се да потушим пожара. Чакаме детайли“, допълни той. \r\nПолетите на летището са отклонени, а обектът затворен. \r\n***  По данни на базираната в Лондон „Сирийска обсерватория за правата на човек“ за седемте години конфликт в Сирия са загинали повече от 350 хил. души.\r\nПо данни на „Обсерватория“, която разчита на разширена мрежа източници в Сирия, 353 395 души са загинали от 15 март 2011 г. \r\n*** Правителствените сили на Сирия при прочистването на град Афтрис в контролирания от опозицията анклав Източна Гута край Дамаск, са открили полева лаборатория за изготвянето на химически боеприпаси.\r\n„Предполага се, че снаряжението на въпросните боеприпаси може да се е извършвало в рамките на подготовката на провокация за обвиняването на правителствените сили в използването на химическо оръжие“, заяви полковникът от сирийската армия Фераз Ибрахим.\r\nПо-рано заместник министърът на външните работи на Сирия Фейсал Микдад съобщи, че терористите в Източна Гута възнамеряват да инсценират химическо нападение и да обвинят за него правителството. \r\n***", "date": "2018.03.12", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/12/2498517/zapochna-deloto-sreshtu-bivshiya-ministar-na-vanshnite-raboti-daniel-mitov-i-zamestnika-mu-hristo-angelichin.html", "text": "Започна делото срещу бившия министър на външните работи Даниел Митов и заместника му Христо Ангеличин. Двамата са обвинени в неизгоден договор за самолетни билети и хотелски резервации, предаде БНР.\r\nПрокурор Боряна Бецова заяви, че само действията на държавното обвинение са предотвратили щета за Външно министерството от близо половин милион лева. Нейните думи станаха повод адвокатите да поискат отвод на Бецова.\r\n„Водила съм разпитите и съм от първия ден в това дело. Дали ще е с мен това дело, или без мене, то ще си мине така или иначе“, каза Бецова, като преди това отрече да има пристрастия към подсъдимите.\r\n„Считаме, че е недопустимо да се изопачават фактите публично, за да се злепоставя обвиняемият“, коментира адвокат Ина Лулчева.\r\n„Прокуратурата твърди нещо, че тя е свършила, но тя нищо не е свършила по този въпрос. Всички са осъзнали, че е допусната грешка, парите са върнати много преди прокуратурата въобще да се задейства по този случай“, заяви адвокат Христо Ботев.\r\nСъдът отхвърли искането за отвод.\r\nДелото продължава на 21 март.", "date": "2018.03.12", "title": "Започна делото срещу бившия министър на външните работи Даниел Митов и заместника му Христо Ангеличин"}
{"url": "http://www.focus-news.net/news/2018/03/12/2498522/sluzhitel-na-nkzhi-e-zaginal-sled-kato-e-bil-blasnat-ot-podbivna-mashina-mezhdu-garite-plovdiv-razpredelitelna-iztok-i-krumovo-dvizhenieto-na-vlakovete-v-rayona-e-spryano.html", "text": "В 10.30 часа днес, в междугарието Пловдив разпределителна изток – Крумово, подбивна машина, преминаваща транзит по път 2 в посока Димитровград, удря служител на ДП НКЖИ. Загиналият е изпълнявал служебните си задължения във връзка с извършвания текущ ремонт на стрелки по път 1 в участъка. Това съобщиха от пресцентъра на ДП НКЖИ.Извършва се разследване от специализираните органи и ДП НКЖИ.\r\nДвижението на влаковете в междугарието е преустановено.\r\nПо тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово.\r\nОтменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.\r\nДП НКЖИ изразява искрените си съболезнования към близките на загиналия.", "date": "2018.03.12", "title": "Служител на НКЖИ е загинал, след като е бил блъснат от подбивна машина между гарите Пловдив разпределителна изток и Крумово, движението на влаковете в района е спряно"}
{"url": "http://www.focus-news.net/news/2018/03/12/2498524/kyustendil-52-iyat-konkurs-za-izbor-na-devoyka-kyustendilska-prolet-2018-shte-se-provede-na-17-mart.html", "text": "На 17 март от 19.00 часа на пл. ”Велбъжд” ще се проведе 52-ият конкурс за избор на „Девойка Кюстендилска пролет 2018”. Това съобщиха от пресцентъра на Общината. Традицията по тържествено посрещане на пролетта датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът се провежда в три кръга - официални тоалети, спортно облекло и единствения по рода си в България тур с народни носии. Участничките, които ще дефилират тази година, са 14 на брой и са на възраст между 16 и 19 години. Водещи на програмата ще бъдат актьорите Диана Любенова и Станимир Гъмов. Участие ще вземат и популярните изпълнители Тита, Стивън Ачикор , както и любимеца на всички Дичо. Жури ще се състои от всички носителки на титлата  „Кюстендилска пролет“ от създаването на конкурса до момента.\r\nМомиче на публиката ще бъде избрано чрез SMS – гласуване, всеки, който иска да даде своя глас може да го направи на кратък номер 1925, с текст: буква P и номера на момичето фаворит от 1 до 14. Гласуването е неограничено и ще продължи и по време на спектакъла. Цената на едно съобщение е 1.20 лв. с ДДС.\r\nПобедителката в \"Девойка Кюстендилска пролет 2018\" ще получи парична награда от 1500 лв., а двете й подгласнички и момичето на публиката по 850 лв. Всички участнички ще получат от община Кюстендил, като подарък и официалните тоалети и обувки, с които участват в спектакъла, както и луксозни албуми със снимки.", "date": "2018.03.12", "title": "Кюстендил: 52-ият конкурс за избор на „Девойка Кюстендилска пролет 2018” ще се проведе на 17 март"}
{"url": "http://www.focus-news.net/news/2018/03/12/2498526/veliko-tarnovo-atraktsionnite-saorazheniya-za-praznika-na-grada-shte-badat-razpolozheni-v-mestnostta-kachitsa.html", "text": "Кметът на Общината Даниел Панов определя със своя заповед срокът, редът и условията за разполагане и използване на атракционни съоръжения за Празника на града. Това съобщиха от пресцентъра на Община Велико Търново. Атракционите и увеселителните съоръжения ще бъдат разположени в района на Качица, придобил гражданственост като „Циркова площадка“. Съоръженията ще бъдат разположени и монтирани на 13 и 14 март, а ще започнат да посрещат гости от 15 март до 22 март включително. За осигуряване комфорта на посетителите и търговците в района ще бъдат разположени 10 химически тоалетни. Работното време на атракционните и увеселителни съоръжения е определено от 08.00 до 22.00 часа. \r\nВсички търговци са задължени със заповедта на кмета на Общината да съблюдават стриктно разпоредбите на Наредба за опазване на околната среда. В заповедта изрично е разпоредено да се спазват изискванията и нормите, свързани с озвучаването на атракционите и то да отговаря на нормите за допустим шум за да се гарантира общественият ред и спокойствието на гражданите.\r\nВъв връзка с това и за създаване комфорт на посетителите музикалният фон (озвучаването) на атракциите трябва да бъде организирано и извършено от един музикален източник, избран от самите ползватели на общинската площ.", "date": "2018.03.12", "title": "Велико Търново: Атракционните съоръжения за Празника на града ще бъдат разположени в местността Качица"}
{"url": "http://www.focus-news.net/news/2018/03/12/2498514/eso-predpriema-vsichko-neobhodimo-za-nedopuskane-svlachishteto-kray-smolyan-da-zasegne-ep-110-kv-minyor.html", "text": "ЕСО предприема всичко необходимо за недопускане свлачището край Смолян да засегне ЕП 110 kV „Миньор“. Екипите на дружеството следят ситуацията и оказват съдействие на ангажираните институции по обезопасяването на свлачището. Това съобщиха от ЕСО. Няма непосредствена заплаха за електропровода 110 kV „Миньор“, чието трасе преминава в района на свлачището. Отцепването на склона е в междустълбие № 23-24. Направените замервания от специалистите на ЕСО показват, че движението на скалната маса е на около 15-20 метра от фундаментите на стълбовете. В района са поставени репери и се следи за тяхното местоположение. \r\nВ ЕСО е сформиран екип, който постоянно следи кризисната ситуация и подготвя авариен план за евентуално изместване на стълбовете в оста на електропровода при необходимост. Създадена е оперативна възможност за изключване на  електропровода 110 kV „Миньор“ в светлата част на деня с цел обезпечаване на предстоящите геоложки проучвания.\r\nИзключването на електропровода няма да доведе до смущаване на електрозахранването на потребителите в региона.", "date": "2018.03.12", "title": "ЕСО предприема всичко необходимо за недопускане свлачището край Смолян да засегне ЕП 110 kV „Миньор“"}
{"url": "http://www.focus-news.net/news/2018/03/12/2498482/ministar-temenuzhka-petkova-otkazat-da-bade-prieta-moyata-ostavka-priemam-kato-mnogo-seriozna-otgovornost-blagodarya-za-podkrepata-i-doverieto.html", "text": "Доверието на премиера Борисов, доверието на нашите коалиционни партньори и подкрепата, която получих от страшно много колеги ме задължава страшно много. Това каза пред журналисти министърът на енергетиката Теменужка Петкова във връзка с отказа на премиера да приеме оставката ѝ, предаде репортер на Агенция \"Фокус\". \"Приемам този отказ да бъде приета моята оставка като една много сериозна отговорност. Благодаря за подкрепата, която ми беше оказана и доверието, което ми беше дадено\", каза Петкова.", "date": "2018.03.12", "title": "Министър Теменужка Петкова: Отказът да бъде приета моята оставка приемам като много сериозна отговорност, благодаря за подкрепата и доверието"}
{"url": "http://www.focus-news.net/news/2018/03/12/2498527/okrazhna-prokuratura-burgas-poiska-myarka-zadarzhane-pod-strazha-spryamo-mazha-obvinen-v-ubiystvoto-na-mayka-si.html", "text": "Окръжна прокуратура – Бургас внесе в съда искане за налагане на мярка за неотклонение „задържане под стража“ спрямо Мариян Ч., на когото е повдигнато обвинение за убийството на майка си, съобщават от пресцентъра на държавното обвинение. Той е обвинен за това, че на 09 март 2018 г. в гр. Бургас, ж.к. „Лазур“ умишлено умъртвил майка си Бинка Ч.  – престъпление по чл. 116, ал. 1, т. 3, предл. 2 от Наказателния кодекс. \r\nЗа посоченото престъпление се предвижда  наказание  „лишаване от свобода“ за срок от  15 до 20 години, доживотен затвор или доживотен затвор без замяна. Очаква се Окръжен съд – Бургас да насрочи заседанието си.", "date": "2018.03.12", "title": "Окръжна прокуратура – Бургас поиска мярка  „задържане под стража“ спрямо мъжа, обвинен в убийството на майка си"}
{"url": "http://www.focus-news.net/news/2018/03/12/2498509/yordan-mladenov-bsp-nastoyavame-balgarskata-darzhava-da-uchastva-naravno-s-drugi-investitori-za-zakupuvane-aktivite-na-chez.html", "text": "БСП инициира подписката „Национална гражданска инициатива държавата да отмени сделката ЧЕЗ България” в цялата страна, като в област Пазарджик вече са събрани над 500 подписа на граждани. Това съобщи за Радио „Фокус“ – Пазарджик Йордан Младенов, депутат от БСП от 13 МИР-Пазарджик. По думите му чрез подписката се настоява за отменяне на сделката за ЧЕЗ България, започване на процедурата отначало и  кандидатстване от страна на българската държава наравно с други купувачи за закупуване активите на ЧЕЗ България. „Имаме за цел да върнем държавата на мястото си, като участва в закупуването на едно от големите предприятия, които засягат над 1,5 милиона българи, които използват тази услуга. Това е едно стратегически важно за страната ни предприятие, затова искаме развалянето на тази сделка и закупуването на тези активи от страна на държавата. Аз лично подкрепям няколко общини в област Пазарджик. Само в община Пещера за два дни са събрани над 300 подписа. Обиколката ми ще продължи в  общините Ракитово и Септември днес, за да подкрепя тези хора, които искат държаната да мисли за тях“. Той добави, че гражданите са притеснени за това, че Гинка Върбакова представлява държавата пред Чешкото правителство. Искат спиране на сделката и прозрачност. Желаещите граждани могат да се включат в подписката в общинските клубове на Българската социалистическа партия в областта.\r\nАлбена ЖИЛЕКОВА", "date": "2018.03.12", "title": "Йордан Младенов, БСП: Настояваме българската държава да участва наравно с други инвеститори за закупуване активите на ЧЕЗ"}
{"url": "http://www.focus-news.net/news/2018/03/12/2498525/sitel-makedoniya-spored-boyko-borisov-greshki-kato-holokosta-ne-tryabva-da-se-povtaryat.html", "text": "Българският министър-председател Бойко Борисов заяви по време на посещението си в Скопие, където се отбеляза паметта на депортираните през Втората световна война евреи, че „нацистите направиха нечовешки неща с живи човешки същества“. Той допълни, че Холокостът не трябва да се забравя“, предава македонската медия   „Сител“.\r\n„Днес сме тук, за да изразим уважение и мъка  към убитите, но и да извлечем изводи и да осъзнаем, че на Балканите трябва да изграждаме, да работим заедно, да вървим за  по-добро организиране и народите ни живеят щастливо, а всичко това да остане в история“, заяви Борисов.\r\nТой припомни, че само преди 20 години на Балканите има не по-малко груби и кървави събития. Той призова жертвите да не бъдат забравени и да не допускат такива грешки. Виктор Турмаков", "date": "2018.03.12", "title": "„Сител“ (Македония): Според Бойко Борисов грешки като Холокоста не трябва да се повтарят"}
{"url": "http://www.focus-news.net/news/2018/03/12/2498530/zam-ministar-vanya-koleva-pozdravi-uchastnitsite-v-universitetskite-zimni-igri-i-zimen-universitet-2018.html", "text": "Заместник-министърът на младежта и спорта Ваня Колева и председателят на Народното събрание Цвета Караянчева присъстваха на откриването на юбилейното 10-о издание на Университетските зимни игри и Зимен университет 2018 в Боровец (11-15 март). Това съобщиха от пресцентъра на Министерство на спорта. \r\nВ събитията участват повече от 300 студенти, представители на спортни и студентски клубове и организации. Организатори са Асоциация за университетски спорт „Академик“ и  Националното представителство на студентските съвети в партньорство с Министерството на младежта и спорта, Министерството на образованието и науката, „Бороспорт“ АД и хотел „Рила“.\r\n„Радвам се да видя толкова много млади хора, обединени от прекрасната идея да се занимават активно със спорт. Спортът носи много емоции и възпитава качества, които са много важни за вашето личностно развитие“, заяви зам.-министър Ваня Колева пред участниците.\r\nТя изрази благодарност към всички преподаватели и треньори, които развиват спортна дейност в университетите. „Убедена съм, че новият Закон за физическото възпитание и спорта ще даде нов тласък за студентския спорт в България, защото дава нови възможности за финансиране на университетски спортни клубове“, посочи Ваня Колева.\r\nЗам.-министърът поздрави организаторите на събитията - Асоциация за университетски спорт „Академик“ и  Националното представителство на студентските съвети. „Ние работим успешно не само в сферата на спорта, но и в сферата на младежта. Благодарение на тях всяка година се провеждат Университетските зимни игри и Зимен университет 2018 и виждаме, че все повече студенти се занимават със спорт“, каза Ваня Колева.\r\nПредседателят на Народното събрание Цвета Караянчева пожела на участниците да се състезават по принципите на феърплея. „Мили приятели, пред вас има много предизвикателства. След време може би някои от вас ще бъдат на кормилото на държавата. Затова използвайте всяка минута да се усъвършенствате. Направете така, че всички, които са около вас, да се гордеят с вашите постижения. Аз не се съмнявам в това“, каза Цвета Караянчева.\r\nСред гостите на церемонията по откриването бяха също зам.-министърът на образованието и науката Петър Николов, председателят на съвета на ректорите проф. Любен Тотев, ректорът на НСА проф. Пенчо Гешев, председателят на Асоциация за студентски спорт „Академик“ доц. Златко Джуров, председателят на Националното представителство на студентските съвети Яна Вангелова, представители на академичната общност и държавни институции.", "date": "2018.03.12", "title": "Зам.-министър Ваня Колева поздрави участниците в Университетските зимни игри и Зимен университет 2018"}
{"url": "http://www.focus-news.net/news/2018/03/12/2498532/nova-vazdushna-elektroprovodna-liniya-shte-bade-izgradena-mezhdu-balgariya-i-gartsiya.html", "text": "Със заповед на заместник-министъра на регионалното развитие и благоустройството Валентин Йовев е одобрен подробен устройствен план за изграждане на нова въздушна електропроводна линия на територията на Република България. Това съобщиха от пресцентъра на Министерство на регионалното развитие и благоустройството. Трасето на електропровода ще свързва подстанциите „Марица-изток“ в България и „Неа Санта“ в Гърция. \r\nПроектът е част от приоритетния електроенергиен коридор „Север-юг“ и е определен за национален обект и обект с национално значение. Предвидено е въздушният електропровод да поддържа високо напрежение от 400 kV.\r\nЕнергийният проект представлява елемент на техническата инфраструктура извън границите на урбанизираните територии и ще бъде изграден на териториите на общините Симеоновград, Хасково, Харманли, Кърджали, Момчилград и Кирково. Изграждането на електропровода ще допринесе за увеличаване на електропреносните възможности на енергийната система в региона, както и на сигурността на обмена на електроенергия между двете държави.", "date": "2018.03.12", "title": "Нова въздушна електропроводна линия ще бъде изградена между България и Гърция"}
{"url": "http://www.focus-news.net/news/2018/03/12/2498533/pres-24-makedoniya-gradushka-s-goleminata-na-leshnik-e-padnala-v-bosnenskiya-grad-mostar.html", "text": "Времето в Босна и Херцеговина е лошо за това време на годината. Според местните медии градушка с размера на лешник е паднала в Мостар, предава македонската медия    „Прес 24“.\r\nЗасега няма информация за причинени материални щети.  Виктор Турмаков", "date": "2018.03.12", "title": "„Прес 24“ (Македония): Градушка с големината на лешник е паднала в босненския град Мостар"}
{"url": "http://www.focus-news.net/news/2018/03/12/2498529/afp-nay-malko-27-dushi-sa-zaginali-pri-samoletnata-katastrofa-v-nepal.html", "text": "Най-малко 27 души са загинали, след като бангладешки пътнически самолет катастрофира в непалската столица Катманду, предава  AFP.\r\n„Шансовете за спасяването на други живи са малки, защото самолетът е зле изгорен“, заяви военният  говорител Гокул Бхандари, който потвърди броя на загиналите. По-рано представители на здравните власти на Непал заяви, че около 20 души са закарани в болница с изгаряния. \r\nВ самолета е имало 67 пътници и четирима души екипаж.   Виктор Турмаков", "date": "2018.03.12", "title": "AFP: Най-малко 27 души са загинали при самолетната катастрофа в Непал"}
{"url": "http://www.focus-news.net/news/2018/03/12/2498534/pazardzhik-oblastniyat-informatsionen-tsentar-i-gimnaziya-ivan-s-aksakov-zapochvat-satrudnichestvo-za-palnotsenno-informirane-na-grazhdanite-za-deynostta-na-es.html", "text": "Областният информационен център и Гимназия „Иван С. Аксаков“ в Пазарджик като посланик на европейския парламент поставиха началото на пълноценно сътрудничество с цел пълноценно информиране на жителите на областта. Това съобщиха за Радио „Фокус“ – Пазарджик от Областен информационен център – Пазарджик. Инициативата е вдъхновена от културното, религиозното и хуманистичното наследство на Европа и Република България. Целта е да се напомни историческото значение на края на разделението на европейския континент и необходимостта от стабилна Европа. Двете страни в инициативата поемат ангажимент да си сътрудничат, за да се подобри осведомеността сред учащите за Европейския съюз, европейското гражданство и парламентарна демокрация, както и за Европейския парламент  като институция, която представлява гласовете на гражданите и с която те могат да си взаимодействат, за да се включат активно в създаването на европейския дневен ред. Идеята е да бъде създаден и подкрепен Младежки клуб „Коридорът е Европа” в Гимназията, чрез който да бъдат постигнати с течение на годините дълготрайни партньорски взаимоотношения между училищата от област Пазарджик и Областния информационен център, както и създаването на устойчива мрежа от учители като разпространители на знание за ЕС.\r\nАлбена ЖИЛЕКОВА", "date": "2018.03.12", "title": "Пазарджик: Областният информационен център и Гимназия „Иван С. Аксаков“ започват сътрудничество за пълноценно информиране на гражданите за дейността на ЕС"}
{"url": "http://www.focus-news.net/news/2018/03/12/2498535/euobserver-spored-vodesht-ekspert-internet-stranitsata-na-es-za-razkrivane-na-falshivi-novini-e-riskovana-strategiya.html", "text": "Председателя на експертната група на ЕС за фалшивите новини Маделин де Кок Бунинг се обяви срещу  поддържането на списъци с фалшиви новини, предава  EUObserver.\r\n„Правителствата трябва да стоят далеч от решаването кое е истина и кое не“, заяви Де Кок Бунинг. Според нея поддържането на страници като „ЕС срещу дезинформацията“ е „ нещо много рисковано“. Виктор Турмаков", "date": "2018.03.12", "title": "EUObserver: Според водещ експерт интернет-страницата на ЕС за разкриване на фалшиви новини е „рискована стратегия“"}
{"url": "http://www.focus-news.net/news/2018/03/12/2498521/smolyan-alternativniyat-marshrut-na-zatvoreniya-zaradi-srutishte-smolyan-srednogortsi-e-patyat-rudozem-smilyan.html", "text": "Пътят Рудозем – Смилян ще бъде алтернативния маршрут на затворения заради срутище Смолян – Средногорци. Това съобщи за Радио „Фокус“ – Смолян дежурният в Областно пътно управление – Смолян. Вече се извършва организация и се поставя сигнализация, за да се посочи на пътуващите, че този път е по-добър и е по-удачно трафикът от Смолян към Рудозем, Мадан, Златоград и Кърджали да преминава по него. Водачите на автомобилите може да ползват и пътя Смолян – Фатово – Рудозем.\r\nНели ГЕРГЬОВСКА", "date": "2018.03.12", "title": "Смолян: Алтернативният маршрут на затворения заради срутище Смолян – Средногорци е пътят Рудозем – Смилян"}
{"url": "http://www.focus-news.net/news/2018/03/12/2498536/d-r-atanas-kambitov-kmet-na-blagoevgrad-izgotvili-sme-proekt-za-obnovyavane-na-fontanite-v-tsentralna-gradska-chast-s-programirane-i-muzika-po-podobie-na-fontanite-v-barselona.html", "text": "Проектът за реконструкцията на площад „Георги Измирлиев“ и подплощадното пространство по никакъв начин не променя сегашното архитектурното и художественото решение, с оглед на това, че е част от цялостното решение на почетния гражданин на Благоевград арх. Александър Баров. Това каза на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин. Д-р Камбитов показа пред представителите на медиите 3D визуализация, която показва как ще изглежда площад „Георги Измирлиев“ и подплощадното пространство след реконструкцията им, която се извършва в момента. „Всички сме обединени около едно, че площадът и центърът са един от символите на Благоевград, затова няма да променяме нищо. Реконструкцията се налага, защото ако сега отидем в подземната част на площадното и подплощадното пространство ще видим, че всичко е компрометирано. Казвам това, защото много често чуваме, че плочките били здрави, аз обаче имам чувството, че някои хора не ходят по площада“, каза още д-р Атанас Камбитов. Той заяви, че площадът е изграждан преди 30 години, затова няма как да няма увреждания по него. „Абсолютно всичко като качество и контрол ще бъде следено стриктно. Често напоследък чувам, че реконструкцията се прави, за да се усвоят едни пари, но нека сме наясно, че проектът се финансира с европейски средства, по оперативна програма и контролът е много голям. Никой няма да позволи да се направи нещо, ако то не е нужно“, уточни д-р Атанас Камбитов. По думите му самите оперативни програми имат определени степени на контрол, затова и подобни проекти много по-трудно се реализират. Той допълни, че е изненадан от критиките свързани с дейностите, които се извършват. Според д-р Камбитов това, че финансирането на проекта е 100% с европейски средства, би трябвало да е повод за похвала към Общината. „Реконструкцията върви в срок. Материалите, които се използват минават на най-различни изпитания, защото амбицията ни е той да издържи поне още 30 години“, коментира д-р Камбитов. Той съобщи, че допълнително към това, което се прави в момента, Община Благоевград е изготвила проект за обновяване на фонтаните, които се намират в централна градска част. Д-р Камбитов подчерта, че с него ще бъде надградено това, което се прави в момента. „Фонтаните ни ще станат като тези в Барселона – с програмиране и с музиката, която имаме за мапинга ни. Тя е наша музика и ние сме заплатили авторските си права по нея. Идеята е петък събора и неделя в определени часови интервали да пускаме тази музика от тях и заедно със светлините да стане една от атракциите на града“, подчерта д-р Камбитов.„Фокус“ припомня:\r\nНа 19 октомври 2017 година кметът д-р Атанас Камбитов направи първа копка на обекта по проект „Благоустрояване на градската среда“, финансиран по ОП „Региони в растеж“ ‎2014 - 2020 г. Чрез реализацията на му ще бъде създадена достъпна, безопасна и уютна градска среда. Обектът е на стойност ‎5 462 423.98 лв. Проектът включва още – благоустрояване на ул. „Марица” в участъка от бул. „Св. Димитър Солунски” до ул. „Иван Михайлов“; изграждане на велосипедна алея, свързваща бул. „Св. Димитър Солунски” с ул. „Даме Груев”, бул. „Васил Левски”, бул. „Св. св. Кирил и Методий” – до хотел „Ален мак” и от ул. „Марица” до ул. „Иван Михайлов“; Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа (без настилка и без тротоари), а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”. Общата стойност на целия проект, заедно със собствения принос на Община Благоевград, европейското и националното съфинансиране, възлиза на ‎13 177 504.12 лв.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Изготвили сме проект за обновяване на фонтаните в централна градска част – с програмиране и музика по подобие на фонтаните в Барселона"}
{"url": "http://www.focus-news.net/news/2018/03/12/2498538/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.12", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/12/2498528/predsedatelyat-na-api-inzh-doncho-atanasov-shte-provede-saveshtanie-s-vodeshti-eksperti-po-povod-srutishteto-na-pat-86-smolyan-madan.html", "text": "Председателят на Управителния съвет на Агенция „Пътна инфраструктура“ инж. Дончо Атанасов ще обсъди с експерти геолози и проектанти възможните мерки, които може спешно да се предприемат по повод срутището на път ІІ-86 Смолян - Мадан. Това съобщиха от пресцентъра на Агенция \"Пътна инфраструктура\". В района на село Тикале е активно най-мащабното срутище около път от републиканската пътна мрежа. Огромното каменно срутище е далеч от сервитута на пътя, но от обилните снеговалежи и ниските температури е активизирало срутищните процеси. В събота и неделя инж. Атанасов бе на място заедно с областния управител на Смолян Недялко Славов, директора на ОПУ - Смолян инж. Костадинка Миланова, кмета на Община Смолян Николай Мелемов, геолози, проектанти, представители от ВиК и EVN, кметове на околните населени места, служители от Горското стопанства и др., за да види какво може да се предприеме и да се осигури безопасно пътуване на хората от региона. Около 16.00 часа в АПИ инж. Атанасов ще направи изявление за медиите.", "date": "2018.03.12", "title": "Председателят на АПИ инж. Дончо Атанасов ще проведе съвещание с водещи експерти по повод срутището на път II-86 Смолян - Мадан"}
{"url": "http://www.focus-news.net/news/2018/03/12/2498537/ivan-totev-kmet-na-plovdiv-sigurno-e-che-shte-se-nameryat-pari-za-zhelezopatna-estakada-po-bulevardite-peshtersko-shose-svoboda-i-shesti-septemvri.html", "text": "На 100% е сигурно, че ще се намерят пари за железопътна естакада – ново съоръжение за елиминиране на пътните пресичания по булевардите „Пещерско шосе“, „Свобода“ и „Шести септември“. Това съобщи на пресконференция днес кметът на Пловдив Иван Тотев, предаде репортер на Радио „Фокус” - Пловдив. „В петък имахме среща в Пловдив с генералния директор на НКЖИ инж. Красимир Папукчийски”, каза Тотев и поясни, че той е дал уверенията, че ще се намерят пари за повдигането на жп линията, която минава през града, както и за изпълнението на проекта. Според Тотев това ще реши огромен градски въпрос. „Чакаме да влязат в сила ПУП-овете и през 2019 година може да се възлага проекта, а в края на годината и да започне да се копае“, поясни Тотев.\r\nИзграждането на жп участъка Пловдив – Филипово е част от проект „Развитие на железопътен възел Пловдив. Основни акценти от междугарието Пловдив - Филипово са изграждане на жп естакада и нов железопътен мост над река Марица. Настоящият идеен проект е разработен с изграждане на долно строене за двойна линия и горно строене за еднопътна линия. Проектът предвижда освен железопътна естакада – съоръжение за елиминиране на пътните пресичания по булевардите „Пещерско шосе“, „Свобода“ и „Шести септември“ да бъдат изградени и нови съоръжения – мостове, надлези (пътни и пешеходни), 3 двупътни жп надлеза на мястото на стари еднопътни съоръжения, двупътен жп мост над река Марица,  2 пешеходни подлеза. Ще има и шумозаглушителни огради по протежение на естакадата и в зоните с жилищно застрояване, а индустриалните зони са предвидени предпазни огради. Допълнително се предвижда и използването на материали за горното строене на железния път, намаляващи максимално нивата на шум и вибрации при движение на подвижен състав. Стойността на проекта е около 225 милиона лева.\r\nЦветана ТОНЧЕВА", "date": "2018.03.12", "title": "Иван Тотев, кмет на Пловдив: Сигурно е, че ще се намерят пари за железопътна естакада по булевардите „Пещерско шосе“, „Свобода“ и „Шести септември“"}
{"url": "http://www.focus-news.net/news/2018/03/12/2498541/dima-ukalska-obshtina-kyustendil-14-devoyki-shte-se-predstavyat-v-nay-stariya-konkurs-za-krasota-devoyka-kyustendilska-prolet.html", "text": "14 девойки ще се представят в най-стария конкурс за красота – „Девойка кюстендилска пролет”. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите ѝ това ще стане на 17 март от 19.00 часа на площад „Велбъжд”. „Този конкурс има своята традиция. Той води началото си от 1966 година. На него се избира девойка, която символизира идването на пролетта. Конкурсът е само няколко дни, преди официалния празник на града – „Кюстендилска пролет”, каза Дима Укалска. По думите ѝ статутът на конкурса включва три кръга – девойките ще се представят с официални тоалети, със спортно облекло и автентични народни носии. „Тази година журито  ще се състои от всички носителки на титлата  „Кюстендилска пролет“ от създаването на конкурса до момента”, каза Дима Укалска. По думите ѝ водещи на програмата ще бъдат актьорите Диана Любенова и Станимир Гъмов. Участие ще вземат изпълнителите Тита, Стивън Ачикор  и Дичо.\r\nВенцеслав ИЛЧЕВ", "date": "2018.03.12", "title": "Дима Укалска, Община Кюстендил: 14 девойки ще се представят в най-стария конкурс за красота – „Девойка кюстендилска пролет”"}
{"url": "http://www.focus-news.net/news/2018/03/12/2498542/pazardzhik-riosv-proveri-signal-za-nereglamentirano-deponirane-na-otpadatsi-kray-strelcha-ustanoveni-sa-25-tona-proizvodstveni-otpadatsi.html", "text": "РИОСВ - Пазарджик извърши проверка по сигнал за нерегламентирано депониране на производствени отпадъци в близост до вододайната зона на Стрелча. Това съобщи за Радио „Фокус“ – Пазарджик Цветана Чочева, експерт в Екоинспекцията в Пазарджик. За нарушението инспекцията е сигнализирана от РУ на МВР в град Панагюрище. Екип от експерти на РИОСВ, Басейнова дирекция „Източнобеломорски район“ и Регионалната лаборатория на ИАОС в Пазарджик извърши оглед на находище за добив на пегматити в землището на Стрелча с оператор „Ватия”АД.  Проверката установи, че на насипището за минни отпадъци, в участък „Мали кладни дял”, са изсипани около 25 тона производствени отпадъци от първична преработка на пегматити. Огледът установи и изтичане на дренажни води от насипището в река Меде дере. Взети са водни проби от дренажните и повърхностните води преди насипището. Измерените моментни показатели не инидикират замърсяване на повърхностния воден обект. Заради липса на пречиствателно съоръжение на „Ватия Холдинг”АД ще бъде съставен акт за установено административно нарушение на  Закона за водите", "date": "2018.03.12", "title": "Пазарджик: РИОСВ провери сигнал за нерегламентирано депониране на отпадъци край Стрелча, установени са 25 тона производствени отпадъци"}
{"url": "http://www.focus-news.net/news/2018/03/12/2498543/sport-gilfi-sigurdson-mozhe-da-propusne-svetovnoto-parvenstvo-po-futbol-v-rusiya.html", "text": "Полузащитникът на Евъртън  и на националния отбор на Исландия Гилфи Сигурдсон получи травма по време на мача от 30-ти кръг на английското първенство срещу „Брайтън енд Хоув“. \r\nИсландският футболист има скъсана коленна връзка. Той рискува да пропусне Световното първенство тази година, което ще се проведе между 14 юни и 15 юли. \r\nВ настоящия сезон футболистът има шест гола в 33 мача.    Виктор Турмаков", "date": "2018.03.12", "title": "Спорт: Гилфи Сигурдсон може да пропусне Световното първенство по футбол в Русия"}
{"url": "http://www.focus-news.net/news/2018/03/12/2498539/afp-nay-malko-40-dushi-sa-zaginali-a-23-sa-raneni-pri-samoletnata-katastrofa-v-katmandu.html", "text": "Най-малко 40 души са загинали, а 23 са ранени при катастрофата на бангладешкия пътнически самолет на летището в Катманду, предава  AFP.\r\n„31 души са загинали на място, а девет умират в болницата в Катманду“, съобщава полицейският говорител Манодж Неупан. Той допълни, че ранените са 23. \r\nНа борда на самолета на „Американско-бангладешките авиолинии“, изпълняващ полет от Дака до столицата на Непал, е имало 67 пътници и четирима души екипаж.  Виктор Турмаков", "date": "2018.03.12", "title": "AFP: Най-малко 40 души са загинали, а 23 са ранени при самолетната катастрофа в Катманду"}
{"url": "http://www.focus-news.net/news/2018/03/12/2498545/gd-granichna-politsiya-intenziven-e-trafikat-za-tovarni-avtomobili-na-gkpp-lesovo.html", "text": "Интензивен е трафикът за товарни автомобили на ГКПП „Лесово“ на вход и на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.12", "title": "ГД „Гранична полиция“: Интензивен е трафикът за товарни автомобили на ГКПП „Лесово“"}
{"url": "http://www.focus-news.net/news/2018/03/12/2498540/sofiya-nyama-previshenie-na-pokazatelite-za-kachestvoto-na-atmosferniya-vazduh-sled-pozhara-na-bul-tsarigradsko-shose.html", "text": "Регионална инспекция по околната среда и водите (РИОСВ) – София уведомява гражданите, че във връзка с възникналия пожар в района на Цариградско шосе е извършено обследване с уред – газанализатор за аварийни ситуации (Gasmet DX 4040). Това съобщиха от пресцентъра на РИОСВ - София. Моментните стойности на показателите на качеството на атмосферния въздух (КАВ), измерени в непосредствена близост до площадката за производство на пластмасови тръби към „Хидросъоръжения“ ООД, не са отчели опасни нива на вредни вещества в атмосферния въздух, като към момента на измерването, концентрациите са под границите на откриване.", "date": "2018.03.12", "title": "София: Няма превишение на показателите за качеството на атмосферния въздух след пожара на бул. \"Цариградско шосе\""}
{"url": "http://www.focus-news.net/news/2018/03/12/2498544/kyustendil-3-156-kasa-tsigari-bez-balgarski-banderol-sa-izzeti-pri-proverki-na-dva-leki-avtomobila.html", "text": "3 156 къса цигари без български бандерол са иззети при проверки на два леки автомобила, съобщиха от ОДМВР – Кюстендил. Две бързи полицейски производства са започнати в Районно управление – Кюстендил за престъпления против финансовата система. При извършени проверки на два леки автомобила, единият управляван от 50-годишен кюстендилец, а другият от 45-годишен мъж от село Слокощица, полицаите са открили и иззели 3 156 къса цигари без български акцизен бандерол,  за случаите е уведомен дежурен прокурор.", "date": "2018.03.12", "title": "Кюстендил: 3 156 къса цигари без български бандерол са иззети при проверки на два леки автомобила"}
{"url": "http://www.focus-news.net/news/2018/03/12/2498531/smolyan-zhiteli-na-11-sela-v-rayona-na-srutishteto-kray-selo-tikale-izpratiha-pismo-do-darzhavnite-institutsii-za-speshno-razreshavane-na-problema.html", "text": "Жители на 11 села в района на срутището по пътя Смолян – Средногорци край село Тикале изпратиха писмо до държавните институции за спешно разрешаване на проблема. Това каза за Радио „Фокус“ – Смолян кметът на село Търън Явор Говедаров. Писмото от жителите на селата Подвис, Ровино, Остри пазлак, Тикале, Градът, Катраница, Еленска, Селище, Требище, Река и Търън е изпратено до омбудсмана, министър-председателя, Агенция „Пътна инфраструктура“, областния управител, Община Смолян и Областната дирекция на МВР. Чрез него те изразяват своето безпокойство и нарастващото социално напрежение в района от затварянето на пътя заради срутището, посочи Говедаров. Той отбеляза, че освен затворения път, има сериозен проблем и с електроснабдяването и водоснабдяването в района. „Заради активното срутище и намиращия се водопровод наблизо, има опасност да останем без вода. Проблемът с тока вече е решен, тъй като електроподаването вече идва от Маданския район. Няма обаче яснота по въпроса, кога ще започне да се разчиства срутището“, посочи Говедаров. Той отбеляза, че настояват и за пускането на обходен път от Влахово до Тикалско дере, както и за спешно установяване на произхода на срутището и предприемане на незабавни действия по неговото разчистване.\r\nКметът на Търън подчерта, че от селата, изпратили писмото, ежедневно пътуват между 150 и 200 ученици от 1 до 12 клас, които учат в Смолян. По думите му откакто пътят е затворен, децата със своите родители минават пеша в района на срутището, после ходят около 2 км пеша до Влахово и там се качват на автобуса за Смолян. „Учениците са предупредени, че ще им бъдат издадени бележки, че пътят е прекъснат и може да не ходят. Някои от тях се възползват от това, но други въпреки опасността минават през там пеша. Най-важна все пак е безопасността на хората в района“, отбеляза Говедаров. Той допълни, че има и много хора от селата, които работят в Смолян и се налага всеки ден да пътуват по пътя, а минавайки по обходния маршрут те пътуват около 40 км повече, сравни Говедаров. Той посочи, че с отварянето на обходния път, по който вече се работи, ще се реши проблемът с пътуването на работещите и учениците. Говедаров каза още, че очакват утре в района на срутището да пристигнат специалисти от АПИ, които да ги разпознаят с реалната ситуация със срутището и с мерките за разчистване на пътя и отварянето му.\r\nНели ГЕРГЬОВСКА", "date": "2018.03.12", "title": "Смолян: Жители на 11 села в района на срутището край село Тикале изпратиха писмо до държавните институции за спешно разрешаване на проблема"}
{"url": "http://www.focus-news.net/news/2018/03/12/2498507/gorna-oryahovitsa-i-sredets-se-vklyuchvat-v-podpiskata-na-bsp-za-razvalyane-na-sdelkata-za-chez.html", "text": "„С нашата подписка казваме „Стига!“ на голямото задкулисие. Над 80% от българите казват, че не са съгласни с тази сделка. Целта ни е управляващите да чуят гласа на народа и да разберат, че час по-скоро трябва да предприемат мерки. Ние искаме държавата решително да се намеси и прекрати унизителната сделка с ЧЕЗ“. Това призова общинският председател на БСП-Горна Оряховица Огнян Стоянов, съобщиха от пресцентъра на Националния съвет на БСП. Той обясни, че в офиса на партията в града ще се събират подписите на всички граждани, които не искат електроразпределителното дружество да бъде продадено при непрозрачна сделка. В националната кампания на социалистическата партия участват и народните представители от „БСП за България“, както и местните структури в населените места. \r\nОгнян Стоянов подчерта, че за да защити националния интерес, държавата трябва да стане собственик на ЕРП-то. Според него държавата трябва да си върне ключовите позиции в енергетиката, здравеопазването и образованието и БСП е единствената партия, която може да го направи. „Нека да покажем, че народът повече няма да търпи подобни своеволия!“, призова Стоянов.\r\nВсеки гражданин, който желае да подкрепи инициативата, може да намери информация в Общинският съвет на партията на адрес Горна Оряховица, пл. „Г.Измирлиев” 4, ет.2.\r\nАтанас Зафиров, член на Изпълнителното бюро на БСП заяви, че сделката за ЧЕЗ е неприемлива и заплаха за националната сигурност на страната. “Настояваме сделката за ЧЕЗ да бъде отменена, да се започне процедурата отначало и държавата да може да участва на пазарен принцип и наравно с другите кандидати. Същевременно, някой трябва да поеме политическата отговорност за международния скандал, в който беше замесена България. И този някой е министър-председателят Бойко Борисов“. Това каза  Атанас Зафиров в Средец, където също стартира подписката срещу сделката с ЧЕЗ. В инициативата се включиха и общинският председател на БСП – Средец Йона Чобанова и общинският председател на БСП – Бургас Живко Господинов.", "date": "2018.03.12", "title": "Горна Оряховица и Средец се включват в подписката на БСП за разваляне на сделката за ЧЕЗ"}
{"url": "http://www.focus-news.net/news/2018/03/12/2498551/blagoevgrad-spokoyna-e-epidemiologichnata-obstanovka-v-oblastta-nivata-na-grip-i-ostri-respiratorni-zabolyavaniya-sa-v-normite.html", "text": "Спокойна е епидемиологичната обстановка в област Благоевград. Това каза за Радио „Фокус“ – Пирин д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите ѝ нивата на грип и остри респираторни заболявания са в нормите за сезона. Тя отбеляза, че здравните инспектори в Благоевградска област следят постоянно каква е заболеваемостта от грип и остри респираторни заболявания.\r\nКристина МИТКОВА", "date": "2018.03.12", "title": "Благоевград: Спокойна е епидемиологичната обстановка в областта, нивата на грип и остри респираторни заболявания са в нормите"}
{"url": "http://www.focus-news.net/news/2018/03/12/2498552/stara-zagora-v-profesionalna-gimnaziya-ivan-hadzhienov-v-kazanlak-zapochna-traditsionnata-initsiativa-na-uchilishteto-mesets-na-profesiite.html", "text": "В Професионална гимназия „Иван Хаджиенов“ в Казанлък бе поставено началото на традиционната инициатива на училището „Месец на професиите“, предаде кореспондент на Радио „Фокус“. В рамките на инициативата ще бъдат представени четирите специалности, в които се подготвят учениците. Първата от представените специалности бе „Компютърна техника и технологии”, която подготвя ученици в продължение на 26 години, с възможности за реализация като ИКТ -\r\n специалисти, компютърни дизайнери, програмисти, поддръжка на софтуер. Възпитаници на училището  разказаха за постиженията си и приложението на технологиите около нас. Те представиха възможностите на 3D технологията на принтиране и рисуване, създаваща реални триизмерни предмети, демонстрираха умения при монтирането на RJ – 45 конектор  и други. Зам.-директорът на ПГ „Иван Хаджиенов“ инж. Любомир Костадинов връчи удостоверения за отлично представяне на учениците в специалност „Компютърна техника и технологии”. По време на представяне на специалността бе съобщено, че и през тази учебна година продължава проектът „Ученически практики”, ориентиран към компютърната специалност. Три от фирмите в Казанлък, работещи в тази сфера ще приемат на обучение в реална работна среда 15 ученици, като всеки от тях ще отработи по 240 часа в избраната компютърна фирма.\r\nДо края на месец март ще бъдат представени още три специалности в ПГ „Иван Хаджиенов“ -  „Строителство и архитектура”, „Машини и системи с цифрово – програмно управление” и „Мехатроника”.\r\nСлавяна ГАЙДАРОВА", "date": "2018.03.12", "title": "Стара Загора: В Професионална гимназия „Иван Хаджиенов“ в Казанлък започна традиционната инициатива на училището „Месец на професиите“"}
{"url": "http://www.focus-news.net/news/2018/03/12/2498548/za-parvi-pat-v-10-godishnata-si-deynost-inspektoratat-kam-vss-shte-izvarshi-kompleksni-proverki-vav-vks-vas-i-natsionalnata-sledstvena-sluzhba.html", "text": "За първи път в 10-годишната си дейност Инспекторатът ще извърши комплексни планови проверки в двете върховни съдилища - ВКС и ВАС, и в Националната следствена служба. За първи пък инспектори ще проверяват комплексно и четирите органа на специализираното правосъдие. Това съобщиха от пресцентъра на Инспектората към ВСС. През 2018 г. комплексни планови проверки са предвидени още в 5 окръжни и 12 районни съдилища, при които инспекторите ще проверяват само наказателни дела, както и в 3 окръжни и 15 районни прокуратури. Такива ще има и в три административни съдилища - в Пловдив, Велико Търново и Варна. \r\nИнспекторатът към ВСС ще анализира причините за постановяване на оправдателни присъди за извършени от съдии, прокурори, следователи и лица, заемащи висши държавни длъжности, корупционни престъпления, като и причините за спиране на делата за корупционни престъпления.\r\nИ комплексните, и тематичните проверки ще обхванат последните две години - от 1 януари 2016 г. до 31 декември 2017 г.", "date": "2018.03.12", "title": "За първи път в 10-годишната си дейност Инспекторатът към ВСС ще извърши комплексни проверки във ВКС, ВАС и Националната следствена служба"}
{"url": "http://www.focus-news.net/news/2018/03/12/2498554/kyustendil-deputatat-ot-gerb-kiril-kalfin-organizira-priemen-den-za-grazhdani-na-13-mart.html", "text": "Приемен ден за граждани организира народният представител от ГЕРБ-Кюстендил и областен координатор на партията Кирил Калфин. Това съобщиха от пресцентъра на ПП ГЕРБ. Приемната ще се проведе на 13 март от 10.30 до 12.00 часа в централния офис на ГЕРБ в град Кюстендил (на бул. \"България\" №25).", "date": "2018.03.12", "title": "Кюстендил: Депутатът от ГЕРБ Кирил Калфин организира приемен ден за граждани на 13 март"}
{"url": "http://www.focus-news.net/news/2018/03/12/2498546/plovdiv-inspektsiyata-po-truda-e-zapochnala-proverka-po-sluchaya-sas-zaginaliya-rabotnik-blasnat-ot-podbivna-mashina-mezhdu-plovdiv-i-krumovo.html", "text": "Инспекцията по труда е започнала проверка по случая със загиналия работник, който е бил блъснат от подбивна машина между Пловдив и Крумово. Това каза за Радио „Фокус“ – Пловдив Атанас Чернаев, директор на Областната инспекция по труда. Подбивна машина е ударила служител на Национална компания „Железопътна инфраструктура“ между разпределителната гара в Пловдив и Крумово, докато е ремонтирал стрелки. Инцидентът е станал в 10.30 часа.\r\nВесела КРЪСТЕВА", "date": "2018.03.12", "title": "Пловдив: Инспекцията по труда е започнала проверка по случая със загиналия работник, блъснат от подбивна машина между Пловдив и Крумово"}
{"url": "http://www.focus-news.net/news/2018/03/12/2498553/blagoevgrad-zapochva-sedmitsa-na-futbola-v-obshtinskite-uchenicheski-igri-2018.html", "text": "Започва седмица на футбола в общинските „Ученически игри“ игри, които се провеждат за поредна година в Благоевград. След големия интерес към състезанията по тенис на маса, където участие взеха 33 отбора от благоевградските училища, идва ред и за футбол. Това съобщиха от пресцентъра на Община Благоевград.\r\nОт 12 до 16 март ученически отбори ще имат възможност да представят своите умения, спортен хъс и талант. Те ще играят финалите за разпределение на медалите в петък през целия ден в зала \"Скаптопара\", когато ще бъде и награждаването.\r\nФутболната седмица ще завърши с Пето издание на футболен турнир \"Кока-Кола\" 2018, който ще се проведе в „Парк Арена“. „Ученически игри“ 2018 ще бъдат закрити с дисциплината лека атлетика, като се очаква финалите да бъдат след средата на месец март.", "date": "2018.03.12", "title": "Благоевград: Започва седмица на футбола в общинските „Ученически игри“ 2018"}
{"url": "http://www.focus-news.net/news/2018/03/12/2498558/blagoevgrad-registrirani-sa-novi-opiti-za-telefonni-izmami-na-teritoriyata-na-obshtina-gotse-delchev.html", "text": "Регистрирани са нови опити за телефонни измами на територията на община Гоце Делчев. Това съобщиха от ОДМВР - Благоевград. От полицията призовават гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). Насочваме вниманието, че тел.150, тел.160 и тел.166 не функционират.", "date": "2018.03.12", "title": "Благоевград: Регистрирани са нови опити за телефонни измами на територията на община Гоце Делчев"}
{"url": "http://www.focus-news.net/news/2018/03/12/2498559/varna-dvoyno-uvelichenie-na-registriranite-sluchai-s-uslozhneniya-ot-ostri-respiratorni-zabolyavaniya-otchita-regionalnata-zdravna-inspektsiya.html", "text": "Двойно увеличение на регистрираните случаи с усложнения от остри респираторни заболявания отчита Регионалната здравна инспекция във Варна за периода от 2 до 8 март. За този период са установени 67 болни с усложнения – 38 с бронхит и 29 с пневмония, срещу 29 болни за предходната седмица. Това съобщиха за Радио „Фокус“ – Варна от Регионалната здравна инспекция във Варна. За периода от 2 до 8 март регистрираните случаи с диагноза остри респираторни заболявания са 226 срещу 310 за предходната седмица, по данни, предоставени от сентинелните практики. С диагноза грип в Инфекциозна клиника на болница „Св. Марина” са постъпили за лечение 12 души срещу 11 за предходната седмица.\r\nПо данни на здравната инспекция регистрираната остра заразна заболеваемост се движи в характерните за сезона граници. Регистрирани са 29 случая на чревни инфекции срещу 20 от предходната седмица, като през настоящите дни чревните инфекции са представени от 24 ентероколита, 1 колиентерит, 1 вирусен хепатит и 3 ротавирусни ентерита. От въздушно – капковите инфекции са регистрирани 58 лица срещу 46 за предходната седмица, представени от 50 случая на варицела и 8 случая на скарлатина. Няма регистрирани случаи на менингити.\r\nМарияна ВАЛЕНТИНОВА", "date": "2018.03.12", "title": "Варна: Двойно увеличение на регистрираните случаи с усложнения от остри респираторни заболявания отчита Регионалната здравна инспекция"}
{"url": "http://www.focus-news.net/news/2018/03/12/2498560/plovdiv-nad-5-400-kasa-kontrabandni-tsigari-sa-izzeti-pri-spetsializirana-operatsiya-v-grad-saedinenie.html", "text": "Над 5 400 къса контрабандни цигари са иззети при специализирана операция в град Съединение. Това съобщиха от ОДМВР - Пловдив. Цигарите са иззети от полицаи от РУ – Труд. Специализирана операция срещу нерегламентираното разпространение на стоки без български бандерол била проведена в неделя в град Съединение. В района на автогарата 68-годишен пловдивчанин бил засечен да пренася 3 800 нелегални папироси. С 1 400 къса бил хванат негов 55-годишен съгражданин на територията на общински пазар, а от сергията на 63-годишна местна търговка били конфискувани други 220 къса. Срещу двамата мъже са образувани бързи производства, а срещу жената – предварителна проверка по чл. 234, ал.1 от НК.", "date": "2018.03.12", "title": "Пловдив: Над 5 400 къса контрабандни цигари са иззети при специализирана операция в град Съединение"}
{"url": "http://www.focus-news.net/news/2018/03/12/2498549/reuters-federika-mogerini-prizova-ukrayna-da-napravi-poveche-v-borbata-sreshtu-koruptsiyata.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви по време на посещението си в Украйна, че страната трябва да направи много повече в борбата срещу корупцията и да установи специализиран съд с препоръките на Венецианската комисия, предава  Reuters.\r\nПо време на посещението си в Киев, Могерини заяви, че няма „изтощение“ от страна на ЕС спрямо Украйна, както е демонстрирано от решението на Съюза да удължи с шест месеца санкциите срещу Русия и да предостави финансова помощ на Украйна.  Виктор Турмаков", "date": "2018.03.12", "title": "Reuters: Федерика Могерини призова Украйна да направи повече в борбата срещу корупцията"}
{"url": "http://www.focus-news.net/news/2018/03/12/2498547/d-r-atanas-kambitov-kmet-na-blagoevgrad-zapochvame-izgrazhdaneto-na-filtri-na-kominite-na-mnogofamilnite-zhilishtni-sgradi-za-da-namalim-nivata-na-zamarsyavaneto-na-vazduha.html", "text": "Започваме изграждането на филтри на комините на многофамилните жилищни сгради, за да намалим нивата на замърсяването на атмосферния въздух. Това каза на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин. Кметът обясни, че тъй като градът е с над допустимите нива на замърсяване на атмосферния въздух, Общината е предприела необходимите мерки, за да може проблемът да бъде решен изцяло. „В бюджета заложихме два пъти повече средства за измиване на улиците, за да може още да свалим нивата на замърсяване на въздуха“, каза ще д-р Атанас Камбитов. Той подчерта, че няма да бъдат необходими повече пари в бюджета за самото миене на улиците, защото до дни започва реализацията на проект по програмата за трансгранично сътрудничество между България и Гърция. В рамките му ще бъдат монтирани помпи – сонди в зелените площи, за да се спре ръчното им поливане. „В момента какво се получава – например месеците юли и август когато е много топло, с цистерни поливаме зелените площи, което е много скъпо. С монтирането на помпите ще икономисаме средства, които ще ни дадат възможност за по-често миене на улиците“, добави д-р Камбитов. Той коментира още, че преди броени дни Община Благоевград е получила решение от ПУДООС, свързано със средствата за изграждането на Регионалната система за управление на отпадъците край Благоевград. Той обясни, че от общо 23 млн. лева ПУДООС финансира близо 17.5 млн. лева, а останалите пари ще бъдат подсигурени от Министерството на финансите. „Важно е, че има решение, защото това означава, че вече имаме финансовия ресурс и с пълна сила вървят строителните работи. С една дума – имаме и парите, и се работи. Амбицията ни е депото да бъде готово в определения срок, който е около 238 дни. Надяваме се, че в края на август или началото на септември то ще бъде готово“, каза д-р Атанас Камбитов.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Започваме изграждането на филтри на комините на многофамилните жилищни сгради, за да намалим нивата на замърсяването на въздуха"}
{"url": "http://www.focus-news.net/news/2018/03/12/2498557/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на интересните и актуални теми, свързани с Петрич, като ще започнем с информация за участието на кметa Димитър Бръчков в среща с президента на Европейската народна партия (ЕНП) Жозеф Дол. След това предстои да Ви разкажем за дейностите, които ще бъдат изпълнявани по нов социален проект на Общината. Ще продължим да Ви представяме и училищата, които се намират на територията на Петрич и малките населени места в състава на общината. В рамките на рубриката „Духовност, просвета и култура“ ще Ви срещнем с директора на Основно училище „Св. Св. Кирил и Методий“ в село Марикостиново – Андон Мавродиев. От него ще научим за състоянието към момента, но и за актуалните проблеми и перспективните за развитие на училището.", "date": "2018.03.12", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/03/12/2498556/federika-mogerini-es-nyama-da-priznae-prezidentskite-izbori-v-rusiya-na-teritoriyata-na-krim.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС няма да признае провеждането на изборите за президент на Русия на територията на Крим, които трябва да се проведат на 18 март, предава ТАСС.\r\n„Няма да признаем анексията на Крим и ще продължим със своята политика на непризнание на този незаконен акт“, заяви Могерини по време на посещението си в Крим. „Ние също така ще продължим да осъждаме нарушенията на международното право. Ние също така няма да признаем изборите, които ще се проведат в Крим“, допълни тя.  Виктор Турмаков", "date": "2018.03.12", "title": "Федерика Могерини: ЕС няма да признае президентските избори в Русия на територията на Крим"}
{"url": "http://www.focus-news.net/news/2018/03/12/2498555/prezidentat-sezira-konstitutsionniya-sad-za-razporedbi-ot-zakona-za-chastnata-ohranitelna-deynost.html", "text": "Президентът Румен Радев сезира Конституционния съд с искане за установяване на противоконституционност на разпоредбите на чл. 5, ал. 1, т. 6, чл. 27, чл. 28, чл. 29 и § 1, т. 2 , както и на свързаната с тях разпоредба на § 1, т. 5 от Закона за частната охранителна дейност (ЧЗОД) (обн. ДВ. бр.10 от 30 януари 2018 г.), които регламентират охраната на урбанизирани територии като вид частна охранителна дейност. Според изложените от държавния глава мотиви, посочените разпоредби противоречат на чл. 4, ал. 1, чл. 7, чл. 8, чл. 105, ал. 2, чл. 143, ал. 3 от Конституцията. Това съобщиха от презсекретариата на държавния глава. \r\nВ мотивите си президентът посочва, че общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт. „Държавата  няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред“, посочва Румен Радев в обръщението си към Конституционния съд. \r\nКонституцията натоварва с функции за осигуряването на общественото спокойствие и обществената безопасност изрично Министерския съвет и областния управител, а осигуряването на обществения ред е част от ръководенето и осъществяването на вътрешната политика на страната, напомня държавният глава. \r\nПрезидентът посочва още, че в обновения ЗЧОД не е поставено изискване служителите, които се грижат за опазването на обществения ред, независимо от длъжността, която заемат, да са политически неутрални и да се ръководят единствено от закона. Такова изискване въвеждат чл. 116, ал. 1 от Конституцията, чл. 9 ал. 1 от Закона за политическите партии и чл. 146, ал. 3 от Закона за МВР. „Министерството на вътрешните работи е строго йерархична структура с присъщата й субординация, отчетност и контрол. Поверяването на функции по опазване на обществения ред на частноправни субекти, спрямо които са неприложими посочените принципи, поражда риск при осъществяване на тази дейност“, посочва още държавният глава в мотивите си. \r\nМежду аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии, както и ограничаването на конституционната защита, която получават гражданите под формата на отговорност на държавата за вредите, причинени от собствените ѝ органи и лица, поставяйки охраната на урбанизираните територии във формата на частната охранителна дейност. \r\nПълния текст на искането на президента можете да откриете на интернет страницата на държавния глава.", "date": "2018.03.12", "title": "Президентът сезира Конституционния съд за разпоредби от Закона за частната охранителна дейност"}
{"url": "http://www.focus-news.net/news/2018/03/12/2498563/reuters-angela-merkel-zayavi-che-ne-iska-da-spekulira-otnosno-tova-koy-shte-e-sledvashtiyat-predsedatel-na-etsb.html", "text": "Германският канцлер Ангела Меркел отказа да заяви дали подкрепя идеята следващи председател на Европейската централна банка да бъде германец, след като мандатът на настоящия – Марио Драги, приключи през 2019 г., предава  Reuters.\r\n„В точното време ще говорим за кандидатите. Разбира се, за всички позиции, които ще трябва да запълним догодина, имаме добри кандидати, но днес няма да мога да спекулирам“, заяви Меркел.\r\n„Независимо дали германец или не ще стои начело на европейска институция, репутацията на въпросната институция трябва да бъде колкото се може по-добра“, допълни канцлерът.  Виктор Турмаков", "date": "2018.03.12", "title": "Reuters: Ангела Меркел заяви, че не иска да спекулира относно това кой ще е следващият председател на ЕЦБ"}
{"url": "http://www.focus-news.net/news/2018/03/12/2498567/pleven-30-godishen-mazh-e-prostrelyan-pri-skandal-v-selo-telish.html", "text": "30-годишен мъж е прострелян при скандал в село Телиш. Това съобщиха от пресцентъра на МВР. На 10 март в 19.20 часа в РУ - Червен бряг е получен сигнал, че в болницата в Плевен е приет 30-годишен от град Койнаре с огнестрелна рана в гърдите. От проведените оперативни действия е установено, че около 22.30 часа предния ден в заведение в село Телиш е възникнал скандал между пострадалия и 74-годишен от същото село. По-възрастният мъж е прострелял опонента си с пистолет с неустановена към настоящия момент марка и модел. Извършителят е задържан за срок до 24 часа. Уведомен е дежурен прокурор при Окръжна прокуратура - Плевен. По случая е образувано досъдебно производство. Работа по случая продължава.", "date": "2018.03.12", "title": "Плевен: 30-годишен мъж е прострелян при скандал в село Телиш"}
{"url": "http://www.focus-news.net/news/2018/03/12/2498561/kyustendil-kmetat-na-dupnitsa-metodi-chimev-polozhi-parva-kopka-po-proekta-za-blagoustroyavane-na-nay-golemiya-zhilishten-kvartal-v-grada.html", "text": "Кметът на Община Дупница Методи Чимев положи първа копка по проекта за благоустрояване на най-големия жилищен квартал в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му на събитието са присъствали целият кметски екип, председателят на Общински съвет – Дупница Емил Гущеров, народния представител Радослава Чеканска, екипът по проекта, общински съветници и граждани на квартала. По традиция е отслужен и водосвет за здраве, късмет и благополучие от архиерейския наместник на Дупнишка духовна околия отец Георги Паликарски. В района на ж. к. „Бистрица” ще бъде изграден и параклис. Съгласно проекта първо ще се изгради подземната инфраструктура, след което ще започне цялостно преасфалтиране на улиците, изграждане на тротоарни и зелени площи, обособяване на местата за отдих. Дейностите ще се извършват от няколко екипа.\r\nВенцеслав ИЛЧЕВ", "date": "2018.03.12", "title": "Кюстендил: Кметът на Дупница Методи Чимев положи първа копка по проекта за благоустрояване на най-големия жилищен квартал в града"}
{"url": "http://www.focus-news.net/news/2018/03/12/2498565/prezidentat-rumen-radev-shte-poseti-68-a-brigada-spetsialni-sili.html", "text": "На 13 март 2018 г. президентът и Върховен главнокомандващ на въоръжените сили Румен Радев ще посети 68-а бригада „Специални сили“. Това съобщиха от прессекретариата на държавния глава.  В 10.20 часа президентът ще пристигне в район № 2 на 68-а бригада „Специални сили“ – Пловдив, ул. „Ген. Радко Димитриев“ № 2. \r\nПрезидентът Радев ще бъде посрещнат с военен ритуал и ще приеме строя на почетния караул, след което на полигона по въздушно-десантна подготовка ще наблюдава демонстрация на способности от формирования на бригадата. \r\nПо-късно през деня държавният глава ще се срещне с личния състав на 68-а бригада „Специални сили“.", "date": "2018.03.12", "title": "Президентът Румен Радев ще посети 68-а бригада „Специални сили“"}
{"url": "http://www.focus-news.net/news/2018/03/12/2498564/plovdiv-41-godishen-mazh-e-postradal-pri-katastrofa-v-asenovgrad.html", "text": "41-годишен мъж е пострадал при катастрофа в Асеновград. Това съобщиха от ОДМВР - Пловдив. Сигналът постъпил в полицията в неделя към 10.00 часа. На кръстовище между ул. „Индустриална“ и околовръстно шосе на града лек автомобил „Мерцедес“ отнел предимството и се сблъскал с лек автомобил „Мазда“, който се ударил в бетонна стена. Пострадал е 41-годишен пътник от втората кола. Пробата с дрегер на водача ѝ, 39-годишен асеновградчанин, отчела наличието на 1,26 промила. С полицейска заповед мъжът е задържан за едно денонощие. 65-годишният шофьор на „Мерцедес“-а също е тестван с дрегер, резултатът е отрицателен. По случая е образувано досъдебно производство.", "date": "2018.03.12", "title": "Пловдив: 41-годишен мъж е пострадал при катастрофа в Асеновград"}
{"url": "http://www.focus-news.net/news/2018/03/12/2498568/tass-spored-emanyuel-makron-reshavaneto-na-siriyskiya-vapros-e-nevazmozhno-bez-dialog-s-rusiya.html", "text": "Според френския президента Еманюел Макрон решаването на сирийската криза трудно може да се представи без диалог с Русия, предава ТАСС.\r\n„Франция от май миналата година води постоянна и последователна политика по отношение на Русия“, заяви Макрон по време на посещението си в Индия.  „Стремим се към ефективен диалог, който да доведе до конкретни резултати“, допълни той.\r\n„Дали пълното отсъствие на диалог с Русия през последните години е помогнало да има напредък по сирийския въпрос? Не ми се струва това. Затова и сега залагаме на постоянен и необходим диалог“, заяви френският президент.  Виктор Турмаков", "date": "2018.03.12", "title": "ТАСС: Според Еманюел Макрон решаването на сирийския въпрос е невъзможно без диалог с Русия"}
{"url": "http://www.focus-news.net/news/2018/03/12/2498562/ministar-nikolina-angelkova-s-proekta-spodeli-balgariya-tselim-da-prevarnem-stranata-v-tselogodishna-turisticheska-destinatsiya.html", "text": "С проекта „Сподели България” целим да превърнем страната в целогодишна туристическа дестинация и туристите да се насочат към вътрешните ѝ краища. Това каза по време на кръгла маса за обсъждането на проекта „Сподели България“ в Банско министърът на туризма Николина Ангелкова, предаде репортер на Радио „Фокус”- Пирин. По думите ѝ цели се още туристите да опознаят не само изявените национални курорти, които са имиджа на българския туризъм. „Идеята ни е заедно с бранша да обсъдим 12-те винено-кулинарни дестинации, като специален фокус на днешната дискусия са първата и втората дестинация-„Долината на Струма“ и „Долината на Места“. За изработването на концепцията избрахме винено-кулинарните дестинации да са 12, колкото са месеците в годината. Те включват традиционните винени напитки и характерна кухня за всеки регион, като обхващат около 50 общини с над 100 туристически дестинации”, каза Ангелкова.  По думите й двете дестинации, които съответно  са част от дискусията преминават през 9 общини и повече от 15 туристически атракции. С тази кръгла маса започва и вторият етап от проекта, който предвижда 6 регионални такива, които да се реализират в различни точки на страната. „Очакваме да получим подробните становища на бизнеса и да допълним и надградим разработените предложения от нас. Преди хиляди години на територията на днешните български земи започва да се прави вино. Началото на лозарството и винарството поставят траките, които са считани за едни от най- добрите винари. Туризмът е емоция, а храната и виното надграждат и оформят цялостното преживяване на едно пътуване. Опитвайки качествените родни продукти посетителите ще запазят добрият спомен за автентичните вкусове, които съпътстват ваканцията им в нашата страна”, каза Ангелкова. Тя подчерта, че се планира окончателните винено- кулинарни дестинации да бъдат обявени през есента на тази година, а след това ще бъдат дигитализирани и качени на сайта на двете министерства . „Планираме припознатите от бранша и от общините 12 кулинарно- винени дестинации да бъдат включени в платформата на Министерство на туризма, която в момента съдържа повече от 500 туристически обекта и се използва от над 15 000 потребители. След обявяване на проекта „Сподели България” през ноември миналата година, туристически администрации на други държави изразиха подчертан интерес към идеята и има запитвания как могат да се включат на един по- късен етап за реализация на съвместни междунационални  проекти”, каза Ангелкова. По думите й проектът може да бъде добра основа за развитие на така наречения бавен туризъм. Неговата концепция е свързана със запазване на традициите и културата, но като се набляга на местната храна и на оригиналните обичаи. „Биха подпомогнали туристите да се информират за характерните вина и напитки в районите, които посещават. В България е малко разпространен такъв вид туризъм, но в редица европейски страни е много познат и много търсен. Популяризирайки новите винено- кулинарни дестинации, очакваме повече туристи да се насочат към вътрешността на страната. Това е една от основните цели, които Министерство на туризма преследва- превръщане на България в целогодишна туристическа дестинация и туристите да се насочат към вътрешните краища, а не само към изявените национални курорти, които са имиджа на българския туризъм”, каза Ангелкова. \r\nЛора КАЛЧЕВА", "date": "2018.03.12", "title": "Министър Николина Ангелкова: С проекта „Сподели България” целим да превърнем страната в целогодишна туристическа дестинация"}
{"url": "http://www.focus-news.net/news/2018/03/12/2498566/ministar-nikolina-angelkova-imame-poveche-ot-15-rast-na-chuzhdestrannite-turisti-prez-dvata-mesetsa-dekemvri-2017-g-i-yanuari-2018-g.html", "text": "Имаме повече от 15% ръст на чуждестранните туристи през двата месеца - декември 2017 г. и януари 2018 г. Това каза по време на кръгла маса за обсъждането на проекта „Сподели България“ в Банско министърът на туризма Николина Ангелкова, предаде репортер на Радио „Фокус”- Пирин. „Резултатите от първите два месеца от зимния сезон са изключително добри. Над 845 000 чуждестранни туристи са посетили България. Само за януари ръстът е 19% и над 437 000 туристи са посетили България. Това ни дава основание, че ще има един изключително добър зимен сезон - около 15% ръст за целия сезон”, каза Ангелкова.  По думите ѝ успехите са изключително явни за Община Банско – над 116 000 чуждестранни туристи и реализирани над 377 000 нощувки, което е ръст с 18%. Министър Ангелкова уточни, че с такива темпове се движат и останалите зимни курорти. „Искрено се надявам днешната дискусия да надгради  и да даде допълнителни идеи, за да може 12- те винено- кулинарни маршрути, които сме предложили да бъдат представени по възможно най- добрия начин на широката публика. Туристите да си посетят и по този начин да привличам все по- голяма към общините, през чиято територия те преминават”, каза Ангелкова. \r\nЛора КАЛЧЕВА", "date": "2018.03.12", "title": "Министър Николина Ангелкова: Имаме повече от 15% ръст на чуждестранните туристи през двата месеца - декември 2017 г. и януари 2018 г."}
{"url": "http://www.focus-news.net/news/2018/03/12/2498569/varna-dvama-dushi-sa-postradali-pri-katastrofa-na-patya-dobrich-varna.html", "text": "На 11 март 2018 г. около 16:10 часа, на пътя Добрич – Варна, е възникнало пътнотранспортно произшествие. Това съобщиха от ОДМВР - Варна. 18-годишен  от Варна с инициали В. Г. е водач на лек автомобил \"Опел\", който поради движение с несъобразена с интензитета на трафика скорост, губи контрол над МПС, излиза вдясно извън пътя, блъска се в дренажна шахта и се преобръща няколко пъти в нива. Вследствие на инцидента мъжът получава сътресение на мозъка и е настанен за наблюдение в МБАЛ «Св. Анна», без опасност за живота. Пострадал е също 72-годишен мъж, пътуващ в автомобила, който получава фрактура на ръка и също е настенен в болнично заведение. По случая има образувано досъдебно производство.", "date": "2018.03.12", "title": "Варна: Двама души са пострадали при катастрофа на пътя Добрич - Варна"}
{"url": "http://www.focus-news.net/news/2018/03/12/2498570/kardzhali-vremenno-dvizhenieto-se-osashtestvyava-v-edna-lenta-v-rayona-na-avtogarata-v-kv-veselchani-poradi-patnotransportno-proizshestvie.html", "text": "Временно движението се осъществява в една лента по път I-5 Хасково - Кърджали, в района на автогарата в кв. \"Веселчани\" в Кърджали, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.12", "title": "Кърджали: Временно движението се осъществява в една лента в района на автогарата в кв. \"Веселчани\" поради пътнотранспортно произшествие"}
{"url": "http://www.focus-news.net/news/2018/03/12/2498573/evrodeputatat-vladimir-uruchev-i-asotsiatsiyata-na-zemedelskite-proizvoditeli-v-balgariya-obyavyavat-natsionalen-konkurs-za-mlad-fermer.html", "text": "За трета поредна година евродепутатът от ГЕРБ/ЕНП Владимир Уручев провежда Национален конкурс за млад фермер в сътрудничество с Министерство на земеделието, храните и горите (МЗХГ), Националната служба за съвети в земеделието (НССЗ) и Асоциацията на земеделските производители в България (АЗПБ). Това съобщиха от пресцентъра на ПП ГЕРБ.\r\nПобедителят в Националния конкурс ще представи България на Европейския конгрес на младите фермери в Брюксел и ще се състезава за Европейската награда за млад фермер. Европейският конгрес сe инициира за пета поредна година от евродепутатите от Групата на Европейската народна партия в Европейския парламент - Нуно Мело (Португалия) и Ещер Херанс (Испания) с подкрепата на Конфедерацията на португалските фермери (CAP) и испанската Асоциация на младите фермери (ASAJA). \r\nЦелта на инициативата е да насърчи младите земеделски производители в селските райони и да направи по-видима тяхната дейност. Право на участие за Европейската награда имат всички европейски фермери под 40-годишна възраст. Печелившият проект от всяка страна-членка ще се състезава с конкурентите си на европейско ниво.\r\nОсновните критерии за оценка на проектите са използването на ноу-хау, нови методи и нови форми на технологиите в даден сектор или регион, чрез използването на иновативни методи в селското стопанство. Регламентът предвижда три награди – за най-добър проект, най-устойчив проект и най-иновативен проект.\r\nЗаинтересованите кандидати трябва да подготвят и изпратят заявление за участие (попълва се на български език), състоящо се от следните документи: име и данни за контакт; кратко описание на стопанството; представяне на проекта, което не трябва да надвишава 2 страници, като може да бъде предоставен и допълнителен материал под формата на DVD, снимки, брошури и др.\r\nСелекцията на национално ниво ще се осъществи от жури, определено от евродепутата Владимир Уручев и партниращите организации, в съответствие с критериите за допустимост, посочени в регламента на наградата.\r\nСрок за подаване на заявленията за участие: 06 април 2018 г. на e-mail: vladimirandreev.urutchev-office@europarl.europa.eu с текст „Национален конкурс за Европейската награда за млади фермери 2018”\r\nКласирането и обявяването на победителите на национално ниво ще се състои на 20 април 2018 г. в Пловдив в рамките на Първия национален форум на младите фермери.", "date": "2018.03.12", "title": "Евродепутатът Владимир Уручев и Асоциацията на земеделските производители в България обявяват Национален конкурс за млад фермер"}
{"url": "http://www.focus-news.net/news/2018/03/12/2498571/d-r-atanas-kambitov-kmet-na-blagoevgrad-vhodat-za-chetvartoto-izdanie-na-festivala-frankofoli-koyto-shte-se-provede-na-22-i-23-yuni-shte-bade-svoboden.html", "text": "Входът за четвъртото издание на фестивала „Франкофоли. Благоевград“, който ще се проведе на 22 и 23 юни, ще бъде свободен. Това обяви на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин. Той обясни, че за фестивала и тази година се очаква да пристигнат между 30 000 – 40 000 души. Д-р Камбитов каза още, че до броени дни ще станат ясни и изпълнителите, които ще участват във фестивала, като сред тях има много големи звезди. \r\nКметът на Благоевград добави, че преди това, на 16-17 юни, в града за поредна година ще се проведе церемония по връчване на наградите за българска музика. „Тези дни – на 30 и 31 март, пък, ни предстои провеждането на „Blagoevgrad Blues & Jazz” 2018“. В него участие ще вземат Милчо Левиев, Йълдъз Ибрахимова, блус дивата Кели Ръкър, Васко Кръпката, София Блус бенд, Биг Бенд на Българското национално радио, Биг Бенд - Благоевград, Лъчезар Кацарски“, посочи д-р Камбитов. Той допълни, че входът за джаз фестивала е 12 лева за 1 ден, а картата за 2 дни струва 20 лева. Кметът на Благоевград заяви, че Община Благоевград планира и провеждане на фестивал през месец септември, но информация за него ще бъде оповестена на по-късен етап.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Входът за четвъртото издание на фестивала „Франкофоли“, който ще се проведе на 22 и 23 юни, ще бъде свободен"}
{"url": "http://www.focus-news.net/news/2018/03/12/2498576/shumen-33-godishen-mazh-e-zadarzhan-za-proyava-na-agresiya-kam-politseyski-sluzhitel.html", "text": "33-годишен мъж е задържан вчера за проява на агресия към полицейски служител. Това съобщиха от пресцентъра на МВР. Вчера към 20.30 часа в дежурната част на РУ - Шумен чрез телефон 112 бил приет сигнал за сбиване пред кафене на пл. “България“ в града. На място бил пратен полицейски екип. При изясняване на случая и извършената проверка за установяване на самоличността им един от участниците започнал да се държи предизвикателно и агресивно към полицейски служител. Нанесъл удар с ръка в областта на гърдите на полицай, след което отправил нецензурни думи и закани към него. Мъжът е задържан в РУ - Шумен за срок до 24 часа. Изяснена била самоличността му - 33-годишен мъж с инициали Т. П. от Шумен, криминално проявен. За извършено престъпление по чл. 325 ал. 2 от НК е образувано досъдебно производство.", "date": "2018.03.12", "title": "Шумен: 33-годишен мъж е задържан за проява на агресия към полицейски служител"}
{"url": "http://www.focus-news.net/news/2018/03/12/2498577/sport-andres-iniesta-se-varna-na-trenirovki-sled-pretarpyana-travma.html", "text": "Полузащитникът на Барселона Андрес Иниеста се върна на тренировки след травма на подколенното сухожилие, получено в мач от 27-и кръг на испанското първенство срещу Атлетико.\r\nНе се изключва 33-годишният футболист да играе в мача срещу Челси на 14 март. \r\nВ настоящия сезон Иниеста има един гол в 31 мача.    Виктор Турмаков", "date": "2018.03.12", "title": "Спорт: Андрес Иниеста се върна на тренировки след претърпяна травма"}
{"url": "http://www.focus-news.net/news/2018/03/12/2498574/nkzhi-preustanoveno-e-dvizhenieto-na-vlakovete-v-mezhdugarieto-tsareva-livada-gabrovo-zaradi-skasano-noseshto-vazhe-i-kontakten-provodnik.html", "text": "Преустановено е движението на влаковете между Царева ливада и Габрово. Това съобщиха от пресцентъра на НКЖИ. Причината е скъсано носещо въже и контактен проводник вследствие  паднало дърво от активиран свлачищен процес. Своевременно е създадена организация и са предприети незабавни действия по отстраняване на проблема – отстраняване на дървото от железния път, демонтаж и последващ монтаж на контактната мрежа. \r\nОчаква се движението в междугарието Царева ливада – Габрово да бъде възстановено около 16.00 часа. \r\nЗа клиентите на националния железопътен превозвач от крайградските пътнически влакове № 42206/42207 Царева ливада - Габрово - Царева ливада е осигурен превоз с автобуси. \r\nВ 14.05 часа е възстановено движението на влаковете в междугарието Пловдив разпределителна изток – Крумово, след трагичния инцидент от тази сутрин.", "date": "2018.03.12", "title": "НКЖИ: Преустановено е движението на влаковете в междугарието Царева ливада - Габрово заради скъсано носещо въже и контактен проводник"}
{"url": "http://www.focus-news.net/news/2018/03/12/2498578/dobrich-do-26-mart-prodalzhava-obshtestvenoto-obsazhdane-na-proekta-na-naredbata-za-usloviyata-i-reda-za-zapisvane-i-premestvane-na-detsata-v-preduchilishtna-vazrast.html", "text": "До 26 март продължава общественото обсъждане на Проекта на Наредбата за условията и реда за записване, отписване и преместване на децата в предучилищна възраст на територията на общината, предаде кореспондент на Радио „Фокус” – Варна. Публичното обсъждане е обявено то Община град Добрич. Приемат се предложения и становища относно проекта. Пълният му текст е публикуван в рубриката „Проектодокументи“, подлинк „Актуални“. Гражданите могат да изпращат своите мнения и предложения на електронния адрес на общинската администрация. Докладната записка е внесена от кмета на Добрич Йордан Йорданов. Проектът съдържа четири нови момента. Доразработват се целодневна, полудневна, почасова и самостоятелна форма на педагогическо взаимодействие по избор на родителя при условие и по ред, определени от държавните образователни стандарти за предучилищното образование. Съгласно нормативната уредба у нас учебната година в детските градини и училища включва учебно и неучебно време. За детските градини тя започва на 15 септември и завършва на 14 септември следващата година, като учебното време е в периода 15 септември  - 31 май на следващата година. Това е отразено в глава девета на Наредбата. В Наредбата се въвеждат условията и реда на eлектронен прием  на децата в предучилищна възраст в общинските детски градини на територията на Община град Добрич. Освен това се въвеждат също организация на почасова и сезонни дейности, като допълнителни услуги в детските градини на територията на Община град Добрич  отново в съответствие със Закона за предучилищно и училищно образование. Сега действащата Наредба на Общината е приета с Решение на Общинския съвет през месец ноември 2016 година. При нейното прилагане обаче към настоящия момент са налице редица трудности по отношение на спазване на законовата база, свързано със систематизиране и прозрачност на процеса при реда за записване, отписване и преместване на децата в детските градини. Към това се добавят достъпност и публичност на информацията за общинските детски заведения. Целта е на практика да бъде постигната ефективност при използване на предлаганите услуги в детските градини и повишаване на тяхното качество, е посочено в докладната записка. С приемането на новата Наредба ще е възможно да бъдат избегнати случаите на фиктивно записване на децата в детските градини. \r\nЖулиета НИКОЛОВА", "date": "2018.03.12", "title": "Добрич: До 26 март продължава общественото обсъждане на проекта на Наредбата за условията и реда за записване и преместване на децата в предучилищна възраст"}
{"url": "http://www.focus-news.net/news/2018/03/12/2498572/ministar-nikolay-nankov-nyama-opasnost-ot-skasvane-na-stenata-na-yaz-barzina-sastoyanieto-mu-ne-e-avariyno.html", "text": "Стената на язовира е компрометирана. Хубаво е, че преливникът функционира, добре оразмерен е, с циментова обшивка, така че с него няма проблем. Това каза министърът на регионалното развитие и благоустройството Николай Нанков след инспекция на състоянието на яз. „Бързина“, предаде репортер на Агенция „Фокус“. „Проблемът е със стената и към момента да се извършват аварийни дейности тук, е безсмислено. Когато падне водата през летните месеци, тогава да са съответно проектиранията и да се прави ремонт. Със сифони ще работим, докато не намалее водата през летните месеци. Нямаме опасност от скъсване, не е аварийно състоянието. Въпросът е наистина да се реши цялостно проблемът с отремонтиране по проект при ниски води в летните месеци. Хубаво е, че имаме преливник“, коментира Нанков. По думите му на яз. „Рогозен“ 1 ще решават проблема тепърва с преливника, като намалеят и там обемите на водата. „Може би в следващите няколко месеца – от два до три, с актуализация на проектите и вече не аварийни, а планови ремонти по двата язовира – преливника на „Рогозен“ 1 и стената на „Бързина“. Областният управител на Враца Малина Николова е изключително активна и като организация на дейности, и като превантивна подготовка, но без инструментариум, най-вече финансов, докъде ще я докараме, ако прехвърлим язовирите на областните управители да представляват държавата“, допълни той и уточни, че ще докладва и на премиера Бойко Борисов, за да видят как ще осигурят финансовия ресурс, тъй като не е малък. \r\n„Колегите от ДАМТН ще излязат с одит в рамките на следващите няколко седмици. Подготвят се нормативни промени за категоризация на язовирите. Проблемите язовири са точно малките. Темата е комплексна, не е само за двата, които към момента ще решим. Кметът не може да не е доволен. Решаваме конкретния казус и ще го решим качествено. Ще трябва да се вместим в отпуснатите 3 млн. лв. за двата язовира. Мисля, че няма да има проблеми. Предвижда се довечера валежите да започнат и мисля, че към момента с около 2 метра падна нивото на яз. „Рогозен“ 1“, обясни още регионалният министър.", "date": "2018.03.12", "title": "Министър Николай Нанков: Няма опасност от скъсване на стената на яз. „Бързина“, състоянието му не е аварийно"}
{"url": "http://www.focus-news.net/news/2018/03/12/2498575/galina-stoycheva-predsedatel-na-administrativen-sad-kyustendil-ima-tendentsiya-za-neprekasnato-uvelichavane-na-obrazuvanite-dela.html", "text": "Има тенденция за непрекъснато увеличаване на образуваните дела в Административен съд – Кюстендил. Това каза пред журналисти председателят на съда Галина Стойчева, предаде репортер на Радио „Фокус” – Кюстендил. Според съдия Стойчева Административният съд е със сериозна натовареност, което е показателно за ефективността на специализираното административното правораздаване като значим фактор за осигуряване на правовия ред и гаранция за законност в работата на администрацията. \r\n„Много съществен е показателят за общия брой на решени дела, сравнен с общия брой дела за разглеждане. 865 са решените дела, а това е 81%. В тримесечен срок са свършени 70% от общия брой дела за разглеждане. Това е съществен показател за ефективността на правораздаването”, каза Галина Стойчева. По думите й при обжалване на решенията на Административен съд – Кюстендил показателите също сочат за едно качествено правораздаване, защото от общия брой обжалвани пред Върховен административен съд, около 80% от решенията са потвърдени.\r\nВенцеслав ИЛЧЕВ", "date": "2018.03.12", "title": "Галина Стойчева, председател на Административен съд – Кюстендил: Има тенденция за непрекъснато увеличаване на образуваните дела"}
{"url": "http://www.focus-news.net/news/2018/03/12/2498579/evrodeputatat-asim-ademov-obyavyava-konkurs-za-ese-balgariya-v-evropeyskiya-sayuz-nasheto-nastoyashte-i-badeshte.html", "text": "Евродепутатът от ГЕРБ/ЕНП Асим Адемов обявява ученически конкурс за есе на тема: „България в Европейския съюз – нашето настояще и бъдеще“, съобщават от пресцентъра на ПП ГЕРБ. Конкурсът е част от инициативата „Да опознаем Европейския съюз”, която евродепутатът стартира в края на 2017 г. Класиралите се на първите три места ще имат възможността да посетят Европейския парламент в Брюксел. Заелите местата от 4-то до 6-то ще получат поощрителни награди.\r\nПраво на участие имат всички ученици от 8-ми до 12 – ти клас от област Бургас. Творбите трябва да бъдат във формат Word document, до 2 печатни страници, шрифт - Times New Roman, размер 12, междуредие – Single. \r\nОценяването на получените есета ще се осъществи от тричленно жури в състав: проф.д-р Севдалина Турманова – зам.-областен управител на Бургас, Мария Бенчева – директор на РБ „П. К. Яворов” - Бургас и Венета Иванова - старши експерт по Български език и литература в РУО – Бургас.\r\nВсеки желаещ може да участва в конкурса като изпрати на е-mail адрес: competition.eu.2017@gmail.com авторско есе и попълнени надлежно Формуляр за участие и Декларация за авторско право, които могат да бъдат намерени на Фейсбук страницата на Асим Адемов - https://www.facebook.com/AdemovAsim/ \r\nСрокът за кандидатстване в конкурса е до 22.04.2018 г. \r\nРезултатите ще бъдат обявени на същата страница на 07.05.2018 г., а награждаването на победителите ще бъде в тържествена обстановка и в присъствието на официални лица в гр. Бургас през месец май 2018 г.\r\n„Целта е да се провокират младите хора да изразят личните си позиции по темата за настоящето и бъдещето на България в Европейския съюз. След успешното провеждане на такъв конкурс в област Благоевград и проявения засилен интерес от младежите, стартирам и в област Бургас. Учениците са носители на иновативно мислене. Имат какво да ни кажат и да насочат вниманието ни към аспекти от обкръжаващата ни среда, останали незабележими, но криещи потенциал.“, коментира Асим Адемов.", "date": "2018.03.12", "title": "Евродепутатът Асим Адемов обявява конкурс за есе „България в Европейския съюз – нашето настояще и бъдеще“"}
{"url": "http://www.focus-news.net/news/2018/03/12/2498583/plovdiv-49-godishen-e-mazhat-koyto-pochina-sled-kato-be-udaren-ot-lokomotiv-mezhdu-garite-plovdiv-razpredelitelna-iztok-i-krumovo.html", "text": "49-годишен е мъжът, който почина след като бе ударен от локомотив (подбивна машина) под Асеновградския надлез. Това съобщи за Радио „Фокус“-Пловдив говорителят на ОДМВР-Пловдив. Сигналът за инцидента е подаден в Пето районно управление на МВР-Пловдив в 10.40 часа.\r\nЦветана ТОНЧЕВА", "date": "2018.03.12", "title": "Пловдив: 49-годишен е мъжът, който почина след като бе ударен от локомотив между гарите Пловдив разпределителна изток и Крумово"}
{"url": "http://www.focus-news.net/news/2018/03/12/2498587/kardzhali-verizhna-katastrofa-e-stanala-na-bul-belomorski-ediniyat-ot-shofyorite-e-postradal-leko.html", "text": "Верижна катастрофа затрудни движението по бул. „Беломорски“. Това съобщиха за Агенция „Фокус“ от ОДМВР – Кърджали.  Малко след 13.00 часа на бул. „Беломорски“ в Кърджали лек автомобил „Фиат“ се е ударил в микробус, отклонил се е и челно след това се е ударил в лек автомобил „Ситроен“. Шофьорът на „Фиата“ е пострадал леко. В момента е на преглед в Центъра за спешна медицинска помощ. Няма затруднения в движението по булеварда, колите са вдигнати. Произшествието ще бъде обработено по административен ред. На виновния ще бъде съставен акт по Закона за движение по пътищата. \r\nДеница КИТАНОВА", "date": "2018.03.12", "title": "Кърджали: Верижна катастрофа е станала на бул. „Беломорски“, единият от шофьорите е пострадал леко"}
{"url": "http://www.focus-news.net/news/2018/03/12/2498584/rumen-petkov-grant-prix-bulgaria-vsichki-balgarski-sastezateli-po-mototsikletizam-shte-uchastvat-na-svetovniya-shampionat-s-balgarski-litsenz.html", "text": "Всички български състезатели по мотоциклетизъм ще участват на световния шампионат с български лиценз. Това каза пред журналисти председателят на организационния комитет на Grant Prix Bulgaria Румен Петков. Поводът е решението на Министерски съвет да отпусне сума в размер на 1 662 455 лв. за организирането и провеждането на Световния и Европейския шампионат по мотокрос. Шампионатите са сред най-престижните в света, като се очаква в България да пристигне световния елит в моторния спорт. На срещата в министерството присъстваха още министърът на младежта и спорта Красен Кралев, председателят на българската федерация по мотоциклетизъм Богдан Николов, генералният секретар на федерацията Иво Цветанов и български състезатели по мотоциклетизъм, начело с пилота Мартин Чой. По думите на Петков издаването на български лиценз за всички състезатели е безспорен успех и ще даде шанс на пилотите да развеят родния трибагреник. Той добави, че тази година Севлиево ще има шанса да приеме кръг от  световния шампионат по мотокрос. По думите му това е заслуга, която без подкрепата на българската държава и правителството, е нямало как да бъде осъществена. \r\nМинистърът на младежта и спорта Красен Кралев изрази оптимизъм, че Българската федерация по мотоциклетизъм ще се справи отлично с провеждането на световния и европейски шампионат. „Искам само да пожелая на всички наши състезатели да реализират целите си. Ще бъде много емоционално да се състезават пред собствена публика. Нека да има максимална концентрация, за да може да се поздравим с колко се може повече победи на шампионатите.“\r\nПилотът Мартин Чой също благодари за жеста на правителството и шанса той, както и неговите колеги, да се състезават на родна земя. Състезателят увери, че към днешна дата вече разполага с български лиценз. „Организирането на шампионатите е стъпка напред за българския мотоциклетен спорт“, завърши изказването си Чой.", "date": "2018.03.12", "title": "Румен Петков, Grant Prix Bulgaria: Всички български състезатели по мотоциклетизъм ще участват на световния шампионат с български лиценз"}
{"url": "http://www.focus-news.net/news/2018/03/12/2498586/sliven-oblastnata-administratsiya-shte-se-vklyuchi-v-natsionalnata-kampaniya-velikden-za-vseki.html", "text": "Областната администрация в Сливен ще се включи в Националната кампания „Великден за всеки“ – „Дари празник на баба и дядо“. Това съобщиха за Радио „Фокус“ – Сливен от Областната администрация. Кампанията се организира за трета поредна година под патронажа на омбудсмана на Република България Мая Манолова. Целта е в навечерието на Великден да се съберат дарения за трапезата на най-бедните граждани, които обикновено са от поколението на нашите родители, баби и дядовци.\r\nИ тази година ще се набират както парични средства, така и хранителни продукти. Паричните постъпления ще бъдат обърнати във ваучери на стойност по 20 лева, с които притежателите им ще могат да пазарят в търговски обекти. Ваучерите ще бъдат раздадени по предварително уточнени поименни списъци, предоставени от НОИ. С тях ще бъдат подкрепени онези пенсионери, които няма да получат надбавка за празника. При предишните две издания на кампанията са събрани тонове храна и близо 1 млн.лева, с които са подпомогнати над 60 хиляди пенсионери – съобщиха от канцеларията на омбудсмана.\r\nОбластната администрация подкрепя кампанията и ще се включи в нея. Областният управител Чавдар Божурски отправя молба към представителите на бизнеса, ведомствата и организациите да подпомогнат „Великден за всеки“. Той изпрати писма за съдействие до кметовете на четирите общини в областта, за да бъде популяризирана инициативата „Дари празник за баба и дядо“.\r\nСредствата се набират по сметка, разкрита конкретно и единствено за целите на кампанията, като титуляр е Българският червен кръст: IBAN BG53UNCR70001522802795, банков код UNCRBGSF, или със СМС 1255 на стойност 1 лев, освободен от ДДС. При попълването на платежното нареждане трябва да бъде посочена конкретно общината, в която дарителите биха искали средствата им да отидат.", "date": "2018.03.12", "title": "Сливен: Областната администрация ще се включи в  Националната кампания „Великден за всеки“"}
{"url": "http://www.focus-news.net/news/2018/03/12/2498581/blagoevgrad-normalno-se-osashtestvyava-preminavaneto-na-motorni-prevozni-sredstva-prez-gkpp-ilinden.html", "text": "Нормално се осъществява преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от „Гранична полиция“. Нормално натоварен е и трафикът на ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.03.12", "title": "Благоевград: Нормално се осъществява преминаването на моторни превозни средства през ГКПП „Илинден“"}
{"url": "http://www.focus-news.net/news/2018/03/12/2498592/bchk-zapochva-razdavaneto-na-produktite-ot-hranitelnata-programa-na-es.html", "text": "В изпълнение на Оперативната програма за храни и/или основно материално подпомагане по Фонда за европейско подпомагане на най-нуждаещите се лица (ФЕПНЛ) - План 2016, Българският червен кръст започва поетапно раздаване на индивидуални пакети с хранителни продукти на 331 485 нуждаещи се български граждани. Това съобщиха от пресцентъра на БЧК. \r\nДнес се откриват раздавателни пунктове във Враца, а до края на седмицата, поетапно, ще бъдат отворени още 20 пункта в още 6 региона на страната. Седмичен график за раздаването е публикуван на интернет страниците на БЧК /www.redcross.bg/, на АСП /www.asp.government.bg/ и в регионалните офиси на БЧК.\r\nВ зависимост от доставката на продуктите в складовете на БЧК и зареждането на раздавателните пунктове, ще бъде изготвен и обявен подробен график за всички региони в страната. \r\nРаздаването ще продължи до 4 май и всички правоимащи, включени в списъците на АСП, ще получат по 16,320 кг от 7 вида хранителни продукти: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и  мед – 1 кг . \r\nВ списъците на Агенцията за социално подпомагане са включени следните категории граждани:\r\n•\tЛица и семейства, подпомагани с целеви помощи за отопление през  отоплителен сезон 2015/2016г.; \r\n•\tмайки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;\r\n•\t лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.;\r\n•\tлица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.; \r\n•\tлица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г.\r\n•\tЛица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.\r\n•\tЛица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.  \r\nРаздаването ще се извършва от служители и доброволци на БЧК в 310 пункта в цялата страна, като всеки правоимащ ще получава хранителните продукти срещу подпис и документ за самоличност.\r\nОперативната програма се управлява от Агенцията за социално подпомагане и се осъществява със съдействието на местните власти.\r\nДопълнителна информация гражданите могат да получат в областните или в Столичната организации на БЧК.", "date": "2018.03.12", "title": "БЧК започва раздаването на продуктите от хранителната програма на ЕС"}
{"url": "http://www.focus-news.net/news/2018/03/12/2498590/kontsert-i-degustatsiya-na-azerbaydzhanska-kuhnya-shte-se-provedat-na-16-mart-po-povod-azerbaydzhanskiya-praznik-novruz.html", "text": "Концерт и дегустация на азербайджанска кухня ще се проведат на 16 март по повод азербайджанския празник Новруз. Това съобщиха от пресцентъра на Посолството на Азербайджан. Азербайджанците празнуват идването на пролетта със своя много обичан трихилядолетен традиционален празник – Новруз (Нов ден). Като празник на пролетта, подновяването и съживяването Новруз се отбелязва всяка година на 20 или 21 март, от момента на пролетното равноденствие, но празненствата започват преди това, с четирите вторника преди Новруз. Вторниците олицетворяват елементите на живота – водата, огъня, въздуха и земята. Новруз е семеен празник, като цялото семейство се събира заедно около хубаво наредена с вкусни национални ястия и сладкиши трапеза.\r\nНовруз, който е вписан в Представителния списък на нематериалното културно наследство на човечеството на ЮНЕСКО, подкрепя толерантността и културното разнообразие, допринася за солидарността, приятелството и мира. По инициатива на Азербайджан на 23 февруари 2010 г. на 64-тата сесия на Общото събрание на ООН е приета резолюция, с която 21 март се признава за Международен ден на Новруз, като се има предвид, че традициите и ритуалите на този празник отразяват особеностите на културните и древните обичаи на цивилизациите на Изтока и Запада.\r\nПо този повод ще се проведе концерт на азербайджанската музика, придружен от дегустация на азербайджанската кухня, който ще се състои на 16 март 2018 г. от 18.30 часа в Централния военен клуб (гр. София, бул. “Цар Освободител” №7). В концертната програма ще бъдат представени азербайджански джаз композиции в изпълнение на българска група с ръководител г-н Минко Ламбов.", "date": "2018.03.12", "title": "Концерт и дегустация на азербайджанска кухня ще се проведат на 16 март по повод азербайджанския празник Новруз"}
{"url": "http://www.focus-news.net/news/2018/03/12/2498582/georgi-ikonomov-kmet-na-obshtina-bansko-dobriyat-turizam-bez-dobrata-hrana-ne-mozhe-da-se-realizira.html", "text": "Добрият туризъм без добрата храна не може да се реализира. Това каза кметът на Община Банско Георги Икономов по време на кръгла маса за обсъждането на проекта „Сподели България“, предаде репортер на Радио „Фокус”- Пирин. „Въпреки този ръст на туристите, не трябва да се успокояваме и да „лежим” на стара слава и на това, което имаме към момента, защото всеки в света продължава да развива и да разнообразява своите туристически продукти”, каза Икономов. По думите посещавайки един регион, туристите искат да опитат традиционни ястия. Според него, ако тя е екологично чиста, е още по- добре. „Тази съвместна идея между двете министерства е много добра. Сега има много работа, тъй като тези винени и кулинарни маршрути трябва да се рекламират по- най- подходящия начин, като това трябва да бъде обща идея, обща задача. Бизнесът най- много ще се възползва от тези маршрути и при реализацията на рози проект, той трябва да бъде в основата”, каза Икономов. По думите му тази идея е изключително подходяща и за вътрешен туризъм, защото голяма част от нас не знаем какво се случва в останала част от страната и какво е типично за тях. „Едни такива маршрути, които са комбинирани с кулинарен и винен туризъм са изключително подходящи за нас самите българи да опознаем нашата страна”, каза Икономов. \r\nЛора КАЛЧЕВА", "date": "2018.03.12", "title": "Георги Икономов, кмет на Община Банско: Добрият туризъм без добрата храна не може да се реализира"}
{"url": "http://www.focus-news.net/news/2018/03/12/2498595/ministarat-na-otbranata-krasimir-karakachanov-shte-uchastva-v-sreshta-na-ministrite-na-otbranata-ot-format-b-9-v-bukuresht.html", "text": "Министърът на отбраната Красимир Каракачанов ще участва в среща на министрите на отбраната от формат Б 9 – България, Чехия, Естония, Латвия, Литва, Полша, Румъния, Словакия и Унгария. Това съобщиха от пресцентъра на Министерство на отбраната. Срещата ще се проведе на 13 март 2018 г. в Букурещ и е първата от този формат на ниво министри на отбраната.\r\nСрещата има за цел да бъдат координирани позициите на участващите страни по теми от дневния ред на НАТО. Форматът Б 9 предоставя възможност за задълбочаване на диалога и сътрудничеството между тази група съюзници от НАТО. Общият принос към процесите на адаптация на Алианса е в съзвучие с принципите на солидарност и неделимост на сигурността на страните-членки на НАТО.\r\nДо момента срещи на Б 9 са проведени на ниво държавни и правителствени ръководители във Варшава през юли 2014 г. и в Букурещ през ноември 2015 г. Министрите на външните работи от Б 9 също проведоха срещи през ноември 2016 г. в Букурещ и през октомври 2017 г. във Варшава.", "date": "2018.03.12", "title": "Министърът на отбраната Красимир Каракачанов ще участва в среща на министрите на отбраната от формат Б 9 в Букурещ"}
{"url": "http://www.focus-news.net/news/2018/03/12/2498585/premierat-boyko-borisov-balgarite-uspyavat-da-spasyat-48-hilyadi-evrei-i-zatova-zasluzhavat-uvazhenie.html", "text": "Българския народ, Църква, интелектуалци и общественици в тези може би най-жестоки времена, са успели да спасят 48 хил. евреи. Затова българският народ заслужава голямо уважение. Това заяви министър-председателят Бойко Борисов в реч, изнесена в рамките на възпоменателна церемония в Скопие по повод 75-та годишнина от депортирането на евреите от територията на днешна Република Македония, като поясни, че съответното признание към българите е изказано на тържество в Сингогата в София, проведено в събота, предаде репортер на Агенция „Фокус“. \r\n„Разбира се, ние много скърбим, затова и днес сме тук, защото всеки човешки живот, всеки, който е изпратен да изгори в лагерите, не трябва да бъде забравян“, подчерта българският премиер на събитието в памет на жертвите на Холокоста от територията на днешна Република Македония. \r\nСъщевременно премиерът призова: „Не трябва да забравяме, то не  било толкова далеч, а и само преди 20 г. на територията на Балканите се разиграха не по-малко жестоки кръвопролития. Затова смисълът – освен да изкажем своя поклон, скръб към убитите, е да разберем, че на Балканите трябва да градим, да работим заедно, да вървим към по-добро устройство и - ако щете - народите ни да живеят щастливо и всичко това да остане в историята. \r\nАко позволим отново подобни събития, тогава ние сме глупави. И ние, настоящите политици, носим отговорност. Така че светла им памет, не сме ги забравили, те са в нашето съзнание и затова всички сме дошли да почетем и поскърбим за тези, които не са успели да се измъкнат от нацистката машина“, каза още Бойко Борисов.\r\nСлед речта си Бойко Борисов положи венец пред паметника на загиналите евреи от територията на днешна Република Македония. Събитието бе организирано в двора на Тютюневия комбинат-Скопие, бившия Монопол, откъдето през март 1943 г. 7 144-ма евреи са откарани в нацисткия концентрационен лагер „Треблинка“ в окупираната от нацистите Полша.\r\nНа събитието присъства делегация на правителството в Скопие, водена от македонския министър-председател Зоран Заев, който също изнесе реч пред присъстващите. Премиерът на Босна и Херцеговина Дениз Звиздич, който е на официално посещение в Македония, също бе сред гостите на възпоменателна церемония. Сред другите гости бяха министърът на външните работи на Полша Яцек Чапутович, а също и представители на Румъния.\r\nВ официалната делегация на София бяха включени също и представители на еврейската общност в България.\r\nТереза ГЕРОВА", "date": "2018.03.12", "title": "Премиерът Бойко Борисов: Българите успяват да спасят 48 хиляди евреи и затова заслужават уважение"}
{"url": "http://www.focus-news.net/news/2018/03/12/2498596/shumen-nov-statsionarno-prenosim-ured-za-kontrol-na-skorostta-vleze-v-eksploatatsiya-na-teritoriyata-na-odmvr.html", "text": "Нов стационарно-преносим уред за контрол на скоростта влезе в експлоатация на територията на ОДМВР-Шумен, предаде репортер на Радио „Фокус“-Шумен. Модерното устройство беше представено от Веселин Георгиев, инспектор в сектор „Пътна полиция“.  Камерата е с обхват на засичане до 600 метра, като може да засича нарушния на скоростните режими в няколко ленти за движение едновременно. Уредът прави 400 замервания в секунда, като е еднакво ефективен както през деня, така и пред нощта.  \r\nИнспектор Веселин Георгиев обясни, че измерената скорост е безупречна. „Измерването се извършва с лазерен прибор. В устройството има инсталиран софтуер за разпознаване на регистрационните номера, при заснемане на нарушението автоматично се разпознава номерът на автомобила и автоматично се изготвя справката за собственост“, заяви Веселин Георгиев.  „Процесът на издаване на електронен фиш и обработка на самото нарушение е доста автоматизиран и ще улесни нашата работа от административна гледна точка“, посочи Веселин Георгиев. Той отбеляза, че високата и несъобразена скорост остава основна причина за катастрофите по пътищата, което налага и засилен пътен контрол. В цялата страна има 28 броя от новите модерни системи. \r\nДнес новата стационарна преносима установка за контрол на скоростта влезе в работен режим на работа на изхода на кв. Дивдядово в посока към Шумен, като за 10 минути бяха  засечени трима нарушители. 4600 са установените нарушенията на скоростта през първите два месеца на годината, сочат данните на ОДМВР-Шумен. Най-много са нарушенията на скоростните режими до 30 км/ час над максимално позволената скорост - 4066. Със скорост между 31 и 40 км/час над  максимално допустимата са засечени 376 водачи. 109 са електронните фишове издадени на водачи, управлявали със скорост между 41 и 50 км/ час над максимално разрешената. 59 са установените нарушения на водачи, които управлявали с превишение над 50 км/ час над максимално позволената.  За неспазване на предимство, знаци и сигнали са санкционирани 199 водачи, за неправилно спиране и паркиране - 1249. 68 са установените неправоспособни водачи през първите два месеца на 2018 година. Установени са 61 водачи, седнали зад волана след употреба на алкохол. Други 11 са засечени да управляват моторни превозни средства след употреба на наркотични вещества или техни аналози.\r\nИвелина ИВАНОВА", "date": "2018.03.12", "title": "Шумен: Нов стационарно-преносим уред за контрол на скоростта влезе в експлоатация на територията на ОДМВР"}
{"url": "http://www.focus-news.net/news/2018/03/12/2498593/predsedatelyat-na-administrativen-sad-kyustendil-galina-stoycheva-iskovete-na-lisheni-ot-svoboda-natovarvat-seriozno-byudzheta-na-sada.html", "text": "Исковете на лишени от свобода натоварват сериозно бюджета на Административния съд в Кюстендил. Това каза пред журналисти председателят на Административен съд – Кюстендил Галина Стойчева, предаде репортер на Радио „Фокус” – Кюстендил. Според съдия Стойчева след промени в Закона за изпълнение на наказанията и задържането под стража на съда са подсъдни и делата за обезщетяване за вреди, причинени на лишени от свобода или задържани под стража лица от специализираните органи по изпълнения на наказанията. Самите дела се предявяват във връзка с претенции на ищците за нарушения на забраните за изтезание, на жестоко, нечовешко и унизително отношение, предвидени в специалния закон и в Конвенцията за защита правата на човека. \r\n„Това са дела, свързани със сериозни затруднения от финансово и от друго естество за работата на съда. Голяма част от тези лица искат и назначаване на служебни защитници. Освен това разглеждането на тези дела изисква активно участие на Областно звено „Охрана”, които са задължени да осигуряват присъствието на задържаните лица по делата”, каза Галина Стойчева. По думите й специалният закон за изпълнение на наказанията предвижда, че лицата, предявили искове не внасят разноски по тези дела предварително. „Това означава, че ако съдът прецени, че жалбите са основателни, и назначи експертизи, то възнагражденията на вещите лица се поемат от бюджета на съда. При ограничените бюджети на органите на съдебната власт, това създава сериозни финансови затруднения”, каза Галина Стойчева.\r\nВенцеслав ИЛЧЕВ", "date": "2018.03.12", "title": "Председателят на Административен съд – Кюстендил Галина Стойчева: Исковете на лишени от свобода натоварват сериозно бюджета на съда"}
{"url": "http://www.focus-news.net/news/2018/03/12/2498597/zam-ministar-denitsa-nikolova-shte-sapredsedatelva-zasedanie-na-komiteta-za-nablyudenie-na-programata-interreg-evropa-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на програмата „ИНТЕРРЕГ Европа“ 2014-2020 г. Това съобщиха от пресцентъра на Министерство на регионалното развитие и благоустройството. Събитието ще се състои на 13 март от 09.00 часа в „София хотел Балкан“. Участие се очаква за вземат заместник-председателят на програмата от австрийска страна Анна Мария Краманн, Жан-Марк Вениану – представител на Европейската комисия, Жил Гриенбаум – представител на  Управляващия орган – Звеното за европейски въпроси на Франция, Ервин Сиверис - програмен директор на Секретариата на ИНТЕРРЕГ Европа и др. \r\nПо време на заседанието ще бъде представена обобщена информация за развитието на общите проекти, актуализация на последните разработки на програмата за онлайн приложения и отчетни системи, резултатите от третата покана за набиране на проектни предложения и др. \r\nПрограмата за междурегионално сътрудничество „ИНТЕРРЕГ ЕВРОПА 2014-2020 г. е инструмент за прилагане на кохезионната политика на Европейския съюз - стратегия за интелигентна, устойчива и приобщаваща икономика, създаваща високи равнища на заетост, производителност и социално сближаване. „ИНТЕРРЕГ ЕВРОПА“ е насочена към цялата територия на Европейския съюз, Норвегия и Швейцария. Общият бюджет е 426 309 618 евро, като средствата от Европейския фонд за регионално развитие възлизат на 359 326 320 евро, а останалата част от 66 983 298 евро е национално съфинансиране. През настоящия програмен период програмата  работи по четири теми – всички свързани с регионалното развитие: „Научноизследователска дейност, технологично развитие и иновации“, „Конкурентоспособност на малките и средните предприятия“, „Нисковъглеродна икономика“ и „Околна среда и ресурсна ефективност“.", "date": "2018.03.12", "title": "Зам.-министър Деница Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г."}
{"url": "http://www.focus-news.net/news/2018/03/12/2498580/afp-donald-tramp-zayavi-che-shte-izprati-ministara-si-na-targoviyata-za-da-obsadi-mitata-s-es.html", "text": "Президентът на САЩ Доналд Тръмп заяви, че министърът на търговията Уилбър Рос ще говори с представители на ЕС относно снижаването на техните мита и другите бариери в търговията с американските стоки, предава  AFP.\r\nДоналд Тръмп обяви това на профила си в социалната мрежа в „Туитър“ след преговори в Брюксел между американски и европейски търговски представители, които не успяха да постигнат решение относно икономическите спорове, предизвикани от наложените от Вашингтон вносни мита върху стоманата и алуминия. \r\n„Министърът на търговията Уилбър Рос ще говори с представителите на ЕС относно елиминирането на огромните мита и бариери, които те използват срещу САЩ. Това не е честно за нашите фермери и производители“, написа Тръмп на профила си в социалната мрежа.  Виктор Турмаков", "date": "2018.03.12", "title": "AFP: Доналд Тръмп заяви, че ще изпрати министъра си на търговията, за да обсъди митата   с ЕС"}
{"url": "http://www.focus-news.net/news/2018/03/12/2498601/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще разберем какво е състоянието на водоемите в Садовска община от зам.-кмета Петър Георгиев. Той ще ни каже има ли опасности, причинени от снеготопенето, и почистени ли са реките там. Ще научим също какви нови инвестиционни намерения има към село Катуница, от кмета на селото Красимир Юруков.\r\nВъв втората част от предаването ни ще разберем как се интегрират малцинствата в Садовска община, на чиято територия се проведе кръгла маса – част от „Информационна кампания, насочена към преодоляване на обществените нагласи, основани на етнически произход и културна идентичност”. За всичко това ще ни говори Юлиян Петров, председател на синдикат „Образование” към КТ „Подкрепа”, който е един от организаторите на инициативата.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа.\r\nВодещ на предаването е Цветана Тончева.", "date": "2018.03.12", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/03/12/2498598/d-r-atanas-kambitov-kmet-na-blagoevgrad-ako-nyama-obzhalvaniya-do-dva-mesetsa-shte-zapochnem-izgrazhdaneto-na-videonablyudenie-v-grada.html", "text": "Ако няма обжалвания, до два месеца ще започнем изграждането на видеонаблюдение в Благоевград. Това каза на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин. Д-р Камбитов обясни, че системата ще обхване централна градска част, абсолютно всички училища и детски градини. \r\n„Неслучайно акцентирам на училищата и детските гради. Не само в училищните дворове, но и в периметъра около тях, ще бъдат поставени камери, защото знаете, че там има недобри практики. Обикновено там децата биват „зарибявани“ с наркотици и други неща. Идеята ни е максимално да обхванем тези райони, като ще дадем възможност от охраната на училищата да могат да наблюдават какво се случва на камерите. Достъп ще има и полицията. Идеята ни е да се раздадат таблети на патрулките, за да може по-всяко време да следят какво се случва“, допълни д-р Камбитов. Той каза още, че видеонаблюдение ще бъде монтирано и в парковите зони. Самото изграждане на системата ще бъде осъществено в три етапа, като в началото ще се започне с 70 – 80 % от предвиденото, а след това ще се надгражда до 100 %. „Надяваме се, че това ще се случи в рамките на около 1 година. Условията на процедурата, защото ние сме възложители, са да се инвестира от страна на изпълнителя, а след това ние в рамките на 5 години да им изплатим сумата. Така от една страна ще сме сигурни, че фирмата е сериозна, но от друга страна ще получим нещо, което ще е качествено“, отбеляза д-р Камбитов. \r\nСред другите актуални теми, които кметът на Благоевград коментира беше санирането на сградата на Общината, което започва до дни. По отношение на санирането на сградата на Областна дирекция на МВР – Благоевград д-р Камбитов посочи, че то върви с добри темпове. Кметът на Благоевград съобщи, че ще започне и реконструкция на фоайето на Младежки дом. Друг актуален проблем, върху който той акцентира, бе свързан с трагичния инцидент при, който в края на 2017 година 19-годишна студентка бе блъсната от товарен автомобил, в следствие на което почина. „След инцидента на улица „Славянска“, който се случи миналата година, бе поискано от студентите и ръководителите на ЮЗУ „Неофит Рилски“ да бъдат премахнати всички навеси по улицата. Ако сега минете оттам, ще видите, че тях вече ги няма. До дни започваме и изграждането на светофарна уредба на въпросното кръстовище. Аз винаги съм твърдял, че тя няма да реши проблема чак толкова, но все пак това бе искането на младите хора. Изграждането на светофара е заложено и в бюджета“, подчерта д-р Камбитов.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Ако няма обжалвания, до два месеца ще започнем изграждането на видеонаблюдение в града"}
{"url": "http://www.focus-news.net/news/2018/03/12/2498604/martin-choy-pilot-na-bmw-ministerstvoto-na-mladezhta-i-sporta-podpomaga-usileno-razvitieto-na-mototsikletniya-sport.html", "text": "Министерството на младежта и спорта подпомага усилено развитието на мотоциклетния спорт. Това каза в интервю за Радио „Фокус“ пилотът на BMW Мартин Чой. Българският лиценз ще донесе на всички родни състезатели повече самочувствие и увереност, поясни пилотът. „Когато стигнеш до право да участваш на световен шампионат, означава, че вече имаш доста години труд зад гърба си и вече си получил признание. През последните години съм участвал с чешки лиценз. Участвал съм още с македонски и с румънски. В същото време обаче ти си българин. Чувството да се състезаваш при такива условия не е същото. Ще дам пример. Когато отидох на „24 часа на Льо Ман“ – едно от най-известните състезания в света, и когато пред 150 хиляди души те представят и пуснат българския химн, усещането е неописуемо. А когато и в документите си с българското знаме и с български лиценз, картината се променя.“ \r\nСпоред състезателя завръщането на световния мотокрос шампионат в България е голяма стъпка напред, защото мотоциклетизмът е водещ спорт. Чой разкри, че за да бъде в максимална спортна форма прекарва по 4 часа на ден във физически упражнения. Мотоциклетизмът изисква много на брой специални упражнения, коментира Чой и добави, че основни в тази дисциплина са упражненията за баланс и кондиция. „Това нещо го правя повече от 20 години. Кардиото също е водещо, разбира се. След това идва и тренировката с мотоциклета. Нея няма какво да я замени“. По отношение личните си цели на световния шампионат, Чой каза, че вече е изпълнил голямата си мечта. „На мен мечтата ми беше да съм в заводския отбор на BMW. Вече от няколко години съм там, което означава, че ми гласуват голямо доверие. Самото ми участие в световния шампионат е успех, който съм постигнал сам за себе си.“ Чой си пожела да е здрав по време на шампионата и техническите повреди да бъдат сведени до минимум. \r\nЗапрян ЗАПРЯНОВ", "date": "2018.03.12", "title": "Мартин Чой, пилот на BMW: Министерството на младежта и спорта подпомага усилено развитието на мотоциклетния спорт"}
{"url": "http://www.focus-news.net/news/2018/03/12/2498588/reuters-angela-merkel-izrazi-nadezhda-che-shte-e-vazmozhno-provezhdaneto-na-pregovori-za-nalaganite-ot-sasht-mita.html", "text": "Германският канцлер Ангела Меркел заяви, че Европа трябва да бъде готова да реагира на едностранното налагане на търговски тарифи от страна на САЩ, но изрази надежда, че ще има преговори по въпроса преди това, предава  Reuters.\r\nПо-рано президентът на САЩ Доналд Тръмп наложи вносни мита в размер от 25% върху стоманата и 10% върху алуминия. Същевременно от Вашингтон загатват, че ще направят определени изключения за някои свои партньори. \r\n„Ако едностранните действия не могат да се избегнат, тогава трябва да помислим как да реагираме по реципрочен начин, но първо бих се фокусирала върху преговорите. Ще има редица възможности за тях“, заяви Меркел по време на пресконференция. Виктор Турмаков", "date": "2018.03.12", "title": "Reuters: Ангела Меркел изрази надежда, че ще е възможно провеждането на преговори за налаганите от САЩ мита"}
{"url": "http://www.focus-news.net/news/2018/03/12/2498602/varna-narodniyat-predstavitel-ot-gerb-pavel-hristov-provede-priemna-za-grazhdani.html", "text": "Граждани потърсиха съдействието на народния представител от ПП ГЕРБ Павел Христов по време на приемния му ден във Варна. Това съобщиха от пресцентъра на ПП ГЕРБ – Варна. Сред обсъдените теми бе юридически казус на варненка, свързан с невъзможността й да влезе във владение на реституиран имот в София. Народният представител се ангажира да й съдейства за среща с член на парламентарната правна комисия.\r\nВ приемния ден на Павел Христов граждани настояха институциите да упражняват по-строг контрол върху хигиената в заведенията за бързо хранене, както и да се увеличат усилията за разкриване на телефонните измами, чиито извършители са изключително изобретателни, въвличайки в своите схеми беззащитни възрастни хора.\r\nСред дискутираните въпроси бе и поддръжката на компоненти на електропреносната мрежа, изградени от собственици на частни имоти в селищни образувания.", "date": "2018.03.12", "title": "Варна: Народният представител от ГЕРБ Павел Христов проведе приемна за граждани"}
{"url": "http://www.focus-news.net/news/2018/03/12/2498600/premierat-boyko-borisov-uchastva-vav-vazpomenatelna-tseremoniya-v-skopie-po-povod-75-ta-godishnina-ot-deportiraneto-na-evreite-ot-teritoriyata-na-dneshna-republika-makedoniya-obzor.html", "text": "Премиерът Бойко Борисов бе на посещение в Скопие на 12 март, където заедно с македонския министър-председател Зоран Заев участва във възпоменателна церемония по повод 75-та годишнина от депортирането на евреите от територията на днешна Република Македония в нацистките лагери на смъртта. \r\nСъбитието бе открито с реч на председателя на еврейската общност в Македония - Брета Романо Николич, която припомни съдбата на евреите, депортирани в годините на Втората световна война в концентрационния лагер \"Треблинка\".\r\nСлед нея думата бе дадена на македонския премиер Зоран Заев. \"Присъствието на Борисов и Звиздич е за мен голяма и чест и гордост. Днес, 75 години по-късно, сме се събрали да отбележим паметта на хората, загубили живота си в едно страшно време. Отбелязваме 75 г. от времената, когато 7144 евреи от Скопие, Битоля и Щип, но и от цяла Македония бяха събрани тук в пределите на тогавашния „Монопол“ и изпратени на път, от който никога не се връщат. Геноцидът на евреите през Втората световна война е борба на разрушителните и антицивилизационни сили срещу любовта и доброто. Холокостът е борба срещу хората, свободата и бъдещето. „Там, където горят книги, някой ден ще горят и хора“ е цитат от драмата „Ал Мансур“ на Хайнрих Хайне. Нашите съграждани, евреите бяха книги на нашето общество, изписани с векове история и традиции и борба за по-добро бъдеще за всички, които живеят на тези земи“, бяха думите Заев, изречени в рамките на възпоменателната церемония в Скопие. \r\n„Днес бих желал да благодаря на еврейската общност и на Фонда за Холокоста на Македония, заради които си спомняме историята и културата на нашите съграждани и техните предци. Вие правите страната по-богата и гражданите на Македония са ви благодарни“, допълни Заев.\r\n„Омразата не е за нас. Приемането на различията, любовта към ближния, почитта към другите, поддръжката, сътрудничеството и приятелството са ценностите които са в нашите сърца и дела. Никога да не забравяме какво се случи тук пред 75 години, историята се повтаря единствено за тези, които остават слепи за миналото. Няма да бъдем слепи, за да не се повтаря“, каза още в речта си македонският премиер. \r\nСлед това премиерът на България Бойко Борисов направи обръщението си. \r\n„Разбира се, ние много скърбим, затова и днес сме тук, защото всеки човешки живот, всеки, който е изпратен да изгори в лагерите, не трябва да бъде забравян“, подчерта българският премиер на събитието в памет на жертвите на Холокоста, организирано в двора на Тютюневия комбинат-Скопие, бившия Монопол, откъдето през март 1943 г. 7 144-ма евреи са откарани в нацисткия лагер „Треблинка“ в окупираната от нацистите Полша.\r\nСъщевременно премиерът призова: „Не трябва да забравяме, то не било толкова далеч, а и само преди 20 г. на територията на Балканите се разиграха не по-малко жестоки кръвопролития. Затова смисълът – освен да изкажем своя поклон, скръб към убитите, е да разберем, че на Балканите трябва да градим, да работим заедно, да вървим към по-добро устройство и - ако щете - народите ни да живеят щастливо и всичко това да остане в историята“. \r\n„Ако позволим отново подобни събития, тогава ние сме глупави. И ние, настоящите политици, носим отговорност. Така че светла им памет, не сме ги забравили, те са в нашето съзнание и затова всички сме дошли да почетем и поскърбим за тези, които не са успели да се измъкнат от нацистката машина“, каза още Бойко Борисов.\r\nВ Скопие българският премиер не пропусна да отбележи, че \"българския народ, Църква, интелектуалци и общественици в тези може би най-жестоки времена, са успели да спасят 48 хил. евреи. Затова българският народ заслужава голямо уважение\". \r\nСлед речта си Бойко Борисов положи венец пред паметника на загиналите евреи от територията на днешна Република Македония. \r\nБойко Борисов е първият български министър-председател, който участва в честването на годишнината от депортацията на евреите от днешна Република Македония. В Скопие като част от официалната делегация на София той бе придружаван от представители на еврейската общност в България.\r\nПрограмата на визитата му продължи със среща с правителствените ръководители на Република Македония и Босна и Херцеговина, съответно Зоран Заев и Денис Звиздич, който е на официално посещение в страната. \r\nВ срещата, която се състоя след възпоменателната церемония в Скопие в памет на 75-годишнината от депортирането на евреите от територията на Република Македония, участваха още вицепремиерът на Румъния Ана Бирчал и министърът на външните работи на Полша Яцек Чапутович. \r\nВ разговорите бе подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие. „Всеки един проект обслужва всяка една балканска, както и всяка европейска държава“, посочи българският премиер. \r\nМакедонският премиер Зоран Заев благодари специално на българския министър-председател за присъствието му на възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани. \r\nВ годините на Втората световна война от територията на днешна Република Македония са депортирани 7 114 евреи, които попадат в нацисткия лагер на смъртта „Треблинка\" в окупирана Полша. Събирането на евреите от градовете започва в нощта между 10 и 11 март 1943 г., след което те са откарани в сградата на някогашния Монопол в Скопие. Депортирането им започва на 22 март 1943 г. и приключва няколко дни по-късно, на 29 март. Общо 7 144-та евреи, които са се озовали в лагера на „Треблинка\", са представлявали 98% от общото еврейско население, живяло на територията на днешна Република Македония. \r\nВ съседна Македония отбелязването на годишнината от събитията започна още в неделя с различни мероприятия в Скопие, Битоля и Щип, в които участваха кметове, министри и дипломати. Централно събитие в македонската столица бе т.нар. Марш на живите, който започна от Музея на град Скопие и приключи пред Тютюневия комбинат-Скопие, където бе организирана и възпоменателната церемония, на която присъства българският премиер. \r\nТереза ГЕРОВА", "date": "2018.03.12", "title": "Премиерът Бойко Борисов участва във възпоменателна церемония в Скопие по повод 75-та годишнина от депортирането на евреите от територията на днешна Република Македония (ОБЗОР)"}
{"url": "http://www.focus-news.net/news/2018/03/12/2498603/interfaks-blizo-50-dushi-sa-zaginali-pri-samoletnata-katastrofa-v-katmandu.html", "text": "Най-малко 49 души са загинали, а 22 са ранени при катастрофата на пътническия самолет, изпълняващ полет между столиците на Бангладеш и Непал Дака и Катманду, предава Интерфакс. По-рано се съобщаваше за 40 загинали.\r\nСъгласно данните на представител на компанията, на която принадлежи самолетът, Камрула Ислам 40 от пътниците са граждани на Бангладеш, 25 на Непал, един на Китай и един на Малдивите. \r\nСамолетът по-рано катастрофира при кацане на непалското международно летище „Трибхуван“ в Катманду, а след това се запалва. Представителите на летището смятат, че причина за катастрофата са технически неизправности на самолета. \r\nВсички полети са отменени, след като летището преустановява дейност.  Виктор Турмаков", "date": "2018.03.12", "title": "Интерфакс: Близо 50 души са загинали при самолетната катастрофа в Катманду"}
{"url": "http://www.focus-news.net/news/2018/03/12/2498607/sofiyska-gradska-prokuratura-predade-na-sad-bivshiya-zdraven-ministar-petar-moskov-zamestnika-mu-adam-persenski-i-3-dlazhnostni-litsa-ot-bul-bio-za-vaksinite-pentaksim-i-euvaks-b.html", "text": "Софийска градска прокуратура (СГП) внесе в Специализирания наказателен съд обвинителен акт срещу бившия министър на здравеопазването Петър Москов, неговия заместник Адам Персенски и още трима души от „Бул Био НЦЗПБ“ ЕООД във връзка с ваксините „Пентаксим“, „Еувакс Б“ и „Тетадиф. Това съобщиха от пресцентъра на Прокуратърата на Република България.\r\nПетър Москов е обвинен за това, че на 9 юли 2015 г., в качеството си министър на здравеопазването не е изпълнил служебните си задължения, като е приел дарение от Министерство на здравеопазването на Р Турция  - 100 хил.дози  ваксина за деца „Пентаксим -0.5 мл.“ и 100 хил. дози ваксина за „Хепатит Б“ – „Еувакс Б“, които не са разрешени за употреба на територията на България. Поради това не  биха могли да отговорят на нуждите на имунизационния календар в страната. \r\nОт действията на Москов са настъпили вредни последици за МЗ от имуществен характер в размер на 325 233,87 лв., и неимуществени вреди, изразяващи се в създаване на недоверие в авторитета на МЗ за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца. \r\nТова определя деянието като особено „тежък случай“. \r\nДеянието на Петър Москов съставлява престъпление по чл. 282, ал. 3, вр.ал.2, вр. ал.1от НК, и за него се предвижда наказание „лишаване от свобода“ от 3 до 10 г. \r\nВторото обвинение срещу Москов е за това, че на 27 ноември 2015 г., в качеството си на министър на здравеопазването, в съучастие, като помагач, умишлено е улеснил сключване на неизгодна сделка с „Бул Био НЦЗПБ“ ЕООД за дарение на 5 000 000 дози ваксини „БЦЖ“. От това са произтекли значителни вреди за „Бул Био“ ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи. \r\nПрестъплението е квалифицирано по чл.220, ал.1, вр. чл. 20, ал. 4, вр. ал. 1 от НК, за което се предвижда наказание „лишаване от свобода“ от 1 до 6 г. \r\nТретото обвинение на Петър Москов е за това, че в периода 20 юни 2016 г. – 1 юли 2016 г., като министър на здравеопазването и принципал на „Бул Био НЦЗПБ“ ЕООД,  не е упражнил достатъчно контрол върху работа на лица, на които е възложено управлението на обществено имущество, и от това са произтекли значителни щети в размер на 110 003, 46 лв. \r\nВ резултат на престъпното бездействие на Москов е допуснато в база на „Бул Био“ в кв. Суходол, гр. София, да бъде произведена и съхранявана ваксина „Тетадиф“, без Изпълнителната агенция по лекарствата да е била уведомена и без да е дала разрешение за нейното производство конкретно в тази база на „Бул Био“ ЕООД. \r\nТака са осъществени значителни разходи за производството на ваксината, без да са спазени нормативните изисквания. \r\nТака описаното деяние съставлява  престъпление по чл. 219, ал. 4, вр. с ал. 2 от НК и ако бъде признат за виновен, Петър Москов може да получи наказание „лишаване от свобода“ от 3 до 10 г. \r\nНа съд е предаден и бившият заместник-министър Адам Персенски по обвинение, че на 9 юли 2015 г., като длъжностно лице, в съучастие като помагач на Москов, умишлено е улеснил министъра да наруши и да не изпълни служебните си задължения при получаване на дарението от 100 хил. дози „Еувакс Б“, като от действията му са настъпили имуществени вреди в размер на 325 233, 87 лв. ДДС и е нарушен авторитетът на Министерство на здравеопазването за осъществяване на ефективен контрол по изпълнение на лекарствената политика на държавата - престъпление по чл. чл. 282, ал. 3, вр. ал. 2, вр.ал.1, вр.чл. 20, ал. 4, вр. ал. 1 от НК. \r\nЗа това деяние се предвижда наказание „лишаване от свобода“ от 3 до 10 г. \r\nПрестъпните действия на Адам Персенски  се изразявали в осъществяване на среща в резиденцията на Р Турция през месец март 2015 г. и среща с представители на турското посолство в Република България. На тези срещи е било предварително договорено изготвянето на двустранно споразумение между българското и турското Министерство на здравеопазването за размяна на ваксини. Адам Персенски е участвал в работна група за изготвяне на същото Споразумение. На 19 юли 2015 г. Адам Персенски е изготвил доклад пред министъра на здравеопазването за организиране на приемане на дарението от Република Турция, включително издаване на разрешителни за ползване, проверка на наличности и съответствие на продуктите с националните регламенти, както и организиране на вноса на ваксините на територията на Република България. \r\nВторото обвинение на Адам Персенски е за това, че в качеството си на длъжностно лице е подбудил и подпомогнал на Любомир Димитров (управител на „Бул Био“ ЕООД) да сключат неизгодна сделка с Министерство на здравеопазването, от която е настъпила значителна вреда за „Бул Био“ ЕООД в размер на 427 788, 31 лв. с ДДС. \r\nДеянието е съставлява престъпление по чл.  220, ал.1, вр. чл. 201 ал.3 и ал. 4, вр. ал.1 от НК, и за него се предвижда наказание „лишаване от свобода“ от 1 до 6 г. \r\nУправителят на „Бул Био“ АД Любомир Димитров е предаден на съд по две обвинения за безстопанственост по смисъла на чл. по чл. 219, ал. 4, вр. с ал. 1 от НК във връзка с производство на ваксина „Тетадиф“, без нужните разрешения в периода 20 юни 2016 – 1 юли 2016 г. \r\nВторото престъпление е осъществено в периода 9 ноември 2015 – 27 ноември 2015 г., когато Л.Д. е допуснал разпиляване на имуществото на „Бул Био“ ЕООД в общ размер на 44 685, 55 лв.- престъпление по чл. по чл. 219, ал. 4, вр. с ал. 1 от НК. \r\nЩетата е формирана от направените производствени разходи във връзка с  производство на ваксина „Тетадиф“ , предназначена за Р Турция, без да е наличен изричен договор и разрешение от страна на Изпълнителната агенция по лекарствата. \r\nЗа това престъпление законът предвижда наказание „лишаване от свобода“ от 3 до 10 г. \r\nТретото обвинение на Любомир Димитров е за това, че на 27 ноември 2015 г., като длъжностно лице, съзнателно е сключил неизгодна сделка – дарение на ваксини „БЦЖ“ (250 000 ампули по 20 дози) в полза на Министерството на здравеопазването.  От това е произлязла значителна вреда за „Бул Био“ ЕООД в размер на 427 788, 31 лв. с ДДС –престъпление по чл. 220, ал. 1, вр. чл. 20, ал.2 , вр. ал. 1 от НК, за което се предвижда наказание „лишаване от свобода“ от 1 до 6 г. \r\nНа съд е предаден и завеждащ отдел в „Бул Био НЦЗПБ“ ЕООД, за осъществени от него престъпления по чл. 219, ал. 4, вр. с ал. 1 НК, и по чл. престъпление по чл.219, ал.3, вр.ал.1, вр.чл.20, ал.2, вр.ал.1, вр.чл.26, ал.1 от НК /безстопанственост/. \r\nДеянията са осъществени във връзка с незаконно производството на ваксината „Тетадиф“ и безплатния й износ за Р Турция. \r\nНа съд е предадена и завеждащата отдел „Качествен контрол“ в „Бул Био НЦЗПБ“ ЕООД.  Тя е обвинена за четири отделни документи престъпления, свързани с изготвянето на официални документи с невярно съдържание – сертификати за износ на ваксина и сертификати за хранителни среди, и ползването на неистински официални документи. \r\nВ една част от тях е отразявано, че партидите с ваксина „БЦЖ“ отговарят на съответните спецификации в разрешението за употреба и на разпоредбите за освобождаване на биологични продукти. \r\nВ други е посочено, че определена хранителна среда, използвана при ин витро процедури, е отговаряла на изискванията за качество. \r\nТези документи са се използвали пред клинични микробиологични лаборатории в страната. \r\nПрестъпните деяния са осъществени в периода 8 януари 2014 – 25.11.2015 г. и са съставомерни по чл. 311 от НК, според който се предвижда наказание „лишаване от свобода“ до 5 г. \r\nКъм настоящия момент всички обвиняеми са с мярка за неотклонение „подписка“.", "date": "2018.03.12", "title": "Софийска градска прокуратура предаде на съд бившия здравен министър Петър Москов, заместника му Адам Персенски и 3 длъжностни лица от „Бул Био\" за ваксините „Пентаксим“ и „Еувакс Б“"}
{"url": "http://www.focus-news.net/news/2018/03/12/2498609/blagoevgrad-60-sastezateli-uchastvaha-v-parvoto-izdanie-na-mezhdunarodniya-turnir-po-bilyard-dinamic-best-of-the-east-v-petrich.html", "text": "60 състезатели от България, Гърция, Македония, Румъния, Русия, Косово и Полша, участваха в първото издание на Международния турнир „Dinamic Best of the East”, 9-та топка. Турнирът се провежда за първи път в Петрич по инициатива на клуб по билярд и снукър „Bo & Bo” със съдействието на Общината. Това съобщиха от пресцентъра на Община Петрич. За откриването на турнира в пристигна и председателят на Европейската федерация по билярд Марчин Крежимски. Той връчи на кмета на Община Петрич Димитър Бръчков и на президента на клуб „Bo & Bo” Георги Божков, плакети на Европейската федерация по билярд. Марчин Крежимски открои добрата организация, създадена за провеждането на турнира по билярд в Петрич, благодари за перфектните условия и положените усилия, всичко да бъде на професионално ниво. Кметът Димитър Бръчков също удостои със специален плакет Марчин Крежимски и поздрави участниците в спортната проява. Общият награден фонд на турнира беше 7 200 лв. След оспорвани двубои крайното класиране се подреди, както следва: 1-во място за Карал Кровенски, Полша; 2-ро място за Мариос Сконечни, Полша; на 3-то място се класира Миешко Фортунски, Полша; на 4-то място Лабинот Маркай, Косово; на 5-то място Радослав Милков, състезател на клуб „Bo & Bo” - Петрич. Йордан Иванов от Петрич завърши на 9-то място в Международния турнир по билярд „Dinamic Best of the East”.", "date": "2018.03.12", "title": "Благоевград: 60 състезатели участваха в първото издание на Международния турнир по билярд „Dinamic Best of the East” в Петрич"}
{"url": "http://www.focus-news.net/news/2018/03/12/2498605/sport-prez-2020-g-tur-dyo-frans-shte-zapochne-ot-nitsa.html", "text": "Велосипедното състезание „Тур дьо Франс“ през 2020 г. ще започне от Ница. След седем години отстъпване велосипедната обиколка на Франция ще започне именно в този южен град.  \r\nПрез 2017 г. многодневното състезание започна в Дюселдорф, премина през пътищата на Германия, Белгия, Люксембург и Франция и приключи в Париж. Виктор Турмаков", "date": "2018.03.12", "title": "Спорт: През 2020 г. „Тур дьо Франс“ ще започне от Ница"}
{"url": "http://www.focus-news.net/news/2018/03/12/2498610/galina-stoycheva-administrativen-sad-kyustendil-golyama-chast-ot-delata-v-sada-sa-svarzani-s-protesti-ili-obzhalvane-sreshtu-naredbi-na-obshtinskite-saveti.html", "text": "Една голяма част от делата в Административен съд – Кюстендил са свързани с протести или обжалване срещу наредби на общинските съвети. Това каза пред журналисти председателят на съда Галина Стойчева, предаде репортер на Радио „Фокус” – Кюстендил. По думите на съдия Стойчева този вид дела са значителни на брой. Касае се за правилниците за организацията и за дейността на общинските съвети, както и наредби, приемани от общинските съвети за регулиране на обществените отношения в различните сфери на дейност. \r\n„Тези дела преимуществено са по протести на прокуратурата. Имаше една широка кампания и широко разгърната дейност от Върховна административна прокуратура, която изпълняват по места окръжните прокуратури, да проверяват законосъобразността на подзаконовите нормативни актове, приемани от общинските съвети”, каза Галина Стойчева. По думите й когато прокуратурата констатира противоречие между съответния подзаконов нормативен акт със закон, който е акт с по-висока степен и е задължителен за прилагане, се предявява протест пред съда. Основният проблем на тези актове е, че те противоречат на закона в най-различни сфери на дейност и на регулиране на общинските съвети.\r\nВенцеслав ИЛЧЕВ", "date": "2018.03.12", "title": "Галина Стойчева, Административен съд – Кюстендил: Голяма част от делата в съда са свързани с протести или обжалване срещу наредби на общинските съвети"}
{"url": "http://www.focus-news.net/news/2018/03/12/2498591/sv-sinod-prezidentat-rumen-radev-se-darzha-kato-darzhavnik-prez-tseliya-razgovor-s-ruskiya-patriarh.html", "text": "Президентът Румен Радев се държа като държавник през целия разговор с руския патриарх. Това се посочва в позиция, разпространена от пресцентъра на Св. Синод на БПЦ-БП. Агенция „Фокус“ публикува пълния текст на позицията без редакторска намеса:.", "date": "2018.03.12", "title": "Св. Синод: Президентът Румен Радев се държа като държавник през целия разговор с руския патриарх"}
{"url": "http://www.focus-news.net/news/2018/03/12/2498612/varna-dvama-dushi-poluchiha-efektivni-nakazaniya-za-grabezh-na-taksimetrov-shofyor-pridruzhen-s-ubiystvoto.html", "text": "Двама души получиха ефективни наказания за грабеж на таксиметров шофьор, придружен с убийството. Това съобщиха от пресцентъра на Апелативна прокуратура - Варна. 24-годишната Ренета К. от Несебър и 27-годишният ѝ съучастник Космас К. от Дългопол, които бяха изправени на подсъдимата скамейка по обвинителен акт на Окръжната прокуратура във Варна за грабеж, придружен с убийството на таксиметровия шофьор с инициали В.А., получиха ефективни наказания. \r\nСъстав на Варненския окръжен съд наложи наказание 20 години лишаване от свобода при строг режим за подсъдимия Космас К., а за съучастничката му Ренета К. - 18 години лишаване от свобода също при строг режим. Заради признаване на вината си и всички факти и обстоятелства в обвинителния акт на Окръжната прокуратура във Варна и поисканото съкратено съдебно следствие от подсъдимите с цел получаване на наказание, намалено с една трета, съдът определи Ренета К. да търпи общо 12 години лишаване от свобода, а съучастникът ѝ – 13.4 години. Състав на Варненския окръжен съд уважи частично гражданските искове на тримата наследници на жертвата в размер на по 120 000 лева. Двамата подсъдими бяха осъдени да заплатят и направените по делото разноски в размер на по близо 4000 лева за всеки. Съдът потвърди и мерките за неотклонение „Задържане под стража“ на Ренета и Космас. \r\nГрабежът, който бил предварително планиран от двамата осъдени, бил извършен на 9 срещу 10 април 2017 г. Целта на тежкото криминално престъпление било живеещите на семейни начала подсъдими да си набавят средства за живот. Единственият доход на двойката била социалната пенсия на 27-годишния младеж, който страда от детска церебрална парализа. \r\nОколо 23,37 ч. на 9 април м.г. Космас спрял такси на фирма „Транстриумф“ на автобусната спирка на автогарата във Варна. Колата била управлявана от 69-годишния В.А. Подсъдимите нарочили за жертва В.А. заради възрастта му. Двамата действали по предварителна уговорка - и с избора на жертвата, и с избрания маршрут извън града. Приготвили си и кухненски ножове. Ренета трябвало да се качи на предната седалка до шофьора, а Космас – на задната седалка.\r\nНа разклона за село Каменар, на отбивката за военно поделение, Космас спрял таксито с искане да отиде до тоалетна. Ренета изпуснала нарочно портмонето си в краката на таксиметровия шофьор. Там била и личната карта на Космас. Помолила шофьора да й подаде изтървания портфейл, под предлог че е бременна. Таксиметровият шофьор отказал. \r\nТогава с ножа младата жена нанесла удар в дясната ръка на водача. Той се опитал да го отнеме, но през отворения преден прозорец на таксито Космас нанесъл удар с друг нож в гърба му. \r\nСлед разкриване на престъплението съдебните медици описали в експертизата си  над 61 порезни и прободно-порезни наранявания по цялото тяло на жертвата. Двамата го удряли и с дръжка на четка, която намерили в багажника на таксито. Въпреки молбите на 69-годишния таксиметров шофьор да не го убиват, Ренета и Космас нанасяли удари с ножовете до момента, в който жертвата спрял да дава признаци на живот.  \r\nОт автомобила двамата взели 20 лева и мобилния телефон на шофьора. Според съдебната експертиза стойността на ограбеното общо е 55 лева.  \r\nДвамата се опитали да инсценират нападение над тях пред постовите на военното поделение, които повикали бърза помощ и полицейски екип. След задържането им химическа експертиза установила наличие на метамфетамини в кръвта и урината им. \r\n24-годишната Ренета е с висше образование. И тя, и Космас са с чисто съдебно минало, което е единственото смекчаващо вината обстоятелство за двамата. Като отегчаващи вината обстоятелства представителят на обвинението посочи особената жестокост на престъплението и особено мъчителния начин за смъртта на жертвата, както и употребата на наркотици. \r\nВ последната си дума, преди да чуят наказанията си, и двамата изразиха твърде формално съжаление за стореното, като дори изразиха съболезнования на близките на таксиметровия шофьор. \r\nСъдебният акт на Варненския окръжен съд подлежи на протест и обжалване пред Апелативния съд.", "date": "2018.03.12", "title": "Варна: Двама души получиха ефективни наказания за грабеж на таксиметров шофьор, придружен с убийството"}
{"url": "http://www.focus-news.net/news/2018/03/12/2498611/pernik-diskusiyata-minaloto-nastoyashteto-i-badeshteto-na-krepostta-krakra-shte-se-provede-v-grada-na-14-mart.html", "text": "Дискусията „Миналото, настоящето и бъдещето на крепостта „Кракра“ ще се проведе в града на 14 март. Това съобщиха от пресцентъра на Общината. В нея участие ще вземат водещи български историци. Дискусията ще се проведе на 14 март от 15.00 часа в конферентната зала на Двореца на културата. \r\nВ нея ще се включат преподаватели от Историческия факултет на СУ „Св. Климент Охридски. Сред тях са заместник-деканът доц. Георги Николов - специалист по средновековна българска история, проф. Тотко Стоянов – специалист по антична археология, гл. ас. Даниела Стоянова, специалист по археология, както и проф. Надя Манолова, специалист по българско възраждане и доц. Александър Николов – специалист по средновековна история. \r\nВ обсъждането ще участва и общинското ръководство, а специалисти от Регионалния исторически музей ще припомнят правени проучвания на старинната крепост на пернишкия болярин. \r\n„В рамките на срещата ще разкажем за историята на тази крепост, какво се е случило през античността , средновековието и възраждането. Ще обсъдим и състоянието ѝ в този вид, както и идеи, които ще я направят атрактивен обект, за да бъде полезна“, каза доц. Георги Николов. \r\nПернишката крепост е в списъка на паметниците на културата с категория \"национално значение\". Тук са разкрити 700 м крепостни стени и основи на 30 антични и средновековни сгради, две от седемте средновековни църкви са уникални. Най-ранната църква е от VI в. след Христа.", "date": "2018.03.12", "title": "Перник: Дискусията „Миналото, настоящето и бъдещето на крепостта „Кракра“ ще се проведе в града на 14 март"}
{"url": "http://www.focus-news.net/news/2018/03/12/2498614/spored-doklad-na-ek-igrachkite-i-avtomobilite-oglavyavat-spisaka-po-broy-signali-za-opasni-stoki.html", "text": "Европейската комисия публикува своя доклад относно системата за бърз обмен на информация за опасни продукти за 2017 г . Според него националните органи са използвали системата за бърз обмен на информация в още по-голяма степен, като са изпратили чрез нея над 2000 сигнала за опасни продукти, съобщиха от пресцентъра на Представителство на ЕК в България.\r\nКатегорията продукти, за които най-често са подавани сигнали, са били детските играчки (29%), следвани от моторните превозни средства (20%) и облеклата, текстилните изделия и модните артикули (12%). \r\n2201-те сигнала, изпратени чрез системата за бърз обмен на информация, са довели до почти 4000 последващи действия, като например изтегляне на продукти от пазара. \r\nОт 2003 г. насам чрез системата за бърз обмен на информация се гарантира, че всички държави членки и Европейската комисия се уведомяват своевременно за опасните нехранителни продукти, иззети и/или изтеглени от пазара където и да е в Европа. В момента в системата участват 31 държави (държавите от ЕС плюс Исландия, Лихтенщайн и Норвегия). \r\nСистемата за бърз обмен на информация има специален публично достъпен уебсайт (ec.europa.eu/consumers/rapid-alert-system), на който се публикуват седмични актуализации на сигналите, подадени от участващите в системата национални органи. Всеки може да види сигналите в системата. Потребителите и предприятията вече могат да персонализират своите абонаменти за сигналите в зависимост от своите нужди и предпочитания и да споделят сигналите чрез социалните медии.", "date": "2018.03.12", "title": "Според доклад на ЕК играчките и автомобилите оглавяват списъка по брой сигнали за опасни стоки"}
{"url": "http://www.focus-news.net/news/2018/03/12/2498606/prokuraturata-versiyata-za-nezaklyuchena-strelka-na-relsoviya-pat-pri-zhelezopatnata-katastrofa-v-s-hitrino-e-bila-razgledana-i-othvarlena.html", "text": "Версията за незаключена стрелка на релсовия път при железопътната катастрофа в с. Хитрино е била разгледана и отхвърлена. Това съобщават от пресцентъра на Прокуратурата във връзка с информация на „Булмарекет“, че не високата скорост, а незаключена стрелка на релсовия път е причина за железопътната катастрофа в Хитрино.  „Представената днес от компанията \"Булмаркет\" експертиза, в която се твърди, че причина за железопътната катастрофа в с. Хитрино е незаключена стрелка на релсовия път, няма характер на доказателствено средство в съдебния процес. Такава експертиза не е била назначавана нито от органите на досъдебното производство, нито от състава на съда, разглеждащ делото понастоящем. \"Частната експертиза\", изготвена от чужди експерти, е поръчана и заплатена от \"Булмаркет\", но не може да послужи за целите на водения наказателен процес“, съобщават от Прокуратурата. „Обвинението не намира основания за промяна на изводите, основани на експертизи, назначени в хода на проведеното разследване и сочещи високата скорост на навлизане на влаковата композиция в района на гарата като основна причина за инцидента. Тези експертни заключения са разгледали и версията, изтъквана сега от \"Булмаркет\", но са я отхвърлили като несъответна на събраните по делото доказателства за състоянието на релсовия път“, се допълва още в съобщението.", "date": "2018.03.12", "title": "Прокуратурата: Версията за незаключена стрелка на релсовия път при железопътната катастрофа в с. Хитрино е била разгледана и отхвърлена"}
{"url": "http://www.focus-news.net/news/2018/03/12/2498615/veliko-tarnovo-rekorden-broy-uchastnitsi-se-ochakvat-za-devetoto-izdanie-na-trabant-fest-koeto-shte-se-provede-v-grada-na-17-mart.html", "text": "Рекорден брой участници се очакват организаторите на деветото издание на Трабант фест. Събитието се провежда ежегодно в дните около Празника на Велико Търново – 22 март, а през настоящата година ще се случи на 17 март (събота). Това съобщи пред журналисти във Велико Търново един от организаторите доц. Милен Михов, предаде репортер на Радио „Фокус“ – Велико Търново. Програмата ще започне в 10.00 часа сутринта с регистрация на участниците на паркинга зад Военния клуб. Ще последва и традиционното дефиле пред сградата на Община Велико Търново. Тази година се очаква над 100 автомобила да се включат в атрактивното събитие, с което се дава старт на сезона на любителите на трабанти. \r\n„Фестът отново се осъществява отново с подкрепата на Община Велико Търново. Трябва да отбележа и съдействието на Национален военен университет „Васил Левски“ и да изкажа благодарност към началника му бриг. ген. Пламен Богданов. На път е да бъде реализирано деветото издание, а ние вече гледаме и към следващата година, когато ще имаме и малък юбилей“, обясни доц. Михов. Камен Парашкевов, друг от организаторите сподели, че след дефилето пред Общината ще има и обиколка на града, която ще започне от центъра, ще премине през площада пред крепостта Царевец и ще приключи пред НВУ „Васил Левски“. \r\n„Там има новообособен терен, където ще се паркира, ще и има изградена временна писта, на която всеки, който желае ще може да се изяви. Ще има и забавни игри за малки и големи. След това ще раздадем и заслужените награди“, поясни още Камен Парашкевов. Организаторите са подготвили сувенири за всички участници. Очакват се гости от Румъния, Русия, Германия, Франция, Италия и други държави. Ивайло Антов, организатор, допълни, че най-старият трабант, който се включва във феста е от 1963 година и е притежание на Колю Тончев от Добрич. „Най-новият трабант е от 1991 година, от четиритактовите. Иначе очакваме трабант тунингован като джип, пикапи, кабрилети, двете лимузини от Раднево и Стара Загора, както и нови модели, които не сме виждали“, посочи още Антов. Сред интересните експонати тази година е единственият реставриран полицейски трабант в България. Той пристига от Ботевград, а цветовете му са бяло и зелено.\r\nЛуиза ТРАНЧЕВА", "date": "2018.03.12", "title": "Велико Търново: Рекорден брой участници се очакват за деветото издание на Трабант фест, което ще се проведе в града на 17 март"}
{"url": "http://www.focus-news.net/news/2018/03/12/2498616/dobrich-krazhba-na-diamantni-i-zlatni-nakiti-za-nad-15-000-lv-e-izvarshena-v-chasten-imot-na-ul-gen-kolev.html", "text": "Кражба на диамантни и златни накити за над 15 000 лв. е извършена в частен имот на ул. „Ген. Колев”. Това съобщиха от ОДМВР - Добрич. На 10 март около 11.15 часа е получено съобщение за извършена домова кражба от частен имот по ул. „Ген. Колев” в град Добрич. По данни на тъжителя е извършена кражба на диамантни и златни накити с общо тегло около 130 грама и сумата от 15 000 лева. По случая е образувано досъдебно производство.", "date": "2018.03.12", "title": "Добрич: Кражба на диамантни и златни накити за над 15 000 лв. е извършена в частен имот на ул. „Ген. Колев”"}
{"url": "http://www.focus-news.net/news/2018/03/12/2498619/komisar-mariya-gabriel-poluchi-doklad-s-preporaki-za-merkite-sreshtu-onlayn-dezinformatsiyata.html", "text": "Експертната група на високо равнище относно онлайн разпространението на фалшиви новини и дезинформация връчи днес своя окончателен доклад на българския комисар по въпросите на цифровата икономика и цифровото общество Мария Габриел. Това съобщиха от пресцентъра на Представителство на ЕК в България. Докладът на експертната група на високо равнище насочва вниманието най-вече към проблеми, свързани с онлайн дезинформацията, а не към фалшивите новини. В доклада определението за дезинформация е: невярна, неточна или подвеждаща информация, предназначена, представена и оповестявана с цел печалба или умишлена вреда на обществото. Това може да застраши демократичните процеси и ценности и да навреди конкретно на редица области, например здравеопазване, наука, образование и финанси. \r\nКомисар Габриел каза следното: \"Изказваме благодарност на експертната група на високо равнище и на професор Мадлен де Кок Бюнинг за отличната работа при ръководенето на групата и спазването на кратките срокове. Благодарение на събраните мнения и богатия колективен експертен опит сега разполагаме с разнообразни материали, които ще ни помогнат да изготвим няколко конкретни варианта на действие за преодоляване на рисковете, свързани с онлайн дезинформацията.\" \r\nДокладът предлага също явлението \"фалшиви новини\" да получи определена дефиниция и отправя редица препоръки. Документът допълва първите изводи от обществена консултация и проучване на Евробарометър, които също бяха публикувани днес. Тези материали ще бъдат използвани при изготвянето на Съобщение за борбата с онлайн дезинформацията, което Комисията ще публикува през пролетта. \r\nЕкспертите подчертават необходимостта от участие на всички свързани страни във всевъзможни действия, като на първо място се препоръчва подходът на саморегулиране. Групата препоръчва също да се насърчава медийната грамотност за борба с дезинформацията; да се разработят инструменти за борба с дезинформацията специално за потребители и журналисти; да се гарантират многообразието и устойчивостта на европейските новинарски медии; да продължават научните изследвания на въздействието на дезинформацията в Европа. \r\nДокладът се застъпва за създаването на Кодекс на принципите, с който да се ангажират онлайн платформите и социалните мрежи. В доклада са посочени 10 основни принципа, като например че онлайн платформите трябва да гарантират прозрачност, разяснявайки как работят алгоритмите за подбор на новини. Заедно с европейските новинарски медии те се насърчават да вземат ефективни мерки, за да бъде насочвано вниманието към надеждните и достоверни новини и да се улесни достъпът на потребителите до тях. \r\nКомисията е получила почти 3000 отговора в обществената консултация, започнала през ноември 2017 г. Според анкетираните двете сфери на влияние, където фалшивите новини могат да причинят вреда на обществото, са умишлената дезинформация, целяща да повлияе на изборите, и миграционните политики. Според последното проучване на Евробарометър (около 26 000 анкетирани граждани) хората смятат, че в ЕС има много фалшиви новини — 83 % от анкетираните заявяват, че това явление представлява заплаха за демокрацията. В него се изтъква и значението на качествените медии: анкетираните смятат традиционните медии за най-достоверен източник на новини (радиото със 70 %, телевизията с 66 %, печатните издания с 63 %). Онлайн източниците на новини и уебсайтовете с видеоматериали са с най-ниско доверие като източник на новини — съответно средно с 26 % и 27 %. \r\nТези резултати се потвърдиха и в обществената консултация, където най-ниско доверие получават социалните мрежи, новинарските агрегатори и блоговете и уебсайтовете, а най-високо — традиционните вестници и списания, специализираните уебсайтове и онлайн издания, новинарските и обществените агенции (общо с повече от 70 %). \r\nСпоред обществената консултация всеобщото мнение е, че разпространяването на дезинформация в социалните мрежи е лесно, защото фалшивите новини действат на емоциите на читателите (88 %), разпространяват се, за да дават определена насока на обществения дебат, (84 %) и се смята, че водят до печалба (65 %). Половината анкетирани смятат, че проверяването на фактите след публикуването на дезинформацията не е решение на проблема, тъй като не достига до хората, прочели първата информация. \r\nВ своето писмо за определяне на ресора до комисаря по въпросите на цифровата икономика и цифровото общество Мария Габриел председателят Юнкер я призова да обърне внимание на предизвикателствата за нашата демокрация, свързани с разпространяването на невярна информация в онлайн платформите, и да даде началото на процес на дискусии за това какво е необходимо на равнище ЕС за защита на нашите граждани. \r\nБеше създадена Експертна група на високо равнище с цел да консултира Комисията във връзка с обхвата на явлението „фалшиви новини“. \r\nЕС вече действа активно в борбата с фалшивите новини: след заседанието на Европейския съвет през март 2015 г. с цел борба с дезинформацията в държавите от източното съседство на ЕС беше създадена Оперативна група на ЕС за стратегическа комуникация с Източното съседство (East Stratcom) под ръководството на върховния представител/заместник-председател Могерини. Освен това скорошните предложения на Комисията за модернизиране на правилата на авторското право в ЕС включват разпоредба за защита на качествената журналистика чрез предоставяне на онлайн права на новите издатели, така че те да могат да се приспособят към променящата се цифрова среда. На равнището на ЕС експертната група по въпросите на медийната грамотност също осигурява платформа за обмен на добри практики в областта на медийната грамотност, в т.ч. и граждански инструмент за опровергаване на дезинформация.", "date": "2018.03.12", "title": "Комисар Мария Габриел получи доклад с препоръки за мерките срещу онлайн дезинформацията"}
{"url": "http://www.focus-news.net/news/2018/03/12/2498617/d-r-atanas-kambitov-kmet-na-blagoevgrad-sotsialnite-zhilishta-koito-izgrazhdame-v-iv-mikrorayon-shte-badat-davani-na-mladi-semeystva-nyama-da-nastanyavame-romi-v-tyah.html", "text": "Социалните жилища, които изграждаме в IV микрорайон, ще бъдат давани на млади семейства, няма да настаняваме роми в тях. Това каза на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин във връзка с появили се твърдения, че в квартал „Освобождение“ ще бъдат настанени роми. „Има едни хора, които, каквото и да правиш, си гонят своите политически цели и започват усилено да коментират, че в квартала ще местим роми, а това създава напрежение сред живущите там. Тези жилища са за млади хора, които имат нужда. Млади семейства. В голямата си част те са малки апартаментни, тип гарсониера, затова и групата, която ще настаняваме са млади хора, които сега започват живота си имат нужда от такова жилище. Всички други неща, които чувам не са истини“, подчерта д-р Камбитов. \r\nТой добави, че в момента Община Благоевград има 580 общински жилища, а с изграждането на новите, които са 175 – 180 броят има ще нарасне на над 700. „Ние имаме достатъчно голям фонд за настаняването на хора, дори на онези, чийто незаконни постройки ще бъдат разрушавани. Няма връзка между едното и другото. Проектът за изграждането на новите социални жилища е по оперативна програма, която е с ясно заложени цели. Там много е ясно е разписано кой, къде, какво и как ще бъде настаняван“, каза още д-р Камбитов. Според него трябва да се спрат спекулациите, защото те не са в полза за никой. Кметът на Благоевград коментира и проблемът с каруците в града, като каза, че тяхното движение по улиците е забранено, а на общинска охрана е възложено стриктно да следи за нарушения. „Друг е въпросът, че общинска охрана няма правомощията на полиция. Те се водят общинска охрана, а не общинска полиция. Не случайно с кметът на Стара Загора имахме участие по една от националните телевизии, в което казахме, че трябва да се дадат повече правомощия за общинската охрана, за да имаме възможността да правим актове“, заяви д-р Атанас Камбитов.„Фокус“ припомня: \r\nВ началото на месец октомври 2017 година кметът на община Благоевград д-р Атанас Камбитов направи първа копка по проект „Изграждане на социални жилища в IV микрорайон“ финансиран по ОП „Региони в растеж ‎‎2014-2020“. Проектът се изпълнява по Приоритетна ос 1 „Устойчиво и интегрирано градско развитие“, Процедура за директно предоставяне на безвъзмездна финансова помощ BG16RFOP001-1.001-039 “Изпълнение на интегрирани планове за градско възстановяване и развитие 2014 – 2020 г.”, Инвестиционен приоритет „Социална инфраструктура“.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Социалните жилища, които изграждаме в IV микрорайон, ще бъдат давани на млади семейства, няма да настаняваме роми в тях"}
{"url": "http://www.focus-news.net/news/2018/03/12/2498621/afp-25-dushi-sa-ubiti-pri-napadeniya-na-islyamska-darzhava-v-irak-v-nedelya-i-ponedelnik.html", "text": "Общо 25 души, сред които цивилни и официални лица, са убити при няколко нападения, извършени от „Ислямска държава“ на територията на Ирак на 11 и 12 март, разкриха местните власти в понеделник, предава AFP. \r\nСпоред служител на полицията, екстремистите са убили 15 души при атака на един от главните пътища в провинция Киркук, северно от столицата. При друго нападение в същата провинция са убити още трима души. В района на Мосул са застреляни седем души, сред които и кмет на местен град, като бойците на терористичната организация са били преоблечени като войници. : Цанко Цолов", "date": "2018.03.12", "title": "AFP: 25 души са убити при нападения на „Ислямска държава“ в Ирак в неделя и понеделник"}
{"url": "http://www.focus-news.net/news/2018/03/12/2498620/kyusendil-v-dupnitsa-se-sformira-konsultativen-savet-po-vaprosite-na-mladezhta.html", "text": "В Дупница се сформира консултативен съвет по въпросите на младежта. Това съобщи за Радио „Фокус” – Кюстендил Крум Милев, зам.-кмет на Община Дупница. По думите му консултативният съвет се сформира по предложение на кмета на Община Дупница – Методи Чимев, след взето решение от страна на Общински съвет. Желаещите да станат членове на Общинския консултативен съвет по въпросите на младежта в Дупница трябва да подадат заявления в общината. „Целта на съвета е да предлага мерки за реализиране на общинската младежка политика, да съдейства за изпълнението на младежки проекти, да организира доброволчески инициативи и други”, каза Крум Милев. По думите му в работата на съвета могат да се включат представители на младежки национално представителни организации, както и на младежки неправителствени организации.\r\nВенцеслав ИЛЧЕВ", "date": "2018.03.12", "title": "Кюсендил:  В Дупница се сформира консултативен съвет по въпросите на младежта"}
{"url": "http://www.focus-news.net/news/2018/03/12/2498622/varna-4-godini-zatvor-poluchi-podsadim-za-grabezh-pridruzhen-s-upotreba-na-sila-i-zaplashvane.html", "text": "4 години затвор получи подсъдим за грабеж, придружен с употреба на сила и заплашване. Това съобщиха от пресцентъра на Апелативна прокуратура - Варна. 33-годишният Виктор П. от Търговище ще изтърпи наказанието от 4 години лишаване от свобода при строг режим. Той е бил предаден на съд с обвинителен акт на Окръжната прокуратура във Варна за грабеж, представляващ опасен рецидив, като употребил сила и заплашване, за да запази отнетите вещи на стойност около 1 500 лева. \r\nДнес в съдебната зала на Варненския окръжен съд опасният рецидивист поиска делото срещу него да се гледа при условията на съкратено съдебно следствие с цел наказание, намалено с една трета. Съдът му наложи наказание 6 години лишаване от свобода, като след редукцията му определи за изтърпи общо наказание 4 години лишаване от свобода при строг режим.\r\nНа 6 юни 2017 г., само половин година след като изтърпял ефективно наказание и излязъл от варненския затвор, 33-годишният мъж проникнал в жилище в приземния етаж на кооперация, наето от две момичета. Разходил се в стаите и решил да извърши кражба на намерения лаптоп, мобилен телефон, скъпа сребърна гривна, мъжки часовник и дори пепелник, чиято стойност е 1 460 лева.\r\nДокато приготвял вещите, които възнамерявал да присвои противозаконно, Виктор бил заварен на местопрестъплението. Свидетелката се прибрала от работа около 23.30 часа и забелязала разхвърляните вещи в спалнята. Чула и подозрителен шум от отваряне на врата. В този момент видяла, че в жилището има непознат мъж, който изсипвал съдържанието на дамската ѝ чанта и прибирал мобилния ѝ телефон и 10 лева. Виктор държал нож в ръката си и одеяло, което скривало лицето му. \r\nИзплашена, тя избягала в кухнята и се опитала да притисне вратата, за да не влезе подсъдимият. Извикала за помощ, като викът ѝ бил чут от преминаващата хазяйка. По заповед на Виктор, момичето трябвало да се завие с одеялото и да не позволи на хазяйката си да влезе под предлог, че в стаята е приятелят ѝ. \r\nПодсъдимият приготвил чанта с откраднатите вещи, сред които и две дебитни карти, и излязъл през прозореца, от който проникнал в жилището. Бягството му било забелязано от съседи. Докато тичал, от джоба на 33-годишния мъж изпаднал отнетият часовник. \r\nНа следващия ден Виктор продал лаптопа, мобилния телефон и скъпата сребърна гривна, а пепелникът и банковите карти изхвърлил в шахта. \r\nИзготвената по делото съдебно-психиатрична експертиза на подсъдимия установила, че Виктор П. страда от синдрома на наркотичната зависимост към хероин. Справката за съдимост показала богато съдебно минало с многократни и ефективни присъди за кражби, извършени при условията на опасен рецидив. \r\nПрисъдата на Варненския окръжен съд подлежи на обжалване пред Апелативния съд.", "date": "2018.03.12", "title": "Варна: 4 години затвор получи подсъдим за грабеж, придружен с употреба на сила и заплашване"}
{"url": "http://www.focus-news.net/news/2018/03/12/2498608/oon-nad-1000-dushi-se-nuzhdayat-ot-speshna-meditsinska-evakuatsiya-ot-iztochna-guta.html", "text": "ООН съобщи, че повече от 1000 души, най-вече жени и деца, имат спешната необходимост от медицинска евакуация от обсадения, контролиран от сирийската опозиция анклав Източна Гута край Дамаск, предава  AFP.\r\n„Има повече от 1000 души, които се нуждаят от медицинска евакуация. Повечето от тях са жени и деца“, заяви Линда Том, представител на офиса за хуманитарна координация на ООН в Дамаск.  Виктор Турмаков", "date": "2018.03.12", "title": "ООН: Над 1000 души се нуждаят от спешна медицинска евакуация от Източна Гута"}
{"url": "http://www.focus-news.net/news/2018/03/12/2498618/ria-novosti-angela-merkel-horst-zeehofer-i-olaf-sholts-podpisaha-sporazumenie-za-novo-koalitsionno-pravitelstvo-na-germaniya.html", "text": "Канцлерът на Германия и председател на Християндемократическия съюз Ангела Меркел, председателят на Християнсоциалния съюз Хорст Зеехофер и изпълняващият длъжността съпредседател на ГСДП Олаф Шолц подписаха в Берлин коалиционно споразумение за създаването на ново правителство на страната, предава РИА Новости.\r\nОчаква се в сряда в Бундестага да се състои избирането на Ангела Меркел за канцлер на Германия, а след това президентът Франк-Валтер Щайнмайер трябва да назначи министрите от новото правителство. Изборът на Меркел е на практика предрешен – „Голямата коалиция“ на ХДС, ХСС и ГСДП има мнозинство в германския парламент. Агенция „Фокус“ припомня:\r\nПреговорите за съставяне на новото правителство на Германия между „Съюза“ (ХСС/ХДС) и ГСДП стартираха на 28 януари, четири месеца след изборите за федерален парламент. Предишният опит за съставяне на правителство – между „Съюза“, „Зелените“ и „Свободната демократична партия“ се провалиха.  Виктор Турмаков", "date": "2018.03.12", "title": "РИА Новости: Ангела Меркел, Хорст Зеехофер и Олаф Шолц подписаха споразумение за ново коалиционно правителство на Германия"}
{"url": "http://www.focus-news.net/news/2018/03/12/2498624/evropeyskata-komisiya-otkriva-tsentar-za-znaniya-za-izmamite-s-hrani-i-kachestvoto-na-hranite.html", "text": "В отговор на загрижеността на потребителите относно качеството на храните и измамните практики по отношение на храните Европейската комисия открива Център за знания за измамите с храни и качеството на храните, управляван от Съвместния изследователски център към Комисията. Това съобщиха от пресцентъра на Представителство на ЕК в България.\r\nЦентърът за знания представлява мрежа от експерти на Комисията и външни експерти, която ще подкрепя институциите, определящи политиката на ЕС, и националните органи, като осигурява достъп и обмен на актуални научни познания относно въпроси, свързани с измамите с храни и качеството на храните. \r\nЦентърът за знания за измамите с храни и качеството на храните ще има следните функции: \r\n-  ще координира дейностите по надзор на пазара; \r\n-  ще управлява система за ранно предупреждение и информация за измамите с храни; \r\n-  ще свързва информационните системи на държавите членки и Комисията; \r\n-  ще генерира специфични за всяка страна знания, например чрез картографиране на компетентностите и лабораторната инфраструктура в държавите членки. \r\nЦентърът за знания за измамите с храни и качеството на храните ще изготвя бюлетини, интерактивни карти, бази данни и редовни доклади и ще предоставя тази информация на обществеността, като ще бъде изцяло финансиран от Европейската комисия.", "date": "2018.03.12", "title": "Европейската комисия открива Център за знания за измамите с храни и качеството на храните"}
{"url": "http://www.focus-news.net/news/2018/03/12/2498626/veliko-tarnovo-78-trabant-a-koito-sa-v-dvizhenie-pritezhava-ivaylo-antov-v-grada.html", "text": "78 „Трабант“-а, които са в движение, притежава Ивайло Антов от Велико Търново. Колите са част от колекцията, която през миналата година наброяваше 73 автомобила, поясни самият Антов пред журналисти, предаде репортер на Радио „Фокус“ – Велико Търново. Той припомни, че нееднократно е подавал заявка за включване в Книгата с рекорди на Гинес, но все още очаква одобрение, тъй като процесът е сложен и дълъг. „Най-новата ми придобивка е четиритактов трабант от 90-та година, излязъл от завода. За нашия регион е единствения подобен, а в страната има около десетина подобни, които са в движение. Той е от около месец при мен. Купих си го от Румъния и го докарах с помощ от приятели, цената е колко на съвременен автомобил, втора употреба“, разказва Антов. Той разкри и, че именно с този автомобил ще се включи в Деветото издание на Трабант фест, което ще се проведе във Велико Търново през уикенда. Освен това обясни и, че от всички 78 коли, които притежава, използва общо две, въпреки, че всички са годни.\r\nЛуиза ТРАНЧЕВА", "date": "2018.03.12", "title": "Велико Търново: 78 „Трабант“-а, които са в движение, притежава Ивайло Антов в града"}
{"url": "http://www.focus-news.net/news/2018/03/12/2498625/kmetat-na-plovdiv-ivan-totev-zapochva-rekonstruktsiya-na-rogoshko-shose.html", "text": "Започва реконструкция на „Рогошко шосе“ в Пловдив. Това съобщи на пресконференция кметът на Пловдив Иван Тотев, предаде репортер на Радио „Фокус”-Пловдив. „Общината стартира 11 позиции за проектиране, като една от тях е за „Рогошко шосе”, каза кметът на Пловдив. Той поясни, че обхватът на проекта е от Моста на Адата до края на границата на землището на Пловдив. „Подходът там е студено проектиране и изграждане на велоалеи, осветление, въобще - пълно ремонтиране и реконструкция на пътя”, добави Иван Тотев и уточни, че до момента пътят е не е проектиран за толкова тежко натоварване. „Откакто, обаче, в онази зона влязоха компаниите с тировете, за няколко години стана трагедия. В момента не може просто да го преасфалтираме, защото пътят ще се разбие за 6 месеца отново“, посочи Тотев. „Срокът за проектиране е около три месеца, след това ЗОП, но със сигурност през 2019 година ще се строи „Рогошко шосе”, заяви кметът на Пловдив.\r\nЦветана ТОНЧЕВА", "date": "2018.03.12", "title": "Кметът на Пловдив Иван Тотев: Започва реконструкция на „Рогошко шосе“"}
{"url": "http://www.focus-news.net/news/2018/03/12/2498628/zhivko-todorov-kmet-na-stara-zagora-garantiram-che-oblikat-na-park-mitropolit-metodiy-kusev-nyama-da-se-promenya.html", "text": "Изпълнението на проекта за реконструкция на парк „Методий Кусев“ в Стара Загора обсъдиха на среща с журналисти днес кметът Живко Тодоров, зам.-кметът Янчо Калоянов, главният архитект Виктория Грозева, членове на проектантския екип и архитекти. Това съобщиха от пресцентъра на Община Стара Загора.\r\n„Този проект бе обсъден публично, ние като Община се съобразяваме с изискванията на нормативните документи и с проектантите. Никой самоцелно няма да реже дървета. Проектантите са старозагорци и мисля, че никой няма да си позволи да направи нещо срещу града си“, каза Живко Тодоров. По думите му гражданите трябва да дадат превес на позитивизма, а не да подхождат непрекъснато негативно. \r\n„Ние гледаме изключително сериозно на проекта, даваме си сметка, че няма да  е лесен, отнасяме се с уважение към мнението на старозагорци“, обяви арх. Петър Киряков от проектантския екип. Според него се прави ремонт на историческото ядро на парка, всички действия са съгласувани с Националния институт за недвижимо културно наследство. Той отговори и на въпроса защо се изгражда тротоар по източната пешеходна алея. „Източната алея остава това, което е била и преди. Добавя се велоалея, на четири места ще има уширения на тротоара, които ще бъдат изпълнени със запазените стари каменни плочи, на тях ще се разположат места за отдих“, обясни той. Стана ясно още, че тротоарът е нужен и с такава настилка, за да се осигури достъп на автомобилите със специален режим (противопожарни, линейки и др.). Освен това по него по-лесно ще се движат по-добре детски колички. „Нещата наистина сега изглеждат страшно, прокарват се водопроводи, кабели, инсталации и т. н., но уверявам, че строителите работят „с ръкавици“, заяви архитект Киряков. Той призна, че на няколко места осветителните тела не са поставени където трябва и обеща, че ще бъдат преместени. Ръководителят на проектантския колектив  отново увери, че по централната алея към параклиса каменните плочи няма да бъдат отстранявани, а само на места, където е необходимо, ще бъдат подменяни с нови. „Остават същите камъни, със същия маниер на работа“, каза арх. Киряков. По думите му нито един от елементите на парка не е сменил своята функционалност и отговаря на стандартите, а фирмата изпълнител се справя повече от добре. Няма нито едно живо дърво, което да е отрязано, специална комисия от 6 души подписва протоколи за отсичане, растителността в парка е в лошо състояние, стана ясно още на срещата. \r\n„Проектантите се справят и мисля, че ще направят нещо добро за гражданите. Единственото ново, което се прави е тротоарът, всичко друго остава както е било. Гарантирам за това“, заяви кметът Живко Тодоров. Той съобщи, че детайлно обсъждане на новия Подробен устройствен план на парка ще има на 29 март, а след като бъде приет, ще бъдат премахнати и установените незаконни постройки. „Нито една постройка няма да бъде узаконена, целта е да се премахнат съществуващите незаконни такива“, обясни Тодоров. \r\nАрхитект Иван Иванов изрази мнението и на колегите си от Съюза на архитектите, че тротоарът по източната алея е абсолютно необходим. „Ремонт на „Аязмото“ не е правен от 50-60 години, сега дойде време старозагорци да разберат, че паркът е строителен обект. Трябва да проявим спокойствие и търпение“, призова Иванов. \r\nКметът Живко Тодоров информира още, че от северната страна на болница „Тракия“ ще се изгражда паркинг. По думите му паркът трябва да даде възможност на всички граждани да намерят онова, от което се нуждаят.", "date": "2018.03.12", "title": "Живко Тодоров, кмет на Стара Загора: Гарантирам, че обликът на парк „Митрополит Методий Кусев“ няма да се променя"}
{"url": "http://www.focus-news.net/news/2018/03/12/2498599/reuters-angela-merkel-otreche-che-iska-da-zabavya-reformite-v-evrozonata.html", "text": "Германският канцлер Ангела Меркел отхвърли данните, че се е разбрала с ръководството на Франция да забави планираното предложение за реформи в еврозоната, предава  Reuters.\r\n„Никога не съм казвала нищо за забавяне“, заяви Меркел по време на пресконференция със своите коалиционни партньори от баварския Християнсоциален съюз и от ГСДП.\r\n„Няма да успеем скоро да намерим решение по последния въпрос, но ние ще можем да кажем повече от казаното през декември на миналата среща на високо равнище през декември“, допълни тя.  „Трудно ще успеем да стабилизираме всеки аспект от Еврозоната за следващите 20 години, но може да изясним на следващата среща на високо равнище през март някои точки, отнасящи се до това, което смятаме, че са следващите стъпки“, смята Меркел. Виктор Турмаков", "date": "2018.03.12", "title": "Reuters: Ангела Меркел отрече, че иска да забавя реформите в Еврозоната"}
{"url": "http://www.focus-news.net/news/2018/03/12/2498630/veliko-tarnovo-18-godishen-mototsikletist-e-s-opasnost-za-zhivota-sled-katastrofa-na-patya-dolna-oryahovitsa-selo-dragnovo.html", "text": "18-годишен мотоциклетист е пострадал тежко при пътен инцидент. Това съобщиха от пресцентъра на Областна дирекция на МВР – Велико Търново. Произшествието е станало в събота около 13,30 часа на пътя гр. Долна Оряховица – село Драгново, в района на разклона за с. Янтра. По първоначална информация водачът на лек автомобил\r\n„Фолксваген Пасат“ – 49-годишния И. П. от Горна Оряховица е предприел маневра завиване в посока село Янтра, а движещият се след него мотоциклет „Хонда“, управляван от 18-годишния Й. Й. от Долна Оряховица е предприел маневра изпреварване на автомобила в резултат на това мотоциклетистът се е ударил в лекия автомобил, напуснал е пътното платно и е паднал в крайпътно дере. Пострадал е мотоциклетистът, който е настанен за лечение във великотърновската болница с фрактури на ребра, открита рана на ходилото и контузии на главата, с опасност за живота. На двамата водачи е взета кръвна проба за химичен анализ. Причините за произшествието са в процес на изясняване. По случая е започнато досъдебно производство.", "date": "2018.03.12", "title": "Велико Търново: 18-годишен мотоциклетист е с опасност за живота след катастрофа на пътя Долна Оряховица – село Драгново"}
{"url": "http://www.focus-news.net/news/2018/03/12/2498631/oblastniyat-upravitel-valcho-cholakov-yazovir-mandra-kray-burgas-preliva-navodneni-sa-zemedelski-ploshti-no-nyama-opasnost-za-blizkite-sela.html", "text": "Язовир „Мандра“ край Бургас прелива - наводнени са земеделски площи, но няма опасност за близките села. Това каза за  Агенция „Фокус“ областният управител на Бургас Вълчо Чолаков. Той уточни, че язовирът прелива от доста време, а от около 2 месеца шлюзовете му са отворени на максимум, за да изпускат водата.  „В района на бензиностанцията между Новоселци и Дебелт има наводнени земеделски площи. Днес получих информация за наводнени площи и в Димчево. Няма как тези площи да бъдат отводнени. Помпите на „Напоителни системи“ работят, но не са достатъчни в случая. Няма опасност за хората или къщите в близките села“, каза още Чолаков.", "date": "2018.03.12", "title": "Областният управител Вълчо Чолаков: Язовир „Мандра“ край Бургас прелива - наводнени са земеделски площи, но няма опасност за близките села"}
{"url": "http://www.focus-news.net/news/2018/03/12/2498627/gl-komisar-nikolay-nikolov-vodata-kray-selo-inovo-do-2-3-dni-shte-se-ottegli-nyama-opasnost-za-zhivota-i-zdraveto-na-horata.html", "text": "Водата край село Иново до 2-3 дни ще се оттегли, няма опасност за живота и здравето на хората. Това каза на моста край видинското село Иново директорът на ГДПБЗН-МВР главен комисар Николай Николов, който заедно със заместник-министъра на земеделието, храните и горите Атанас Добрев, областния управител на Видин Албена Георгиева, изпълнителния директор на „Напоителни системи” Снежина Динева и кмета на Видин Огнян Ценков инспектира състоянието на дигите и хидромелиоративните съоръжения в община Видин за предприемане на необходими спешни мерки във връзка с усложнената обстановка в района, предаде репортер на Радио „Фокус“ – Видин. Той посочи, че оценката, която може да се направи  за изпълнителната власт – кметската и областната управа е много висока. „Това, което е трябвало да се направи е извършено,взетите  решения трябва да продължат да се изпълняват“, каза главен комисар Николай Николов. Той взе отношение и по ситуацията с язовир „Рогозен 1“ в община Хайредин, област Враца. \r\n„Усилено работят инженерите на язовира, монтирани са част от сифоните на съоръжението, идеята е да продължи да се източват водите от язовира. За съжалените две от мощните ни помпи излязоха от строя и сега трябва да търсим специалисти от Холандия, които да ги ремонтират“, каза главен комисар Николов. Той допълни, че в страната няма никъде критична ситуация, няма застрашени човешки животи. „Това не означава, че ние трябва да се успокоим. Напротив – продължава денонощното наблюдение на критичните участъци. Това важи особено за всички язовирни стени, за да знаем ако има опасност да изведем всички застрашени хора. Към момента няма такива застрашени хора“, каза Николов. Той допълни, че в близките 2-3 дни ни очакват валежи, които ще усложнят ситуацията, но няма да се стигне до критично положение. Максималните валежи във Видинския регион ще достигнат до 10 л. на кв. м., като по-значими ще бъдат валежите в Източна България ще достигнат до 30 л. кв. „Допълнителни мерки ще трябва да се вземат по горното течение на река Росица и река Янтра защото се очаква интензивно валене. Но, ситуацията в страната е спокойна, отделни са местата където се налага да се работи по-ефективно, още по-малко са местата където е обявено бедствено положение“, заяви главен комисар Николай Николов.\r\nАнна ЛОЗАНОВА", "date": "2018.03.12", "title": "Гл. комисар Николай Николов: Водата край село Иново до 2-3 дни ще се оттегли, няма опасност за живота и здравето на хората"}
{"url": "http://www.focus-news.net/news/2018/03/12/2498632/d-r-atanas-kambitov-kmet-na-blagoevgrad-shte-promenim-naredbata-za-sinyata-zona-za-da-stane-malko-po-efektivna.html", "text": "Ще променим наредбата за синята зона, за да стане малко по-ефективна. Това каза на пресконференция кметът на Благоевград д-р Атанас Камбитов, предаде репортер на Радио „Фокус“ – Пирин. Д-р Камбитов обясни, че е наясно, че синята зона има много противници, но централна градска част ще стане много пренаселена откъм коли, ако нея я няма. „Синята зона не е най-доброто нещо, но към момента по-добро решение аз не виждам. Мислим и в посока изграждането на паркинг в района на бул. „Джеймс Баучер“. Идеята е да се направи паркинг с един подземен етаж и пет – шест надземни“, каза още д-р Атанас Камбитов. Според него това ще облекчи движението в централна градска част. Кметът на Благоевград отбеляза, че се налагат глоби за неправилно паркиране, но тези санкции след това биват обжалвани в съда. Д-р Камбитов добави, че ще бъдат направени и промени в наредбата за отпускане на талони за инвалиди, защото по думите му не е нормално всеки ден да разписва по 50 – 60. \r\n„Другото, което е важно да се кажем е, че в момента има определен процент отделени места за паркирането на инвалиди. Повече като брой няма да се създават. Тоест ако няма място, то ще си паркират нормално и ще плаща затова. Иначе вървим в един порочен кръг“, допълни д-р Камбитов. Той коментира също, че възможностите на Община Благоевград са ограничени по отношение репатрирането на автомобилите, спрели неправилно в града и се получава така, че „Паркинги и гаражи“ са с леко декоративни функции. „Това е предмет на законодателна промяна. Ако ние искаме да създадем ред няма как това да се случи без съдействието на полицията. Имахме идея улиците в центъра на града да станат еднопосочни, но това се оказа, че е невъзможно, защото така са направени улиците, че не могат да станат еднопосочни. Знаете, че има комисии – пожарна, полиция и така нататък. По спомени мисля, че само 3 или 4 улици в центъра могат да станат еднопосочни“, каза д-р Камбитов.\r\nЛивия НИНОВА", "date": "2018.03.12", "title": "Д-р Атанас Камбитов, кмет на Благоевград: Ще променим наредбата за синята зона, за да стане малко по-ефективна"}
{"url": "http://www.focus-news.net/news/2018/03/12/2498635/afp-angela-merkel-shte-poseti-frantsiya-s-tsel-obsazhdane-na-reformi-v-es.html", "text": "Германският канцлер Ангела Меркел разкри в понеделник, ще смята да посети Франция с цел обсъждане на реформи в Европейския съюз с френския президент Еманюел Макрон, съобщава AFP. \r\nКанцлерът не посочи точна дата за своята визита, но уточни, че тя ще бъде извършена преди провеждането на срещата на върха, насрочена за края на следващата седмица. \r\nПо-рано този месец, Макрон поздрави Меркел за предстоящото начало на нейния четвърти мандат като канцлер, като подчерта, че това са „добри новини за Европа“. В същото време президентът отбеляза, че заедно двете страни ще „разработят нови инициативi за развиване на Европейския проект“. Канцлерът от своя страна отбеляза, че сред темите, които ще бъдат обсъдени, са общата отбрана и мигрантската политика. Канцлерът разкри също така, че Германия смята за нужно да се защитават по-добре външните граници на ЕС. Новият финансов министър на страната Олаф Шолц от ГСДП, също скоро ще посети Франция.  : Цанко Цолов", "date": "2018.03.12", "title": "AFP: Ангела Меркел ще посети Франция с цел обсъждане на реформи в ЕС"}
{"url": "http://www.focus-news.net/news/2018/03/12/2498633/prezidentat-rumen-radev-balgariya-visoko-tseni-pozitivniya-dialog-mezhdu-republika-koreya-i-koreyskata-narodno-demokratichna-republika-i-usiliyata-za-ukrepvane-na-mira-na-koreyskiya-poluostrov.html", "text": "България високо цени позитивния диалог между Република Корея и Корейската народно-демократична република и усилията за сближаване и укрепване на мира на Корейския полуостров, принос за което имат и двете държави. Това заяви президентът Румен Радев пред агенция “Йонхап нюз” преди работна среща с посланици от държави от Азия в България, съобщиха от прессекретариата на държавния глава.    \r\n\"Току-що направихме снимка, на която сме заедно с посланиците на Република Корея и Корейската народно-демократична република, която според мен има исторически символизъм\", заяви още Румен Радев и добави, че международната общност трябва да подкрепи диалога за развитието на приятелски отношения между двете държави.   \r\nДържавният глава поздрави институциите и народа на Република Корея и за отличната организация на Зимните олимпийски игри в Пьонгчанг и за успеха им да използват този повод като „силен политически инструмент“ за насърчаването на диалога между Република Корея и Корейската народно-демократична република. \r\nВ отговор на въпрос за перспективите за последващо задълбочаване на  двустранните отношения между България и Република Корея, президентът Радев оцени високо резултатите от посещението на министър-председателя Ли Нак-Йон през есента на м.г. у нас. „Имахме много ползотворни разговори за развитие на двустранното партньорство в много сфери – индустрия, инвестиции, търговия, информационни технологии, автомобилостроене, туризъм, наука и образование и трябва да работим за реализирането на този потенциал“, заяви Румен Радев. Държавният глава поднови поканата си към своя колега президента на Република Корея Мун Дже-ин да посети страната ни.", "date": "2018.03.12", "title": "Президентът Румен Радев: България високо цени позитивния диалог между Република Корея и Корейската народно-демократична република и усилията за укрепване на мира на Корейския полуостров"}
{"url": "http://www.focus-news.net/news/2018/03/12/2498634/ivan-totev-kmet-na-plovdiv-blokat-v-koyto-shte-se-namira-novata-galeriya-2019-shte-bade-saniran-po-op-regioni-v-rastezh.html", "text": "Блокът, в който ще се намира новата „Галерия 2019 ” - бившият Детмаг, ще бъде саниран по ОП ”Региони в растеж”. Това съобщи на пресконференция кметът на Пловдив Иван Тотев, предаде репортер на Радио „Фокус”-Пловдив. Блокът, в който се намира галерията, ще бъде включен към първите пет блока, предвидени за саниране, като шести. „Три от блоковете са останали от предишната програма, четвъртият е на бул. „Васил Априлов, а петият - на бул. ”България”, посочи кметът на Пловдив и заяви, че идеята е да стане добра цялостната визия на блока, в който ще бъде разположена модерната галерия.\r\nЦветана ТОНЧЕВА", "date": "2018.03.12", "title": "Иван Тотев, кмет на Пловдив: Блокът, в който ще се намира новата „Галерия 2019”, ще бъде саниран по ОП “Региони в растеж“"}
{"url": "http://www.focus-news.net/news/2018/03/12/2498638/ep-evrodeputatite-iskat-otgovori-otnosno-naznachenieto-na-noviya-generalen-sekretar-na-ek.html", "text": "Евродепутатите ще зададат въпроси на комисар Гюнтер Йотингер относно политиката за назначения: начало веднага след откриването на сесията в 18.00 ч. българско време. \r\nНазначението на Мартин Селмайер за генерален секретар на Европейската комисия на 1 март привлече критики от някои евродепутати. Те искат отговори на въпроси, свързани с прозрачността, почтеността и отговорността на целия процес по назначаване.", "date": "2018.03.12", "title": "ЕП: Евродепутатите искат отговори относно назначението на новия генерален секретар на ЕК"}
{"url": "http://www.focus-news.net/news/2018/03/12/2498639/upravitelyat-na-etsb-na-sreshta-sas-stanishev-gledame-pozitivno-na-zhelanieto-na-balgariya-za-prisaedinyavane-kam-erm-ii.html", "text": "„България изпълнява критериите за членство в Еврозоната и има желание да стартира този процес. Първата крачка е влизането в предверието – ERM II. През 2007 г. имахме подкрепата на всички държави-членки на ЕС, както и на ЕК и на ЕЦБ. Но заради инфлацията и натрупания дефицит по текущата сметка в резултат от големите чуждестранни инвестиции тогава се отложи решението за присъединяване на страната ни. Днес ситуацията е различна. България е готова, а изявлението на председателя на ЕК Жан-Клод Юнкер даде нова динамика на процеса. Време е в диалога между ЕЦБ и БНБ по-активно да се включи и правителството, а страната да се обедини около Национален план за приемането ни в Еврозоната“, каза Сергей Станишев след срещата си с Марио Драги, съобщиха от пресофиса на евродепутата.\r\nУправителят на ЕЦБ е споделил, че днес ситуацията наистина е различна. България би се присъединила към Еврозоната и към един на практика изграден Банков съюз. Затова ЕЦБ иска да е напълно убедена в готовността на страната, както и в стабилността на банковата система. „Гледаме позитивно на желанието на България за присъединяване към предверието на Еврозоната“, заяви той.\r\n„На срещата изразих благодарността си за политиката на банката, която послужи като котва на стабилността в последните турболетни години. Програмата на ЕЦБ за изкупуване на облигациите на държавите със затруднения на практика спаси тях и гражданите им от много по-сериозни проблеми и кризи. Тази политика е в основата на излизането на страните от рецесията и преминаването им към икономически растеж. Надявам тя да продължи и занапред“, коментира президентът на ПЕС след разговора.\r\n„Сега, когато Еврозоната е със среден ръст от 2.5%, трябва да се направят следващите крачки: да се укрепи Банковият съюз, както и бюджетите на ЕС и на Еврозоната. А липсата на инвестиции да се адресира с конкретна инвестиционна стратегия, която да води до конвергенция на икономиките на държавите-членки. ПЕС ще се бори за силен социален стълб в Еврозоната. През последните 4-5 години има близо 7 млн. нови работни места, но трябва да направим всичко възможно те да бъдат с добро заплащане, а не да водят бедност след себе си. Днес в ЕС все още има много хора, които работят, но въпреки това едвам свързват двата края и дори живеят под линията на бедността. ПЕС настоява минималното заплащане на труда да бъде над линията на бедността за всяка страна-членка на ЕС, т.е. над 60% от средното заплащане в съответната страна\", заяви Станишев.", "date": "2018.03.12", "title": "Управителят на ЕЦБ на среща със Станишев: Гледаме позитивно на желанието на България за присъединяване към ERM II"}
{"url": "http://www.focus-news.net/news/2018/03/12/2498641/sofiyska-okrazhna-prokuratura-privleche-kato-obvinyaem-shofyorat-pregazil-zhena-v-selo-tarnava.html", "text": "Софийска окръжна прокуратура привлече като обвиняем шофьорът, прегазил жена в село Търнава. Това съобщиха от пресцентъра на Прокуратура на Република България. На 12 февруари 2018 г. около 15.00 часа в село Търнава, община Бяла Слатина, област Враца, при управление на моторно превозно средство – лек автомобил „Пежо 405“ с рег. № ОВ 6235 АР, 19-годишен шофьор предизвика пътно транспортно произшествие, при което почина млада жена, за което се провежда досъдебното производството. \r\nЗа да се избегнат всякакви съмнения в обективността на разследването, наблюдавано от Окръжна прокуратура – Враца и за да се осигури бързина, обективност, всестранност и пълнота на разследването, на 19 февруари 2018 г., на основание ч. 195 ал.5 от НПК главният прокурор разпореди досъдебното производство да се ръководи от Окръжна прокуратура – София. \r\nСлед едномесечно разследване под ръководството на Окръжна прокуратура – София е установено, че водачът на автомобила „Пежо 405“ с рег. № ОВ 6235 АР, Пламен Г. от с. Търнава е нарушил правилата за движение по пътищата и по непредпазливост е причинил смъртта на М.Х., като деянието е извършено след употреба на наркотични вещества – тетрохидроканабинол, установено с химическа експертиза. \r\nДнес (12 март 2018 г.) Софийска окръжна прокуратура привлече в качеството на обвиняем Пламен Г. от с. Търнава за престъпление по чл.343 ал.3, предл.2-ро, б. „б“, вр.ал.1 б. „в“, вр.чл.342 ал.1 пр.3 от НК и му е взета мярка за неотклонение „Гаранция“ в размер на 5 хиляди лева. Разследването продължава.", "date": "2018.03.12", "title": "Софийска окръжна прокуратура привлече като обвиняем шофьорът, прегазил жена в село Търнава"}
{"url": "http://www.focus-news.net/news/2018/03/12/2498636/boyko-borisov-kato-vili-brand-uchastieto-na-balgarskiya-premier-vav-vazpomenatelnata-tseremoniya-v-skopie-po-povod-75-ta-godishnina-ot-deportiraneto-na-evreite-ot-teritoriyata-na-dneshna-makedoniya-komentari-v-makedonskite-medii-agentsiya-fokus.html", "text": "„Бойко Борисов като Вили Брант: Почит към жертвите на Холокоста“. Под това заглавие местната редакция на Deutsche Welle публикува статия, посветена на посещението на българския премиер в страната за отбелязването на годишнината от депортацията на еврейското население, живяло на територията на днешна Македония.\r\nМедията привежда мнението на историка Тодор Чепреганов,  според когото посещението на Бойко Борисов е „смела държавническа стъпка, акт, достоен за поздравление, точно като този, който през 70-те години направи (тогавашният канцлер на ФРГ – бел.р.) Вили Бранд“. \r\nВъпреки факта, че днешните поколения в България нямат вина за това, което се е случило преди 75 г., Чепреганов изразява увереност, че поклонението на българския премиер на паметника на загиналите евреи в Скопие е „голямо събитие и Борисов е велик държавник\".\r\nМакедонската редакция на Радио „Свободна Европа“ също поставя специален акцент върху участието на Борисов във възпоменателната церемония, като подчертава, че той  е „първият политик от тази страна, който дойде в Македония за отбелязването на депортацията в „Треблинка“. \r\nОт редакцията отбелязват, че „българският премиер говореше за хора в черни униформи и нацисти, които са извършили нечовешки неща върху живи хора, и отдаде почит към българския народ, който спаси 48 хил. евреи, живяли в страната“. \r\nНе са пропуснати и думите на Борисов, в които той изразява съжаление за изпращането на евреите от територията на днешна Република Македония в нацистките лагери на смъртта. „Разбира се, много съжаляваме за тях, затова и сме тук днес, защото не трябва да забравяме нито един човешки живот, който е изпратен да изгори в лагерите“, са думите на българския премиер, които привеждат от редакцията. \r\n„Борисов: Скърбим за онези, които не са успели да се измъкнат живи от нацистката машина“. Това заглавие скопското електронно издание МКД избира за статия, посветена на участието на Бойко Борисов във възпоменателна церемония по повод 75-та годишнина от депортирането на евреите от територията на днешна Република Македония в нацистките лагери на смъртта.\r\n„Заев и Борисов отбелязват 75-та годишнина от депортирането на македонските евреи“, е заглавието, под което редица медии в югозападната ни съседка съобщиха за събитието в Скопие и участието на българския премиер в него. Сред тях бяха електронното издание  „Нова Македония“, „24 Вести“, „Слободен Печат“ и др.Македонска Радио Телевизија (МРТ) също не подминава темата. „Да не се повтаря и да не се забравя: 75 години от депортацията на македонските евреи“ – с това заглавие от редакцията предават призива, който министър-председателят на България Бойко Борисов изложи в речта си в Скопие.\r\n„Българският премиер марширува по скопските улици“, предаде информационната агенция „Макфакс“. От редакцията съобщават за програмата на серията от възпоменателните събития, организирани в столицата Скопие по повод годишнината от депортацията на евреите. Не е пропуснато да се отбележи, че в българската делегация са включени представителите на еврейската общност в страната.\r\nКоментарите за посещението на Борисов в Скопие обаче не са единствено позитивни. „75 години от депортацията на евреите – Борисов дойде в Скопие, но не се извини“. Под това заглавие скопският телевизионен канал „Алфа“, близък до кръговете на опозиционната ВМРО-ДПМНЕ, публикува материал за събитието. „За българския премиер Бойко Борисов истината е, че България е спасила 48 хиляди евреи, всичко друго е пропаганда“, коментират от редакцията на телевизията. \r\nПодобно е и настроението в редакцията на електронното издание „Република“, от която подчертават: „Борисов скърби за Холокоста на македонските евреи, но не се извини“. \r\nНа отбелязването на 75-та годишнина от депортирането на евреите от територията на днешна Република Македония в нацистките лагери на смъртта и свързаното с нея посещение на българския министър-председател Бойко Борисов обръщат внимание още редица медии в югозападната ни съседка, сред които „Канал 5“, А1 Оn, „Локално“, „Нова Македония“, „Плюс Инфо“, „Нова ТВ“, „Нова Македония“, „Сакам да кажам“ и др. .Тереза Герова", "date": "2018.03.12", "title": "Бойко Борисов като Вили Бранд – участието на българския премиер във възпоменателната церемония в Скопие по повод 75-та годишнина от депортирането на евреите от територията на днешна Македония (Коментари в македонските медии – Агенция „Фокус“)"}
{"url": "http://www.focus-news.net/news/2018/03/12/2498623/yordan-mladenov-bsp-za-balgariya-cheshkoto-pravitelstvo-nekolkokratno-e-kanilo-balgariya-da-uchastva-v-sdelkata-za-chez-no-otgovor-ne-e-imalo.html", "text": "Все още аз, като народен представител, не мога да разбера как се стигна до сделката за ЧЕЗ и защо държавата е проспала 1 година, през която тече тази сделка, каза за Радио „Фокус“ – Пазарджик Йордан Младенов, депутат от ПГ на „БСП за България“ от 13 МИР-Пазарджик. По думите му от страна на Чешкото правителство са поканили неколкократно държавата ни да участва в тази сделка, или частично, или напълно, но от наша страна не е имало никакъв отговор. \r\n„Има писма за намерения от различни банки, които казват ще финансират ли или не тази сделка. Всичко е неясно към момента. Оказва се, че това е била частна сделка, за която държавата нищо не знае. Чешката страна казва, че не е имало никаква официална комуникация между двете страни по повод да тази сделка“, уточни Младенов. Той допълни, че именно затова и хората, и политиците, не могат да разберат каква е цялата информация по този казус.\r\nАлбена ЖИЛЕКОВА", "date": "2018.03.12", "title": "Йордан Младенов, „БСП за България“: Чешкото правителство неколкократно е канило България да участва в сделката за ЧЕЗ, но отговор не е имало"}
{"url": "http://www.focus-news.net/news/2018/03/12/2498594/ria-novosti-okolo-200-tsivilni-sa-evakuirani-ot-iztochna-guta.html", "text": "От селището Мадиар в контролирания от сирийската опозиция анклав Източна Гута край Дамаск са евакуирани около 200 цивилни, предава РИА Новости.\r\n„Днес успяхме да извозим няколко семейства, общо 200 души, от Мадиар“, заяви местният правозащитник и обществен деец Амар Джамал. Той отбеляза, че става дума основно за възрасти, жени и деца. Виктор Турмаков", "date": "2018.03.12", "title": "РИА Новости: Около 200 цивилни са евакуирани от Източна Гута"}
{"url": "http://www.focus-news.net/news/2018/03/12/2498613/reuters-vanshniyat-ministar-na-yaponiya-opisa-nastoyashtata-situatsiya-na-koreyskiya-poluostrov-kato-chudo.html", "text": "Японският министър на външните работи Таро Коно заяви, че със скорошния пробив на преговорите със Северна Корея  ситуацията на Корейския полуостров е „чудо“, предава  Reuters.\r\n„Таро Коно заяви по време на посещението си в Сеул, че е благодарен на усилията на Южна Корея да преобърне напрегнатата ситуация“, съобщава южнокорейското президентство в официално свое заявление. Той е обсъдил с началника на разузнавателната служба на Южна Корея  Су Хун скорошното му пътуване до Пхенян, в резултат на което двете корейски държави се разбраха да проведат среща на високо равнище следващия месец.  Виктор Турмаков", "date": "2018.03.12", "title": "Reuters: Външният министър на Япония описа настоящата ситуация на Корейския полуостров като „чудо“"}
{"url": "http://www.focus-news.net/news/2018/03/12/2498642/blagoevgrad-45-sa-patuvashtite-uchenitsi-obuchavashti-se-v-ou-sv-sv-kiril-i-metodiy-marikostinovo-za-tyah-e-osiguren-transport-ot-obshtina-petrich.html", "text": "По списък в Основно училище „Св. св. Кирил и Методий“ в село Марикостиново се обучават 107 ученици, като 45 от тях са пътуващи от съседните населени места. Това каза в интервю за предаването „Петрич – древен и вековечен“ на Радио „Фокус“ – Пирин Андон Мавродиев, директор на учебното заведение. „За извозването на учениците имаме училищен автобус, който ни е даден от Община Петрич през месец септември 2008 година“, каза още Мавродиев. Той добави, че за децата се грижат квалифицирани учители. \r\n„Имаме 12 щата и половина с учители, от които двама са ангажирани с целодневното обучение. Другите са в начален и про-гимназиален етап. Пропуснах да спомена, че училището е за деца от 1 до 7 клас. Имаме 7 самостоятелни паралелки. Следобед имаме две групи, които са за целодневно обучение“, добави Мавродиев. Той добави, че самото училище има богата история, която датира още от 1936 година, според официалните документи.  „По устни сведения на местното население обаче се казва, че и преди това в селото е имало училище, което е било килийно и се е помещавало в местната църква. Сградата, която днес полазва учебното заведение е разширявана през 1985 година. Тогава е било направено допълнително крило и физкултурен салон. От тогава до днес основни ремонти на училището не са правени“, отбеляза Мавродиев. Според него като площ, сградата е достатъчна, за да поеме учениците, които са в село и района.\r\nЛивия НИНОВА", "date": "2018.03.12", "title": "Благоевград: 45 са пътуващите ученици, обучаващи се в ОУ „Св. св. Кирил и Методий“ – Марикостиново, за тях е осигурен транспорт от Община Петрич"}
{"url": "http://www.focus-news.net/news/2018/03/12/2498644/sport-manchestar-siti-gostuva-na-stouk-v-posledniya-mach-ot-30-iya-krag-na-angliyskata-vissha-liga.html", "text": "Лидерът в класирането в английската „Висша“ лига гостува тази вечер от 22:00 часа на Стоук сити в мач от 30-ия кръг на първенството. Срещата е последната от кръга, като гостите ще играят без своя нападател Серхио Агуеро, който е контузен. Стоук се намират на предпоследната 19-та позиция в класирането с 27 точки, докато тимът на Хосеп Гуардиола е първи с 78, втори са Манчестър Юнайтед с 65 и Тотнъм с 61.", "date": "2018.03.12", "title": "Спорт: Манчестър сити гостува на Стоук в последния мач от 30-ия кръг на английската „Висша лига“"}
{"url": "http://www.focus-news.net/news/2018/03/12/2498648/plovdiv-mototsikletist-e-v-bolnitsa-sled-kato-se-e-blasnal-v-kamion-v-karlovo.html", "text": "Мотоциклетист е в болница, след като се е блъснал в задната част на камион в Карлово. Това съобщи за Радио „Фокус“-Пловдив говорителят на ОДМВР-Пловдив. Инцидентът е станал в 10.40 ч. Пострадалият е 42-годишен. Няма данни за употреба на алкохол.\r\nЦветана ТОНЧЕВА", "date": "2018.03.12", "title": "Пловдив: Мотоциклетист е в болница, след като се е блъснал в камион в Карлово"}
{"url": "http://www.focus-news.net/news/2018/03/12/2498629/tanjug-ues-michal-otreche-informatsiyata-spored-koyato-shte-predlozhi-na-aleksandar-vuchich-nov-plan-za-uregulirane-na-otnosheniyata-mezhdu-belgrad-i-prishtina.html", "text": "Помощник-държавният секретар на САЩ по въпросите за европейските и евразийски дела Уес Мичъл, отрече в понеделник информацията, според която ще предложи нов план за урегулиране на отношенията между Белград и Прищина, съобщава сръбската агенция Tanjug. В рамките на обща пресконференция в столицата на Косово с президента Хашим Тачи, американският дипломат увери, че неговата визита на Балканите е фокусирана върху даването на стимул на преговорите между Сърбия и Косово, но той не носи никакъв план в тази връзка. Агенция „Фокус“ припомня: \r\nПо-рано сръбски вестник излезе с информацията, че Мичъл ще предложи при среща с Александър Вучич нов план за урегулирането на отношенията между Белград и Прищина, според който доминираните от сърби общини в Косово ще получат широки правомощия на самоуправление в сферата на образованието, здравеопазването и културата, като в замяна Сърбия ще спре да блокира членството на Косово в международните организации. : Цанко Цолов", "date": "2018.03.12", "title": "Tanjug: Уес Мичъл отрече информацията, според която ще предложи на Александър Вучич нов план за урегулиране на отношенията между Белград и Прищина"}
{"url": "http://www.focus-news.net/news/2018/03/12/2498647/ruse-oblastniyat-upravitel-galin-grigorov-svika-speshno-mezhduvedomstvena-komisiya-vav-vrazka-s-aktivizirano-se-svlachishte-na-patya-mezhdu-selo-pirgovo-i-pompenata-stantsiya.html", "text": "Областният управител Галин Григоров и ресорният заместник областен Валентин Колев се запознаха със създалата се усложнена обстановка, предизвикана от свличане на земни маси по пътя между село Пиргово и помпена станция Пиргово  – 1 на „Напоителни системи клон долен Дунав“ ЕАД и станцията на ВиК ООД, съобщиха от пресцентъра на Областна администрация - Русе. \r\nНарушена е проходимостта на пътя, невъзможно е и обслужването на съоръженията на двете дружества.\r\nС цел минимизиране възможността от злополуки с преминаващи хора и превозни средства, както и ограничаване последиците от въздействието на свлачищните земни маси, беше осъществена контролна дейност и моментално обследване състоянието на ската. За тази цел беше свикана междуведомствена комисия, включваща представители на компетентни институции – началникът на отдел „Държавна собственост“ в Областна администрация - Русе Огнян Атанасов, началникът на Регионалната дирекция за пожарна безопасност и защита на населението комисар Димитър Павлов, кметът на село Пиргово г-н Илиан Бодуров, зам.-кметът на Община Иваново г-н Пламен Дончев и служители от двете гореспоменати дружества.\r\nОсвен свлечените земни маси има опасност и от образуване на нови свлачища в съседните участъци.\r\nПо-късно пристигна и специализиран екип на Пожарната, който се зае с неотложни дейности по обезопасяването на района.\r\nОбластният управител е в постоянен контакт с всички страни, имащи отношение по проблема и координира действията между институциите.", "date": "2018.03.12", "title": "Русе: Областният управител Галин Григоров свика спешно междуведомствена комисия във връзка с активизирано се свлачище на пътя между село Пиргово и помпената станция"}
{"url": "http://www.focus-news.net/news/2018/03/12/2498646/pazardzhik-50-folklorni-sastava-ot-tsyalata-strana-shte-uchastvat-v-vii-natsionalen-festival-proletno-horo-vav-velingrad-na-24-mart.html", "text": "Сдружение „Пролетно хоро“, Дружба „Родина“ и Дружество за защита на Родопите и Община Велинград организират Седмия национален фестивал за любителите на българските хора „Пролетно хоро”- „Сънуваме хоро и хоро наяве играем!“ Това съобщи за Радио „Фокус“ – Пазарджик Бояна Кирилова, експерт в Общината. Представители на 50 фолклорни състава от Велинград, Пловдив, Шумен, Мадан, Благоевград, Стара Загора, София, Дупница, Белово, Бургас, Сандански, Добрич, Копривщица, Пирдоп, Златица, Душанци, Раковски, Кюстендил, Селановци, Ловеч, Враца, Пещера, Елин Пелин, Нови Искър, Кюстендил, с. Добровница, с. Дивака, Банкя, Перник, Бистрица и Харманли ще се включат в тазгодишното издание. \r\nФестивалът ще бъде открит от 09.30 ч. на 24 март на градския стадион от Представителен духов оркестър „Димитър Мечев” при НЧ „Отец Паисий-1893”, които са подготвили специална програма с фолклорни мотиви.  Около 16:00ч. с парад-дефиле от стадиона до пл. „Възраждане” в кв. Каменица, ще се придвижат танцьорите и гостите на фестивала.“Роял Бенд Благоевград“ е оркестърът, който на откритата сцена на площада отново ще свири за да се хванат всички на голямото пролетно хоро. Ще се изиграят 6 хора от всяка една фолклорна област на България. Тазгодишния Фолклорен празник е посветен на 70-годишнината от създаването на Велинград.\r\nАлбена ЖИЛЕКОВА", "date": "2018.03.12", "title": "Пазарджик: 50 фолклорни състава от цялата страна ще участват в VII Национален фестивал „Пролетно хоро“ във Велинград на 24 март"}
{"url": "http://www.focus-news.net/news/2018/03/12/2498643/kmetat-na-plovdiv-ivan-totev-globata-za-parkirane-na-ul-yoakim-gruev-v-kv-kapana-se-uvelichava-na-50-leva.html", "text": "Глобата за паркиране на ул. „Йоаким Груев” в кв. „Капана” в Пловдив се увеличава на 50 лева. Това съобщи на пресконференция кметът на Пловдив Иван Тотев, предаде репортер на Радио „Фокус”-Пловдив. „Заради големия проблем с паркирането в квартала през последните два дни поставихме знак за пешеходна зона на тази улица”, каза кметът на Пловдив и поясни, че по този начин глобата с фиш от 30 лв. става на 50 лв. Затова от Общината предупреждават тези, които паркират там, че глобите вече са по-високи. В петък и събота в квартала ще има дежурни служители на „Общинска полиция” и „Общинска охрана”, които да съблюдават за паркирането.\r\nВ кв. „Капана” е започнало и обновяването на указателните табели. Ще бъдат поставени нови табели с наименованието на улиците - така, както това беше направено и в Стария град.\r\nЦветана ТОНЧЕВА", "date": "2018.03.12", "title": "Кметът на Пловдив Иван Тотев: Глобата за паркиране на ул. „Йоаким Груев” в кв. „Капана” се увеличава на 50 лева"}
{"url": "http://www.focus-news.net/news/2018/03/12/2498650/haskovo-obshtina-dimitrovgrad-prodalzhava-rabota-po-razshiryavane-na-industrialnite-zoni.html", "text": "Община Димитровград и “Тракия Тех” продължават стратегическото си партньорство по разширяване на индустриалните зони в южна България с нов доклад на бизнес средата и икономическото развитие. Това съобщиха от пресцентъра на Общината. Докладът откроява уникалните конкурентни предимства на града и региона като инвестиционна дестинация и утвърждаването и на глобалната бизнес карта. Анализът е иницииран от кмета на Община Димитровград Иво Димов и е изготвен от изследователски екип на “Тракия Тех” - платформата за привличане на високотехнологични инвеститори и дигитална трансформация на традиционните индустрии в България.\r\nДимитровград преминава през важна индустриална трансформация. От историческите корени на индустриален профил, дефиниран основно през процесно-преработвателните индустрии, градът все повече се асоциира като притегателно място за международни инвеститори в машиностроенето и автомобилостроенето. Димитровград е разглеждан от инвеститорите приоритетно пред други региони в страната и заради добрите си демографски показатели. Неговото местоположение и транспортна свързаност го правят достъпен за 410 хил. души (население до 45 мин. разстояние в едната посока). В този широк регион влизат общини от три различни области, а общия размер на населението е сходен с този на широките региони на градове като Стара Загора и Бургас.\r\nПритегателността на местния пазар на труда се засилва от добре представената промишленост в структурата на местната икономика. Преработващата промишленост в община Димитровград е добре развита, като допринася за близо 40% от добавената стойност и 1/3-та от работните места, а производителността на труда на общинско ниво е по-висока от тази на областно.\r\nАктуалните предизвикателства, характерни за Европа и България, свързани с недостиг на работна сила в някои сегменти могат да бъдат адекватно адресирани в Димитровград. Широкият регион Димитровград разполага с близо 250 хил. души във възраст 20 - 64 г. Има възможност за бърз ръст на заетостта, тъй като само в областта има 7500 регистрирани безработни, а други 47 хил. лица са извън работната сила (лица на възраст 15 - 64 г., които нито са заети, нито търсят активно работа).\r\nДобри възможности за изграждане на предприятия съществуват във формиращата се индустриална зона. Важен фактор за привлекателността на тази зона, освен добрата пътна свързаност и близост до магистрала и двата големи града, е възможността за относително бързо и безпроблемно свързване с водопровод, електрическо захранване и газоподаване.\r\nСилно преимущество за привличането на инвеститори в региона на Димитровград е неговото географско разположение и добра транспортна свързаност. Близостта до турската и гръцката граници, както и добре развитата и модернизирана пътна инфраструктура, благоприятстват превръщането на региона в център за развитие на преработващата промишленост. През Димитровград преминават важни автомобилни и железопътни транспортни артерии, свързващи четирите точки на страната и осигуряващи добър достъп до международните пазари. Регионът разполага с добра свързаност до интермодалния терминал край Пловдив, основните морски, речни пристанища и летища в страната.\r\nИндустриалното бъдеще на региона ще донесе някои важни промени. Трудоинтензивните производства постепенно ще отстъпват пред средно- и високо-технологични клъстери в промишлеността. Подобни клъстери ще разширят географския си обхват и ще се развият отвъд пределите на областта, залагайки на партньорства със силно развитата индустрия в региона на Пловдив. Тенденцията по разкриване на нови инженерно-продуктови производства в региона на Димитровград, които да се включат в глобалните вериги на добавената стойност, ще се запази, като очакваме международните инвеститори да започнат да изнасят и по-сложни процеси и развойна дейност. Това от своя страна ще създаде и нужда от повече на брой и по-надеждни местни доставчици, както и по-широк достъп до инженерен талант.\r\nОбщина Димитровград и “Тракия Тех” ще продължат да работят за стратегическата цел обръщане на демографския тренд към ръст на населението, увеличаване на броя на младите хора, които остават в града след завръщане на гимназия, привличане на таланти от други градове и от чужбина. През 2018 г. предстоят няколко важни стъпки за утвърждаване на визията за бъдещето на Димитровград като добро място за живот, кариера и бизнес. Партньорството на Общината с “Тракия Тех” ще привлече широк кръг от участници в процеса по развитие на града, включително работодатели, образователната система, технологични и развойни центрове, представители на стартъп екосистемата.", "date": "2018.03.12", "title": "Хасково: Община Димитровград продължава работа по разширяване на индустриалните зони"}
{"url": "http://www.focus-news.net/news/2018/03/12/2498640/ministar-nikolay-nankov-remontat-na-yazovirite-v-obshtina-hayredin-tryabva-da-se-vmesti-v-predostavenite-ot-pravitelstvoto-3-mln-lv.html", "text": "Ремонтните работи по язовирите „Рогозен 1“ и „Бързина“ трябва да се вместят в предоставените от правителството в събота 3 млн. лв. Това каза днес министърът на регионалното развитие и благоустройството Николай Нанков, който заедно с министъра на информационните технологии и съобщенията Ивайло Московски, областния управител на Враца Малина Николова и кмета на Хайредин Тодор Алексиев провери на място възстановителните дейности по съоръженията, съобщиха от пресцентъра на МРРБ. \r\nС предприетите от областния управител и кмета действия не се допусна създаването на кризисна ситуация, посочи регионалният министър. Още през миналата седмица със собствени усилия, с помощта на местни фирми и според техните бюджетни възможности и техника, започнаха да укрепват язовирите и да осигурят нормалната проводимост в коритата на реките. Министър Нанков посочи, че към момента по двата язовира могат да се изпълняват само аварийни работи. Планов ремонт ще може да се изпълни след като се актуализират проектите и количествено-стойностните сметки за тяхната реализация, през летните месеци, когато водата в двата язовира намалее. Тогава ще се доизгради компрометираният преливник на язовир „Рогозен 1“ и ще се ремонтира стената на яз. „Бързина“. \r\nВ момента водата от „Рогозен 1“ се изпомпва чрез сифони, вече няма риск, но трябва максимално бързо да се започне с ремонтиране на преливника, за да предотвратим ситуации в бъдеще, коментира още Николай Нанков. Според него заради климатичните промени такива събития ще са все по-често явление, затова инфраструктурата трябва да бъде бързо и качествено ремонтирана. \r\nОсигурихме необходимата механизация за възстановяване на преливника, информира министър Ивайло Московски. В момента се изгражда пътят, който ще позволи на машините да достигнат до язовира и след осигуряване на достъп до яз. „Рогозен 1“, незабавно ще се предприемат действия за по-бързото му възстановяване. Ще бъдат наложени и бетонови траверси по дъното му, което ще укрепи целия преливник и ще спомогне да не се свлича земна маса. Паралелно се работи по административните процедури, за да бъдат спазени всички законови изисквания. Възстановителните дейности ще продължат до пълното изграждане на преливника и връщането му до безопасно експлоатационно състояние, за да се минимизира рискът за хората, каза още министърът на транспорта. Той съобщи, че експерти от ДП “Транспортно строителство и възстановяване” са направили оглед на язовира в събота, 10 март, за да установят каква е необходимата техника за стартирането на неотложните аварийни дейности. В неделя тя е осигурена и е започнала работата по укрепването на разрушения преливник чрез насипване на скална маса. Представители на дружеството наблюдават денонощно язовира. \r\nМинистър Нанков съобщи още, че водоподаването в Мизия ще бъде възстановено днес и проблеми там няма да има. До вечерта ще бъде осигурена вода за битови нужди и в с. Ботево. За втори път от вчера там се раздава вода за питейни нужди. Във Върбица подаването на вода за битови нужди е възстановено, като се раздава минерална вода. И в двете села водоснабдяването с нормално качество се очаква да бъде пуснато утре. \r\nВодата в Брегово е годна за пиене и за други битови нужди, съобщи още министър Нанков. Вече трети ден след преливането на р. Тимок там се правят лабораторни анализи по няколко пъти дневно заедно с Регионалната здравна инспекция. Спекулациите с качеството на водата са неоснователни. Там няма опасност нито от тежки метали, нито от гледна точка на микробиология, категоричен бе министър Нанков.", "date": "2018.03.12", "title": "Министър Николай Нанков: Ремонтът на язовирите в Община Хайредин трябва да се вмести в предоставените от правителството 3 млн. лв."}
{"url": "http://www.focus-news.net/news/2018/03/12/2498653/kyustendil-povishena-e-opasnostta-ot-padashti-kamani-po-patishtata-vav-visokoplaninskite-rayoni-v-oblastta.html", "text": "Повишена е опасността от падащи камъни по пътищата във високопланинските райони в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.12", "title": "Кюстендил: Повишена е опасността от падащи камъни по пътищата във високопланинските райони в областта"}
{"url": "http://www.focus-news.net/news/2018/03/12/2498651/plovdiv-golyam-restorant-shte-bade-izgraden-v-novata-peshehodna-zona-v-kvartal-kapana.html", "text": "Голям ресторант ще бъде изграден в новата пешеходна зона в квартал „Капана” в Пловдив. Това съобщи на пресконференция кметът на Пловдив Иван Тотев, предаде репортер на Радио „Фокус”-Пловдив. „Общината ще освободи сградата на ул. „Йоаким Груев” 13, където сега се намира Военният отдел”, каза кметът на Пловдив и уточни, че ще бъде преместен в сегашното седалище на Общинския инспекторат, който пък отива в Полиграфията, на мястото на бившото кметство на район „Източен”. Така освободената сграда ще бъде дадена на търг за 10 години за ресторант, за да се развие и тази част на „Капана”. \r\n„Предвижда се ремонтните дейности на сградата да бъдат признати за сметка на наема. Подкрепяме развитието на зоната”, заяви кметът на Пловдив Иван Тотев. Очаква се това предложение да бъде внесено на сесията на Общинския съвет още на 29 март.\r\nОбщината започва работа и по култовото място в „Капана”, наречено „Ядрото”. “Идеята ни е през месец май да приключим ремонта на сцената на открито, на която ще бъдат поставени и тенти”, каза Тотев. След това ще се стартира общинска програма, според която всеки петък и събота, от 21 до 22 часа там ще има жива музика и това да продължи до края на месец октомври. „Общината има договори с редица изпълнители и това ще бъде атракция на открито, а и подготовка за Пловдив – Европейска столица на културата през 2019 година”, добави Иван Тотев.\r\nЦветана ТОНЧЕВА", "date": "2018.03.12", "title": "Пловдив: Голям ресторант ще бъде изграден в новата пешеходна зона в квартал „Капана”"}
{"url": "http://www.focus-news.net/news/2018/03/12/2498652/shumen-vodata-v-grada-ostava-s-povishena-matnost.html", "text": "Водата в Шумен остава с повишена мътност. Това сочат данни на сайта на Регионалната здравна инспекция (РЗИ). Резултатите от лабораторния контрол на взетите днес проби показват, че по показател „мътност“ стойностите са неприемливи. От страна на РЗИ – Шумен продължава засиленият контрол над дезинфекцията на водата, подавана от „ВиК – Шумен“. Остава в сила и препоръката водата в населените места, снабдявани от язовир „Тича“ - Шумен, Велики Преслав, селата Панайот Волово, Белокопитово и Дибич, да не се ползва за пиене.", "date": "2018.03.12", "title": "Шумен: Водата в града остава с повишена мътност"}
{"url": "http://www.focus-news.net/news/2018/03/12/2498656/tass-sergey-lavrov-shte-provede-sreshta-s-chlen-na-yuzhnokoreyskata-delegatsiya-posetila-phenyan.html", "text": "Руският външен министър Сергей Лавров ще проведе среща с Чън Ей-йън, председателя на Управлението за национална сигурност на Южна Корея и един от водещите делегацията, която по-рано този месец посети Пхенян, съобщава ТАСС, като се позовава на данни от руското външно министерство. \r\nРазговорите ще бъдат проведени по време на двудневната визита на южнокорейския дипломат в Москва, която започва във вторник. Очаква се Чън Ей-йън да информира руската страна относно проведените със севернокорейския лидер Ким Чен-ун преговори. По-рано от Сеул зявиха, че смятат да дадат данни за срещата освен това на Китай и Япония. След разговорите между Сеул и Пхенян стана ясно, че Ким Чен-ун е поискал лична среща с американския президент Доналд Тръмп, която ще се проведе до края на месец май. : Цанко Цолов", "date": "2018.03.12", "title": "ТАСС: Сергей Лавров ще проведе среща с член на южнокорейската делегация, посетила Пхенян"}
{"url": "http://www.focus-news.net/news/2018/03/12/2498655/dragomir-stoynev-bsp-pravitelstvoto-da-prieme-energiyna-strategiya-za-sledvashtite-30-godini.html", "text": "Правителството да приеме Енергийна стратегия за следващите 20-30 години и около нея  да се обединим всички политически сили и да я следваме. Това заяви зам.-председателят на ПГ на \"БСП за България\" Драгомир Стойнев на пресконференция в Стара Загора, Стара Загора. Според него в сектор „Енергетика” не трябва да се действа „на парче”, хората са изключително притеснени заради неяснотите и липсата на секторна политика.\r\n„Нужна е стратегия в дългосрочен план, с оглед бъдещите инвестиционни намерения в „Мини Марица-изток”, хората настояват да знаят за цената на въглищата, какво се случва с новите багери. Вижда се, че управляващите са доста активни единствено  в назначенията, хубаво е да се чуе отчет- колко хора са назначени за една година в „Мини Марица-изток”, за да се знае, че този комплекс не се ползва  само от социална гледна точка, преди избори.”- подчерта бившият енергиен министър. По думите му комплексът трябва да е в изключително добро здраве, да има добра рентабилност, хората да получават редовно своите заплати, да не се притесняват, да имат нужните пари за  ремонтни и инвестиционни дейности. \r\n\"По време на кабинета на Пламен Орешарски не е имало предложение за продажба на \"ЧЕЗ България\", каза в отговор на журналистически въпрос Стойнев. На срещата с журналисти бяха и депутатите Георги Гьоков и Донка Симеонова, те не  пропуснаха  да коментират скандала със сделката ЧЕЗ. „Ние  призоваваме обществеността да се подпише под една национална подписка. Защото това е национален  проблем. С подписката търсим  подкрепата на българските граждани, за да покажем на правителството, че българският народ е от  хора-мислещи, знаещи и че не приемат подобно задкулисие, каквото е тази сделка\", коментираха народните представители на БСП.", "date": "2018.03.12", "title": "Драгомир Стойнев, БСП: Правителството да приеме Енергийна стратегия за следващите 30 години"}
{"url": "http://www.focus-news.net/news/2018/03/12/2498659/pernik-okrazhnata-prokuratura-predade-na-sad-shofyor-prichinil-smartta-na-minavashta-zad-avtomobila-mu-zhena.html", "text": "Окръжна прокуратура – Перник е внесла за разглеждане в съда обвинителен акт срещу мъж с инициали Г. Г. за извършено от него престъпление при управление на моторно превозно средство, довело до смърт на жена. Това съобщиха от пресцентъра на Апелативна прокуратура - София.\r\n Около 09.30 часа на 30 януари 2015 г., в гр. Радомир, Г. Г. бил зад волана на лек автомобил „Фиат Дукато“. Пред жилищен блок, на асфалтиран път в междублоковото пространство, той нарушил Правилата за движение по пътищата. Преди да започне маневрата назад, обвиняемият Г.Г. не се убедил, че пътят зад колата му е свободен и че няма да създаде опасност или затруднения за останалите участници в движението. Той не наблюдавал непрекъснато пътя зад управляваното от него превозно средство. В резултат на действията си водачът причинил политравма на преминаващата зад автомобила му жена, довела до остра кръвозагуба и сърдечно съдова недостатъчност, от които последвала смъртта на пострадалата. \r\nСлед извършването на деянието обвиняемият Г.Г. направил всичко зависещо от него за оказване на помощ на жената - позвънил на „Спешна помощ“ и в полицията, повдигнал с крик МПС, за да освободи пострадалата, дарил кръв и организирал кръводаряване от свои приятели, а също така предоставил парични средства на близките на жената за лечението й. \r\nПредстои насрочване на делото от съда.", "date": "2018.03.12", "title": "Перник: Окръжната прокуратура предаде на съд шофьор, причинил смъртта на минаваща зад автомобила му жена"}
{"url": "http://www.focus-news.net/news/2018/03/12/2498657/burgas-zadarzhaha-pod-strazha-mazha-obvinen-v-ubiystvo-na-mayka-si.html", "text": "По искане на Окръжна прокуратура – Бургас, съдът задържа под стража Мариан Ч., обвинен в убийството на майка си. Това съобщиха от пресцентъра на Окръжна прокуратура - Бургас. Той е обвинен за това, че на 9 март 2018 г. в гр. Бургас, ж.к. „Лазур“ умишлено умъртвил майка си Бинка Ч..\r\nСпоред прокурора е налице обосновано предположение за това, че Мариан Ч. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Съдът прие мотивите на прокурора и задържа под стража Мариан Ч. Определението на Окръжен съд – Бургас може да бъде обжалвано пред Апелативния съд в града.", "date": "2018.03.12", "title": "Бургас: Задържаха под стража мъжа, обвинен в убийство на майка си"}
{"url": "http://www.focus-news.net/news/2018/03/12/2498645/inzh-doncho-atanasov-api-zapochva-izgrazhdaneto-na-okolo-15-km-nov-pat-koyto-da-zaobikoli-srutishteto-na-patya-smolyan-madan-i-da-prenasochi-dvizhenieto-za-leki-avtomobili.html", "text": "Започва изграждането на около 1,5 км нов път, който да заобиколи срутището на пътя Смолян-Мадан и да пренасочи движението за леки автомобили. Това каза в свое изявление председателят на Управителния съвет на Агенция „Пътна инфраструктура“ инж. Дончо Атанасов, след като обсъди с експерти геолози и проектанти възможните мерки, които може спешно да се предприемат по повод срутището на път ІІ-86 Смолян – Мадан, предаде репортер на Агенция „Фокус“. „Взехме мерките незабавно, въпреки че по същество това блоково срутище е уникално и излиза далеч извън прерогативите на АПИ. Касае нормалната работа и трасета на няколко ведомства – ВиК-Смолян, EVN и ЕСО. Организирах работно посещение и в петък, събота и неделя съм бил там. Естествено с областни управители и всички ръководители на ведомства сме обсъдили цялата ситуация, обходил съм трасето и свлачищния процес. Такова уникално срутище не сме имали. Ще се направи нов път и вече община Смолян направи всички необходими мероприятия, включително съгласие на хората и започва изграждането на нов път от около 1,5 км, който заобикаля масива и ще даде възможност от там да се пренасочи лекото движение“, коментира инж. Атанасов. По думите му има 7-8 села, които сега са откъснати и хората преминават пеша в свлачищната зона, което е изключително опасно. „Разположихме всички необходими табели и предупреждения, там има полиция и всичко, което е трябвало да се организира от Агенцията, сме го организирали. Днес ще разположим допълнително табели, с които да предупредим хората, че преминаването през срутищната зона е изключително опасно“, каза още той. \r\nИнж. Атанасов изрази надежда в рамките на максимум около 10 дни този път да бъде изграден, като може това да се случи и по-рано. След като бъде изграден пътят, ще има и възможност за бързо преминаване на лекото движение, линейки, специализирани коли и учениците да си ходят спокойно на училище. Атанасов припомни, че обходният маршрут за тежкотоварните автомобили е през Рудозем-Смилян. „По този начин даваме една спокойна алтернатива на тежкото движение на 12,5 тона да преминават през Рудозем-Смилян“, допълни той.\r\nЛюба АЛЕКСИЕВА", "date": "2018.03.12", "title": "Инж. Дончо Атанасов, АПИ: Започва изграждането на около 1,5 км нов път, който да заобиколи срутището на пътя Смолян-Мадан и да пренасочи движението за леки автомобили"}
{"url": "http://www.focus-news.net/news/2018/03/12/2498662/zam-kmetat-na-sadovo-petar-georgiev-rekite-na-teritoriyata-na-obshtinata-sa-provodimi-nivata-na-yazovirite-sa-v-normite.html", "text": "Реките на територията на община Садово са проводими, няма опасност от преливане при обилното снеготопене. Това каза в предаването “Садово в сърцето на Тракия” на Радио „Фокус”-Пловдив зам.-кметът Петър Георгиев. Още миналата седмица от институциите са направили проверки на водоемите на територията на общината. „Всичко е нормално, няма опасност, надяваме се така да остане”, каза още Георгиев. По думите му четирите язовира на територията на общината също не са опасни. Единият от тях е празен, тъй като арендаторът му прави ремонт, а нивата на останалите три са в нормите. „За река Марица предполагам, че има доста вода, но засега опасност от преливане няма”, добави Петър Георгиев.\r\nЦветана ТОНЧЕВА", "date": "2018.03.12", "title": "Зам.-кметът на Садово Петър Георгиев: Реките на територията на общината са проводими, нивата на язовирите са в нормите"}
{"url": "http://www.focus-news.net/news/2018/03/12/2498665/pazardzhik-natovareno-e-dvizhenieto-po-vhodno-izhodnite-arterii-na-grada.html", "text": "Натоварено е движението по входно-изходните артерии на Пазарджик, предаде репортер на Радио „Фокус“ – Пазарджик. В края на работния ден е интензивен трафикът по околовръстния път, в района на двете кръгови кръстовища при моста на река Марица, както и по главните булеварди. Пътните настилки в града са сухи, няма затворени за движение улици.\r\nАлбена ЖИЛЕКОВА", "date": "2018.03.12", "title": "Пазарджик: Натоварено е движението по входно-изходните артерии на града"}
{"url": "http://www.focus-news.net/news/2018/03/12/2498664/stara-zagora-vazstanoveno-e-dvizhenieto-po-avtomagistrala-trakiya-pri-km-147-v-posoka-burgas.html", "text": "Възстановено е движението по автомагистрала \"Тракия\" при км 147 в посока Бургас. Това съобщиха от пресцентъра на Агенция \"Пътна инфраструктура\".", "date": "2018.03.12", "title": "Стара Загора: Възстановено е движението по автомагистрала \"Тракия\" при км 147 в посока Бургас"}
{"url": "http://www.focus-news.net/news/2018/03/12/2498663/predsedatelyat-na-bchk-hristo-grigorov-poluchihme-humanitarna-pomosht-ot-turskiya-cherven-polumesets-na-stoynost-okolo-300-hil-evro-sazdavame-savmesten-bedstven-rezerv.html", "text": "Получихме хуманитарна помощ от Турския червен полумесец на стойност около 300 - 350 хил. евро,създаваме съвместен бедствен резерв. Това каза за Агенция „Фокус“ председателят на Български червен кръст (БЧК) Христо Григоров.  „Днес с ръководството на Турския червен полумесец, в лицето на неговия председател д-р Керем Кънък, открихме централно депо, което ще бъде използвано при бедствия, аварии, катастрофи в целия Балкански полуостров“, коментира Григоров. Той уточни, че от страна на Турския червен полумесец е получена хуманитарна помощ на стойност около 300 - 350 хил. евро. „Това е началото. Правим сериозен анализ за нещата, които ще бъдат нужни допълнително. Стоката се ескортира в нашия централен склад. Става дума за всичко необходимо за оказване на първа помощ - палатки, радиатори, вълнени одеала, хигиенни и санитарни пакети, дезинфекционни средства, кухненско оборудване и др. Този резерв е за около 3000 души. Това е първият етап. Вторият етап предвижда Националната складова база на Българския червен кръст (БЧК) в село Долни Лозен да бъде използвана като балкански център за обмен на информация, подготовка и опит при бедствия, аварии и катастрофи между балканските страни“, коментира Христо Григоров. Той уточни, че стоките в този централен склад, голяма част от които вече са пристигнали ще бъдат на наше разположение. „Не дай си Боже да се случи нещо в България, ще имаме възможност да предоставим тези стоки на държавните институциите за преодоляване на бедствията. По този начин се увеличава възможността за една бърза оперативност, защото тази стока е налична и за нула време може да се помогне. България става балкански център, което ще даде възможност за издигане на авторитета ни и за натрупване на още опит при обмен с другите национални дружества на балканския полуостров“, заяви Христо Григоров. По думите му складът, който ще бъде направен, ще даде възможност за ефективно подпомагаме на пострадали хора и то не само в България. Григоров уточни, че България се превръща в център за бедствена готовност на Балканския полуостров. „Не само по отношение на този склад, а и като база за обучение на кадри и обмен на информация“, поясни Григоров.", "date": "2018.03.12", "title": "Председателят на БЧК Христо Григоров: Получихме хуманитарна помощ от Турския червен полумесец на стойност около 300 хил. евро, създаваме съвместен бедствен резерв"}
{"url": "http://www.focus-news.net/news/2018/03/12/2498667/blagoevgrad-intenzivno-e-dvizhenieto-v-oblastniya-tsentar.html", "text": "Интензивно е движението в Благоевград, предаде репортер на Радио „Фокус“ – Пирин. Въпреки това няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nКристина МИТКОВА", "date": "2018.03.12", "title": "Благоевград: Интензивно е движението в областния център"}
{"url": "http://www.focus-news.net/news/2018/03/12/2498666/blagoevgrad-vazstanoveno-e-dvizhenieto-po-pat--1-blagoevgrad-stara-kresna.html", "text": "Възстановено е движението по път I-1 Благоевград – Стара Кресна. Това съобщиха от пресцентъра на Агенция \"Пътна инфраструктура\".", "date": "2018.03.12", "title": "Благоевград: Възстановено е движението по път I-1 Благоевград – Стара Кресна"}
{"url": "http://www.focus-news.net/news/2018/03/12/2498669/plovdiv-poradi-obilnoto-snegotopene-ostava-opasnostta-ot-padashti-kamani-po-patya-asenovgrad-smolyan.html", "text": "Поради обилното снеготопене остава опасността от падащи камъни в пътния участък Асеновград-Смолян. Това каза за Радио „Фокус“ – Пловдив дежурен служител в Областно пътно управление-Пловдив. Пътните настилки по усойните и планински райони са мокри. \r\nПроходът Троян-Кърнаре остава затворен за движение на всички моторни превозни средства. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nТрафикът на територията на град Пловдив е натоварен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Руски“ и „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.03.12", "title": "Пловдив: Поради обилното снеготопене остава опасността от падащи камъни по пътя Асеновград-Смолян"}
{"url": "http://www.focus-news.net/news/2018/03/12/2498668/prezidentat-rumen-radev-izrazi-interesa-na-balgariya-za-aktivizirane-na-dialoga-s-darzhavite-ot-aziya-na-rabotna-sreshta-s-diplomaticheski-predstaviteli.html", "text": "Президентът Румен Радев изрази днес интереса на България за активизиране на политическия диалог, икономическото и инвестиционно  сътрудничество с държавите от Азия на работна среща с дипломатически представители от азиатските държави у нас. Това съобщиха от прессекретариата на държавния глава. В срещата, организирана от посланика на Република Корея Шин Бу-нам, участваха посланиците на 13 държави от Арабския и от Азиатско-тихоокеанския регион – на Държавата  Палестина, Социалистическа република Виетнам, Република Индонезия, Ислямска република Пакистан, Монголия, Кралство Саудитска Арабия, Япония, Ливанската република, Република Казахстан, Ислямска република Афганистан, Ислямска република Иран и Република Ирак. По думите на президента благоприятни предпоставки за това са дългогодишните приятелски връзки на България с тези държави, както и политиката на Европейския съюз на тясно ангажиране с региона.   \r\nСпоред Румен Радев България трябва да си постави за цел привличането на стратегически бизнес партньори в приоритетни за страната ни инфраструктурни, енергийни, транспортни и други проекти; осигуряване на благоприятни условия за излизането на български стоки и услуги на пазарите в региона. „В рамките на българското председателство на Съвета на ЕС продължаваме активно да допринасяме за формирането на политиката на ЕС по отношение  на страните от Азиатско-тихоокеанския регион, който е ключов за растежа на световната икономика, влияе все по-сериозно върху динамиката на международните процеси и включва важни стратегически партньори на ЕС и членове на влиятелни регионални и международни организации“, заяви на срещата Румен Радев. Държавният глава подчерта, че държавите от Азия са все по-значим фактор в световната политика, икономика и финанси и играят важна роля за мира и стабилността.  \r\nПрезидентът открои посещенията на високо и най-високо равнище в България през последните месеци - първото посещение на японски премиер Абе през януари т.г. , визитата на южнокорейския премиер Ли Нак-йон на 25 октомври 2017 г., държавното посещение на Емира на Катар през миналата седмица, както и визитите на външните министри на Саудитска Арабия, Иран и др. Румен Радев заяви, че взаимното доверие и политическия диалог не съответстват на равнището на търговско-икономическия  и културно-образователния обмен с България. \r\nПрезидентът припомни и активните връзки на страната ни с държавите от Азия, изградени благодарение на десетки хиляди български специалисти, които десетилетия наред са работили в много от тези страни, хилядите студенти, завършили своето образование у нас, които в момента заемат достойни позиции в своите държави, както и създадената със съвместни усилия солидна договорно-правна база и институционална рамка на взаимните връзки.  \r\nПо време на срещата държавният глава Румен Радев беше поканен от посланиците да бъде патрон и да открие фестивала на Азиатските държави в София през май т.г.", "date": "2018.03.12", "title": "Президентът Румен Радев изрази интереса на България за активизиране на диалога с държавите от Азия на работна среща с дипломатически представители"}
{"url": "http://www.focus-news.net/news/2018/03/12/2498654/inzh-doncho-atanasov-api-aktivno-e-svlachishteto-na-patya-smolyan-madan-uchastakat-shte-ostane-zatvoren-za-dosta-vreme.html", "text": "Пътят ще остане за доста време затворен. Надяваме се всички тези мероприятия, които сега ще предприемем и сме ги предприели, да сработят бързо. Това каза в свое изявление председателят на Управителния съвет на Агенция „Пътна инфраструктура“ инж. Дончо Атанасов, след като обсъди с експерти геолози и проектанти възможните мерки, които може спешно да се предприемат по повод срутището на път ІІ-86 Смолян – Мадан, предаде репортер на Агенция „Фокус“. „Продължават свлачищните процеси, свлачището е активно. От сряда ще започне с моя заповед работа на една Междуведомствена работна група и комисия, която ще обследва доста обстойно геоложки и ще предприемем първоначални действия по укрепване на свлачището. То е уникално като площ и раздробеност на този огромен масив, над който над пътя са надвиснали стотици милиони тонове скална маса, която може да повлече всичко и да отиде в реката. Участъкът е наблюдаван, има един геоложки доклад. Тези процеси, които обаче са продължили и може би водопроводът е бил стар, намира се на около 250 м над пътя, което е далеч в масива, при 60-70 градуса наклони на масивите, най-вероятно е допринесъл в годините за овлажняването и структурата на скалите, за да се стигне до това свлачище“, обясни инж. Атанасов и уточни, че не могат да кажат кой е виновникът. \r\n„Дошло му е времето. Най-вероятно всичко е било капка по капка. И големите снегове, които бяха през 2014 г. и тази, дъждовете, които се изсипват, напукванията, земетресенията, всичко е дало по малко отражение, за да се получи това огромно срутище. Денонощно се работи по пътя, който трябва да даде алтернатива и да може селата да бъдат свързани. Най-вероятно ще се наложи да се измества водопроводът, за да може поне една част от причините, които имаме съмнение, че са допринесли за това, което се случи, да бъдат елиминирани. Няма да се допусне хората в селата да останат без вода. Може да се направи временен водопровод, сега няма да замръзва, така че няма да има откъсване на хората без вода. Обсъдили сме всички тези мерки“, посочи той и подчерта, че са в постоянна връзка с областния управител и с кмета на община Смолян. „Били сме заедно три денонощия. Всичко, което е трябвало да се направи, сме го направили. Умолявам за търпение, но нещата са много сериозни“, каза още инж. Дончо Атанасов. \r\nЛюба АЛЕКСИЕВА", "date": "2018.03.12", "title": "Инж. Дончо Атанасов, АПИ: Активно е свлачището на пътя Смолян-Мадан, участъкът ще остане затворен за доста време"}
{"url": "http://www.focus-news.net/news/2018/03/12/2498658/zam-ministar-atanas-dobrev-nezabavno-narezhdame-avariyno-remontni-raboti-na-komprometiraniya-uchastak-na-reka-deleynska-v-blizost-do-selo-inovo.html", "text": "Незабавно нареждаме аварийно-ремонтни работи на компрометирания участък на река Делейнска в близост до село Иново. Това каза Атанас Добрев, заместник-министър на земеделието, храните и горите, при посещението си съвместно с директора на Главна дирекция „Пожарна безопасност и защита на населението“ главен комисар Николай Николов, областния управител на Видин Албена Георгиева и изпълнителния директор на „Напоителни системи” Снежина Динева на дигата край селото, предаде репортер на Радио „Фокус“ – Видин. Зам.-министър Добрев посочи, че по въпроса вече се действа от „Напоителни системи“. „Този компрометиран участък трябва да се оправи, продължава да вали и заедно с активното снеготопене се стига да такива ситуации“, отбеляза Атанас Добрев. Той допълни, че и в с. Иново, и в град Брегово, са залети земеделски площи. „От Областната дирекция „Земеделие“ ще сформират комисия, която ще посети наводнените райони и ще установи щетите нанесени на земеделските стопани“, обясни зам.-министър Добрев.\r\nАнна ЛОЗАНОВА", "date": "2018.03.12", "title": "Зам.-министър Атанас Добрев: Незабавно нареждаме аварийно-ремонтни работи на компрометирания участък на река Делейнска в близост до село Иново"}
{"url": "http://www.focus-news.net/news/2018/03/12/2498673/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и главен път Е-79 в област Благоевград, както и по пътя от и за Банско. Пътните настилки в областта са сухи и нормално проходими, само по усойните и планински райони има мокри участъци. През деня не са регистрирани тежки пътни инциденти. Водачите на моторни превозни средства трябва да имат предвид, че движението по път първокласен път Благоевград – Кулата се осъществява в една лента в участъка от Благоевград до Стара Кресна поради ремонтни дейности. Движението се регулира от сигналисти.\r\nЛивия НИНОВА", "date": "2018.03.12", "title": "Благоевград: Повишена опасност от падащи камъни има в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/03/12/2498670/nkzhi-otstranena-e-povredata-po-kontaktnata-mrezha-v-mezhdugarieto-tsareva-livada-gabrovo.html", "text": "Отстранена е повредата по контактната мрежа в междугарието Царева ливада - Габрово, която възникна по-рано днес вследствие на паднало дърво. Това съобщиха от пресцентъра на НКЖИ. В 17.05 часа е възстановено движението на влаковете в района.", "date": "2018.03.12", "title": "НКЖИ: Отстранена е повредата по контактната мрежа в междугарието Царева ливада - Габрово"}
{"url": "http://www.focus-news.net/news/2018/03/12/2498675/shumen-administrativniyat-sad-otchita-rast-v-broya-na-osporvanite-ot-prokuraturata-podzakonovi-normativni-aktove-za-2017-g.html", "text": "Ръст на броя на оспорваните от прокуратурата подзаконови нормативни актове отчита Административен съд - Шумен за 2017 година, предаде репортер на Радио „Фокус“ - Шумен. Росица Цветкова, председател на съда посочи, че за 2015 година тези дела са били 3, през 2016 г. - 16, а за 2017 година техният брой е нараснал до 59. „В тези дела влизат общинските Наредби, Правилниците за организацията дейността на Общинските съвети, има и протести срещу заповеди на кметове за учредяване на право на пристрояване въз основа на Наредбата за общинската собственост на съответния Общински  съвет“, каза Цветкова. Тя посочи, че увеличението се дължи на предприетите действия от страна на Прокуратурата за отмяна по пътя на оспорването на редица текстове в подзаконови нормативни актове на органите на местното самоуправление, които противоречат на нормативни актове от по-висока степен. „При стартирането на такива дела Общинските съвети сами след подаване на протеста, си изменяха наредбите и ние не сме се произнасяли с акт по същество,  с решения. В последно време обаче и когато явно става въпрос за наредби, които касаят финансовите средства на дадена община, Общинските съвети чакат съдът да се произнесе“, каза Цветкова. Най- често се оспорват текстове, свързани с такси, услуги, право на строеж, както и по отношение на прекратяване на пълномощията на кмета. Значително е увеличен и броят на делата, образувани по Закона за управление на средствата от Европейските структурни и инвестиционни фондове, както и по Закона за подпомагане на земеделските производители. „Това са много обемни дела и с много висок интерес, тъй като обикновено държавата претендира възстановяване на абсолютни всички като размер помощи дадени на заявителя“, каза Цветкова. Отлични резултати по отношение срочност, бързина и качество в правораздаването отчита Шуменският административен съд в работата си и през 2017 г. Общият брой дела за разглеждане е бил 844, от които 744 са приключени към 31 декември. През миналата година са свършени общо 744 дела. От тях 92% са приключили в тримесечен срок, считано от постъпване на жалбата в съда до постановяване на съдебния акт, с който делото приключва пред настоящата инстанция. Всички съдебни актове са постановени в рамките на законоустановения едномесечен срок от заседанието, в което е приключило разглеждането на делото. Шуменският административен съд е приключил 88% от общия брой дела за разглеждане през 2017 г. През миналата година са върнати 88 дела. От тях оставени в сила 46 решения и 19 определения. Отменени изцяло са само 5 решения. Основна причина за отмяна на постановените съдебни актове са нарушения на материалния закон. Малък е броят на обжалваните дела от постановените съдебни актове, подлежащи на обжалване през 2017 г., като от общо 259 такива са обжалвани 104 или 46%. Административен съд Шумен е постигнал много добро качество на съдебните актове, значително увеличаване на процентно съотношение на потвърдените решения и намаление на общия брой обжалваните съдебни актове, обобщи Цветкова. Тя посочи, че годишното отчетно събрание на Административен съд - Шумен е насрочено за 15 март от 10.00 часа. Сред гостите ще бъдат председателят на Върховния административен съд съдия Георги Чолаков, съдия Румяна Монова, зам.- председател на ВАС, съдия Галина Матейска от ВАС и др.\r\nИвелина ИВАНОВА", "date": "2018.03.12", "title": "Шумен: Административният съд отчита ръст в броя на оспорваните от прокуратурата подзаконови нормативни актове за 2017 г."}
{"url": "http://www.focus-news.net/news/2018/03/12/2498661/dots-stefcho-stoynev-mgu-nevazmozhno-e-leki-koli-da-preminavat-kray-svlachishteto-na-patya-smolyan-madan-ogromen-e-riskat-ot-padane-na-golemi-skalni-blokove.html", "text": "Имаме голямо по обем и обхват свлачище, което в момента се намира в активно състояние. Срутищните процеси продължават. Това каза в свое изявление ръководителят на катедра „Хидрогеология и инженерна геология“ на Минно-геоложкия университет доц. Стефчо Стойнев, след като обсъди с председателя на Управителния съвет на Агенция „Пътна инфраструктура“ инж. Дончо Атанасов възможните мерки, които може спешно да се предприемат по повод срутището на път ІІ-86 Смолян – Мадан, предаде репортер на Агенция „Фокус“. „Значими скални блокове се свличат по посока на пътното платно. Хубавото е, че последните данни, които бяха споделени на срещата, организирана от инж. Атанасов, показаха, че имаме ограничение на развитието на свлачищния процес по посока на склона. От ЕСО казаха, че техните репери показват ограничаване на процесите на движение. Същевременно съществуват данни, които показват, че се разширява обхвата по дължината на пътя. В момента е 500-600 м. В момента самото пътно платно, върху което са натрупани значително количество скални и земни маси, не е засегнато от свлачищния процес. Зоната на свличане е до него“, обясни доц. Стойнев. По думите му това също е благоприятен елемент, който след това може да се отчете при проучването, проектирането и укрепването на свлачището. \r\n„На този момент е невъзможно колите да преминават от там. Изключително опасно е. Рискът от това да паднат големи скални блокове е огромен, независимо от взетите мерки с цел да се обрушат скалните блокове. Движението на коли ще принесе един динамичен ефект върху свлачищното тяло и опасността да се свлекат е много голяма“, допълни той. Доц. Стойнев припомни случай от миналата година на пътя Рудозем-Смилян, където също е имало такова голямо свлачище. „Хората, въпреки ограниченията, минаваха и там имаше много опасен случай, който за радост не завърши с жертви, но един автомобил пострада. Онова свлачище беше с много по-скромни размери и обхват“, подчерта доц. Стойнев. По думите му предстои изпълнението на детайлни инженерно-геоложки проучвания, които ще имат за цел да конкретизират обхвата на свлачището, както и дълбочината и формата на хлъзгателната повърхнина. „Тя ще бъде определяща за характера на мероприятията, които ще бъдат направени. На този етап можем да говорим само за това, че там не трябва да се въздейства. Всяка копка, свързана с освобождаване на пътя от земните и скални маси, за да бъде проходима, е много по-лоша, отколкото каквото и да е друго природно въздействие в момента. Тези земни и скални маси в момента задържат свлачището и всяка намеса би довела до ново активизиране. Това означава, че можем да загубим и пътя“, каза още доц. Стефчо Стойнев.   \r\nЛюба АЛЕКСИЕВА", "date": "2018.03.12", "title": "Доц. Стефчо Стойнев, МГУ: Невъзможно е леки коли да преминават край свлачището на пътя Смолян-Мадан, огромен е рискът от падане на големи скални блокове"}
{"url": "http://www.focus-news.net/news/2018/03/12/2498676/kmetat-na-sofiya-yordanka-fandakova-shte-proveri-sastoyanieto-na-obshtinskiya-yazovir-marchaevo-na-13-mart.html", "text": "На 13 март 2018 г. от 13.00 часа кметът на София Йорданка Фандъкова ще провери състоянието на общинския язовир \"Мърчаево\". Това съобщиха от пресцентъра на Столична община. Общината ежегодно почиства и язовирните стени и 500 метровите участъци под преливните им съоръжения.", "date": "2018.03.12", "title": "Кметът на София Йорданка Фандъкова ще провери състоянието на общинския язовир \"Мърчаево\" на 13 март"}
{"url": "http://www.focus-news.net/news/2018/03/12/2498674/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. Движението от и за пропусквателния пункт се осъществява при зимни условия.\r\nВенцеслав ИЛЧЕВ", "date": "2018.03.12", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/12/2498660/ep-parlamentat-shte-izlozhi-viziyata-si-otnosno-badeshteto-sled-brekzit.html", "text": "Резолюция относно позицията на ЕП за отношенията между ЕС и Великобритания след Брекзит ще бъде обсъдена във вторник от 10.00 ч. българско време с главния преговарящ Мишел Барние, съобщиха от Пресцентъра на Европейския парламент в София. \r\nВ проекта на резолюция, подготвен от работната група на Парламента относно Брекзит и одобрен от Председателския съвет (съставен от председателя на ЕП и лидерите на политическите групи), се заявява, че споразумение за асоцииране между ЕС и Обединеното кралство би могло да предостави уместна рамка за бъдещи отношения. \r\nВ същото време в текста се подчертава, че дори близко асоциирани държави със сходно законодателство не могат да се възползват от облаги или достъп до пазара, подобни на тези на държавите – членки на ЕС.  \r\nДебатът и гласуването (насрочени за сряда) ще се състоят в навечерието на срещата на държавните и правителствените ръководители на ЕС в Брюксел на 22 и 23 март, когато се очаква да бъдат приети насоките за преговорите за бъдещите отношения с Великобритания.", "date": "2018.03.12", "title": "ЕП: Парламентът ще изложи визията си относно бъдещето след Брекзит"}
{"url": "http://www.focus-news.net/news/2018/03/12/2498678/aktsenti-v-sutreshniya-blok-dobro-utro-balgariya-na-13-mart.html", "text": "В сутрешния блок „Добро утро, България“ на Радио „Фокус“ продължаваме да следим рисковите участъци в страната, във връзка и с очакваните нови дъждове, които заплашват северозападните райони. Както знаете в Брегово беше обявено бедствено положение, заради силното покачване в нивата на река Тимок. Валежите и снеготопенето доведоха и до скъсване на дига край село Иново, където също беше обявено бедствено положение. Информация за актуалната ситуация ще потърсим от областния управител на Видин Албена Георгиева. Въпреки че ситуацията в община Хайредин се нормализира, бедственото положение там остава в сила. Докога ще попитаме кмета на Общината Тодор Алексиев. Напрежение се заформя сред редиците на Реформаторския блок, след като Националния съвет на \"Движение България на гражданите\" замрази членството си в блока и обяви, че няма да участва в органите на управление на коалицията. Предстои допитване сред членовете на „Движение България за гражданите“, като Националния съвет дава и едномесечен срок на останалите формации в РБ - да обявят подкрепата си към тях, в противен случай ще напуснат редиците на му. Настъпва ли време разделно сред десните формации? Темата ще коментираме с д-р Емил Кабаиванов, кмет на Карлово и председател на СДС в периода 2012 - 2013. Високите температури от последните дни изкараха по пътищата мотористи и колоездачи и поставиха въпроса кога е подходящо да сменим зимните гуми с летните. За отговорността на българските шофьори и други актуални теми ще разговаряме с експерта по пътна безопасност и бивш директор на КАТ комисар Алекси Стратиев. В минутите след 9 часа колегата Кристина Миткова от Радио „Фокус“ - Пирин ще ни обясни какво представлява пролетната депресия и как можем да се предпазим от нея. За видовете гербове и за значение на този на град Кюстендил пък ще ни разкрие колегата Венцеслав Илчев. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.03.12", "title": "Акценти в сутрешния блок „Добро утро, България“ на 13 март"}
{"url": "http://www.focus-news.net/news/2018/03/12/2498649/interfaks-vladimir-putin-posavetva-britantsite-da-izyasnyat-pozitsiyata-si-za-segey-skripal.html", "text": "Руският президент Владимир Путин посъветва британците да изяснят позицията си за бившия агент на ГРУ Сергей Скрипал, преди да обсъдят въпроса с Москва, предава Интерфакс.\r\nПо време на свое посещение в Краснодарския район, репортер на британска телевизия зададе пред Путин въпроса дали Русия е отговорна за отравянето на бившия двоен агент, случило се по-рано този месец. Като отговор държавният глава заяви, че „вие първо трябва да проучите нещата на място, и след това може да обсъдим въпроса“. \r\nВ началото на март Скрипал и неговата дъщеря бяха приети в болница, след като, както стана ясно по-късно, са вдишали  вещество, влияещо на нервната система. Състоянието на бившия руски агент Скрипал, който е предоставял информация на британското разузнаване, остава критично, като по-рано от Лондон заявиха, че смятат да предприемат твърди мерки, ако бъде доказано чуждо участие в атаката срещу него.: Цанко Цолов", "date": "2018.03.12", "title": "Интерфакс: Владимир Путин посъветва британците да изяснят позицията си за Сегей Скрипал"}
{"url": "http://www.focus-news.net/news/2018/03/12/2498679/veliko-tarnovo-zatvoren-za-dvizhenie-ostava-patyat-mezhdu-grada-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е ясно. Движението към този час е интензивно, особено в областния център. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека е през гл. път I-4  – през село Леденик. Натоварен е трафикът и по основните пътни артерии в областта: София – Варна, Велико Търново – Русе, както и по пътя към Прохода на Републиката. Той е отворен за всички видове МПС, но остава в сила предупреждението за опасност от падащи камъни. Ограничено движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица - Горско Ново село - Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.12", "title": "Велико Търново: Затворен за движение остава пътят между града и село Шемшево поради влошено състояние на мостово съоръжение"}
{"url": "http://www.focus-news.net/news/2018/03/12/2498677/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктовете на границата между България и Македония също е обичайно натоварено.\r\nЛивия НИНОВА", "date": "2018.03.12", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/03/12/2498683/burgas-sedem-lovni-trofeya-bez-dokumenti-za-zakonen-proizhod-sa-zadarzhani-na-teritoriyata-na-regionalna-direktsiya-po-gorite.html", "text": "При извършена съвместна проверка от служители на Регионална дирекция по горите - Бургас, Държавно горско стопанство - Ново Паничарево и Районно управление на МВР - Созопол, в частен имот в село Индже войвода, община Созопол, са открити 3 броя трофеи от благороден елен и 4 броя трофеи от сръндак без документи, доказващи законният им произход. Това съобщиха от пресцентъра на Изпълнителна агенция по горите. На лицето, в чийто дом са открити, са съставени са 7 акта за нарушение на Закона за лова и опазване на дивеча. Трофеите са задържани и отнети в полза на държавата.", "date": "2018.03.12", "title": "Бургас: Седем ловни трофея без документи за законен произход са задържани на територията на Регионална дирекция по горите"}
{"url": "http://www.focus-news.net/news/2018/03/12/2498672/smolyan-patyat-smolyan-srednogortsi-ostava-zatvoren-zaradi-srutishte-alternativniyat-marshrut-e-rudozem-smilyan.html", "text": "Сухи и проходими при зимни условия са пътищата в областта, съобщи за Радио „Фокус“ – Смолян дежурният в Областно пътно управление – Смолян. Времето ясно с отлична видимост. Заради срутището остава затворен пътя Смолян – Средногорци. От днес отворен за всички автомобили е пътят Рудозем – Смилян, като вече е поставена сигнализация, че той е обходният маршрут на затворения път Смолян – Средногорци. От Пътната служба поясниха, че той е предпочитания за движение път за всички пътуващи към Мадан, Златоград и Кърджали. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През деня не са получавани сигнали за инциденти по пътищата в областта или за активизиране на нови свлачища и срутища.\r\nОстава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.12", "title": "Смолян: Пътят Смолян – Средногорци остава затворен заради срутище, алтернативният маршрут е Рудозем – Смилян"}
{"url": "http://www.focus-news.net/news/2018/03/12/2498684/pregled-na-mezhdunarodnite-novini-do-18-chasa-agentsiya-fokus.html", "text": "Руското посолство в Лондон обвини британското правителство в „опасна игра“, тъй като не е подтиснало спекулациите за руска следа в отравянето на двойния агент Сергей Скрипал. В разпространено съобщение от дипломатическото представителство се казва, че „сегашната политика на британското правителство спрямо Русия е много опасна игра с общественото мнение, която не само праща разследването към неполезен политически път, но освен това носи и риска за много по-сериозни последствия за нашите двустранни връзки“.\r\n*** Турският външен министър Мевлют Чавушоглу е на официално посещение в Москва, където ще участва в среща на Групата за общо стратегическо планиране, орган на турско-руския Съвет за сътрудничество. Първите дипломати на двете страни ще се съсредоточат върху ситуацията в Сирия по време на преговорите. Чавушоглу ще проведе освен това лична среща с руския си колега Сергей Лавров на 14 март, като отделно от разговори за Сирия, двамата ще извършат част от подготовката за насрочената за трети април среща на руско-турския Съвет за сътрудничество. Всекидневникът припомня, че съветът провежда годишни срещи, в рамките на които се обсъждат двустранните връзки между двете страни. Очаква се освен министри, на насрочената за началото на април среща на съвета традиционно да присъстват и президентите Владимир Путин и Реджеп Тайип Ердоган.\r\nСрещата между двамата външни министри освен това представлява и прелюдия към насрочените за 16 март разговори между Лавров и Чавушоглу, на които ще присъства и иранският външен министър Мохамад Джавад Зариф. Изданието припомня, че това е част от мирния процес за Сирия, който Москва, Анкара и Техеран организират парарелно с водените под егидата на ООН разговори. \r\nИзданието припомня, че работата на турско-руския Съвет за сътрудничество е от изключително значение, тъй като двустранните връзки между Москва и Анкара не са се възстановили напълно след като през 2015 г. турски военни свалиха руски изтребител. Вестникът припомня, че Русия отказва да вдигне някои ограничения върху визите за турски граждани, макар да се осъществява нормализация на отношенията в други сфери. \r\n*** Резолюция относно позицията на ЕП за отношенията между ЕС и Великобритания след Брекзит ще бъде обсъдена във вторник от 10.00 ч. българско време с главния преговарящ Мишел Барние. \r\nВ проекта на резолюция, подготвен от работната група на Парламента относно Брекзит и одобрен от Председателския съвет (съставен от председателя на ЕП и лидерите на политическите групи), се заявява, че споразумение за асоцииране между ЕС и Обединеното кралство би могло да предостави уместна рамка за бъдещи отношения. \r\nВ същото време в текста се подчертава, че дори близко асоциирани държави със сходно законодателство не могат да се възползват от облаги или достъп до пазара, подобни на тези на държавите – членки на ЕС.  \r\nДебатът и гласуването (насрочени за сряда) ще се състоят в навечерието на срещата на държавните и правителствените ръководители на ЕС в Брюксел на 22 и 23 март, когато се очаква да бъдат приети насоките за преговорите за бъдещите отношения с Великобритания. \r\n*** Руският външен министър Сергей Лавров ще проведе среща с Чън Ей-йън, председателя на Управлението за национална сигурност на Южна Корея и един от водещите делегацията, която по-рано този месец посети Пхенян.\r\nРазговорите ще бъдат проведени по време на двудневната визита на южнокорейския дипломат в Москва, която започва във вторник. Очаква се Чън Ей-йън да информира руската страна относно проведените със севернокорейския лидер Ким Чен-ун преговори. По-рано от Сеул зявиха, че смятат да дадат данни за срещата освен това на Китай и Япония. След разговорите между Сеул и Пхенян стана ясно, че Ким Чен-ун е поискал лична среща с американския президент Доналд Тръмп, която ще се проведе до края на месец май. \r\n*** Германският канцлер Ангела Меркел разкри в понеделник, ще смята да посети Франция с цел обсъждане на реформи в Европейския съюз с френския президент Еманюел Макрон. \r\nКанцлерът не посочи точна дата за своята визита, но уточни, че тя ще бъде извършена преди провеждането на срещата на върха, насрочена за края на следващата седмица. \r\nПо-рано този месец, Макрон поздрави Меркел за предстоящото начало на нейния четвърти мандат като канцлер, като подчерта, че това са „добри новини за Европа“. В същото време президентът отбеляза, че заедно двете страни ще „разработят нови инициативi за развиване на Европейския проект“. Канцлерът от своя страна отбеляза, че сред темите, които ще бъдат обсъдени, са общата отбрана и мигрантската политика. Канцлерът разкри също така, че Германия смята за нужно да се защитават по-добре външните граници на ЕС. Новият финансов министър на страната Олаф Шолц от ГСДП, също скоро ще посети Франция.  \r\n*** Канцлерът на Германия и председател на Християндемократическия съюз Ангела Меркел, председателят на Християнсоциалния съюз Хорст Зеехофер и изпълняващият длъжността съпредседател на ГСДП Олаф Шолц подписаха в Берлин коалиционно споразумение за създаването на ново правителство на страната.\r\nОчаква се в сряда в Бундестага да се състои избирането на Ангела Меркел за канцлер на Германия, а след това президентът Франк-Валтер Щайнмайер трябва да назначи министрите от новото правителство. Изборът на Меркел е на практика предрешен – „Голямата коалиция“ на ХДС, ХСС и ГСДП има мнозинство в германския парламент. Агенция „Фокус“ припомня:\r\nПреговорите за съставяне на новото правителство на Германия между „Съюза“ (ХСС/ХДС) и ГСДП стартираха на 28 януари, четири месеца след изборите за федерален парламент. Предишният опит за съставяне на правителство – между „Съюза“, „Зелените“ и „Свободната демократична партия“ се провалиха. \r\n*** Президентът на САЩ Доналд Тръмп заяви, че министърът на търговията Уилбър Рос ще говори с представители на ЕС относно снижаването на техните мита и другите бариери в търговията с американските стоки.\r\nДоналд Тръмп обяви това на профила си в социалната мрежа в „Туитър“ след преговори в Брюксел между американски и европейски търговски представители, които не успяха да постигнат решение относно икономическите спорове, предизвикани от наложените от Вашингтон вносни мита върху стоманата и алуминия. \r\n„Министърът на търговията Уилбър Рос ще говори с представителите на ЕС относно елиминирането на огромните мита и бариери, които те използват срещу САЩ. Това не е честно за нашите фермери и производители“, написа Тръмп на профила си в социалната мрежа.\r\n***  Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС няма да признае провеждането на изборите за президент на Русия на територията на Крим, които трябва да се проведат на 18 март.\r\n„Няма да признаем анексията на Крим и ще продължим със своята политика на непризнание на този незаконен акт“, заяви Могерини по време на посещението си в Крим. „Ние също така ще продължим да осъждаме нарушенията на международното право. Ние също така няма да признаем изборите, които ще се проведат в Крим“, допълни тя. \r\n*** Най-малко 40 души са загинали, а 23 са ранени при катастрофата на бангладешкия пътнически самолет на летището в Катманду.\r\n„31 души са загинали на място, а девет умират в болницата в Катманду“, съобщава полицейският говорител Манодж Неупан. Той допълни, че ранените са 23. \r\nНа борда на самолета на „Американско-бангладешките авиолинии“, изпълняващ полет от Дака до столицата на Непал, е имало 67 пътници и четирима души екипаж. \r\n*** Най-малко 27 души са загинали, след като бангладешки пътнически самолет катастрофира в непалската столица Катманду.\r\n„Шансовете за спасяването на други живи са малки, защото самолетът е зле изгорен“, заяви военният  говорител Гокул Бхандари, който потвърди броя на загиналите. По-рано представители на здравните власти на Непал заяви, че около 20 души са закарани в болница с изгаряния. \r\nВ самолета е имало 67 пътници и четирима души екипаж.  \r\n***", "date": "2018.03.12", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/12/2498681/aleksandar-darzhikov-zam-kmet-na-plovdiv-sledvashtiyat-ponedelnik-shte-bade-otvorena-obshtestvenata-porachka-za-stroitelstvoto-na-hudozhestvenata-galeriya-na-ul-gladston-32.html", "text": "Следващият понеделник – 19 март, от 10.00 часа ще бъде отворена обществената поръчка за строителството на Художествената галерия на ул. „Гладстон“ 32 в Пловдив. Това съобщи на пресконференция зам.-кметът по култура в Пловдив Александър Държиков, предаде репортер на Радио \"Фокус\" - Пловдив. От днес се готви и поръчката за Галерията на ул. „Съборна” 2. „В началото на другата седмица най-късно тя също ще бъде обявена”, каза Държиков. По думите му около 12 000 000 лв. е предвидено за галерия, като ще бъде ремонтиран всеки етаж. Приобщено е и дворното пространство от западната страна на галерията. Проектът е много добър. „Очаква се за 2019 г. да имаме една обновена галерия”, добави Държиков. Ще се прави основен ремонт, подмяна на всички стени, осветление, ще има нов вид окачване и др. В галерията има постоянна експозиция, но в нея ще може да се интегрират и други изложби. Вече има запитване от няколко чуждестранни галерии за техни изложби. Те ще са разположени на първия етаж, където ще има самостоятелни зали. Ще има и рампа за трудно подвижни хора, поставя се и асансьор за достъп на тези хора. Входът за тях ще е от задната страна, където се предвижда и изграждането на паркинг за достъп за автомобили. Цялото дворно пространство отпред е включено в проекта. Оградата се премахва, ще има озеленено пространство с алеи. Срокът за изпълнение е 12 месеца, а пусковият срок е до 2019 година.\r\n„Строителното разрешение за „Галерия 2019″ също е готово, чака се 14-дневния срок за обжалване и след 14 дни ще бъде обявена поръчката и за нея“, каза още Държиков. „Явно това е годината на обявени поръчки на художествени галерии в Пловдив”, отбеляза Александър Държиков.\r\nЦветана ТОНЧЕВА", "date": "2018.03.12", "title": "Александър Държиков, зам.-кмет на Пловдив: Следващият понеделник ще бъде отворена обществената поръчка за строителството на Художествената галерия на ул. „Гладстон“ 32"}
{"url": "http://www.focus-news.net/news/2018/03/12/2498680/sport-gartsiya-postanovi-prekasvane-na-futbolnoto-parvenstvo-na-stranata-za-neopredelen-period.html", "text": "Гърция прекрати за неопределен период провеждането на мачовете от своята „Супер лига“, като причината е прекъсването на срещата между ПАОК и АЕК (Атина), в рамките на което собственикът на солунския клуб нахлу на терена с оръжие. Инцидентът се случи заради спорен гол, който първоначално бе отменен, но впоследствие бе зачетен. Група фенове на ПАОК нахлуха на терена, като сред тях бе и собственикът на отбора Иван Савидис, който е разполагал с револвер. От Министерството на спорта в Атина заявиха, че първенството ще продължи, „когато има ясна основа от правила, подкрепена от всички“.", "date": "2018.03.12", "title": "Спорт: Гърция постанови прекъсване на футболното първенство на страната за неопределен период"}
{"url": "http://www.focus-news.net/news/2018/03/12/2498685/oblastniyat-upravitel-na-vidin-albena-georgieva-situatsiyata-za-momenta-e-spokoyna-nyama-opasnost-za-horata.html", "text": "Ситуацията за момента е спокойна, няма опасност за хората. Това каза за Агенция „Фокус“ областният управител на Видин Албена Георгиева във връзка с обстановката в община Брегово и в село Иново в община Видин. „Към момента обстановката не се е променила. Направихме обход на участъка. Водата в сравнение с вчера е спаднала с 5 см. Ситуацията за момента е спокойна. Няма опасност за жителите на Брегово“, обясни Георгиева. „По последна информация от сръбската страна – река Тимок е в застой и лек спад. Все още има малко сняг в околията на община Брегово, който очакваме да се стопи. Но не очакваме голямо почакване. Опасението на жителите на Брегово, което опровергахме не еднократно днес, е че няма опасност от замърсяване на речната вода от отпадъчни води от минната промишленост“, коментира тя.\r\n„По отношение на Иново – там, на около 1 км навътре от моста на селото, има скъсване на дигата на река Делейнска. Водата се е разляла в земеделската земя. Там също няма опасност за хората“, поясни областният управител.\r\nВъв връзка с очакваните валежи тази нощ, Албена Георгиева заяви, че и в Брегово и във Видин са под постоянно наблюдение дигите на реките Тимок и Делейнска. „Непрекъснато се обхождат и се получава информация“, добави тя.", "date": "2018.03.12", "title": "Областният управител на Видин Албена Георгиева: Ситуацията за момента е спокойна, няма опасност за хората"}
{"url": "http://www.focus-news.net/news/2018/03/12/2498671/hurriyet-turskiyat-vanshen-ministar-e-na-poseshtenie-v-rusiya-s-tsel-obsazhdane-na-situatsiyata-v-siriya.html", "text": "Турският външен министър Мевлют Чавушоглу е на официално посещение в Москва, където ще участва в среща на Групата за общо стратегическо планиране, орган на турско-руския Съвет за сътрудничество, съобщава вестник Hurriyet. Първите дипломати на двете страни ще се съсредоточат върху ситуацията в Сирия по време на преговорите. Чавушоглу ще проведе освен това лична среща с руския си колега Сергей Лавров на 14 март, като отделно от разговори за Сирия, двамата ще извършат част от подготовката за насрочената за трети април среща на руско-турския Съвет за сътрудничество. Всекидневникът припомня, че съветът провежда годишни срещи, в рамките на които се обсъждат двустранните връзки между двете страни. Очаква се освен министри, на насрочената за началото на април среща на съвета традиционно да присъстват и президентите Владимир Путин и Реджеп Тайип Ердоган.\r\nСрещата между двамата външни министри освен това представлява и прелюдия към насрочените за 16 март разговори между Лавров и Чавушоглу, на които ще присъства и иранският външен министър Мохамад Джавад Зариф. Изданието припомня, че това е част от мирния процес за Сирия, който Москва, Анкара и Техеран организират парарелно с водените под егидата на ООН разговори. \r\nИзданието припомня, че работата на турско-руския Съвет за сътрудничество е от изключително значение, тъй като двустранните връзки между Москва и Анкара не са се възстановили напълно след като през 2015 г. турски военни свалиха руски изтребител. Вестникът припомня, че Русия отказва да вдигне някои ограничения върху визите за турски граждани, макар да се осъществява нормализация на отношенията в други сфери. : Цанко Цолов", "date": "2018.03.12", "title": "Hurriyet: Турският външен министър е на посещение в Русия с цел обсъждане на ситуацията в Сирия"}
{"url": "http://www.focus-news.net/news/2018/03/12/2498690/predstoyashti-sabitiya-v-stranata-za-13-mart-agentsiya-fokus.html", "text": "***\r\nПрезидентът и Върховен главнокомандващ на въоръжените сили Румен Радев ще посети 68-а бригада „Специални сили“.   В 10.20 часа президентът ще пристигне в район № 2 на 68-а бригада „Специални сили“ – Пловдив. По-късно през деня държавният глава ще се срещне с личния състав на 68-а бригада „Специални сили“. \r\n***\r\nОт 09.00 часа в „София хотел Балкан“ зам.-министър Деница Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г.\r\n***\r\nОт 09.00 часа в ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група. \r\n***\r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, на когото е повдигнато обвинение за умишлена безстопанственост.\r\n***\r\nОт 10.00 часа IХ състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 10.00 часа 4-ти състав на Софийски градски съд ще заседава по делото срещу Валентин Димитров. (чл. 253 от НК ).\r\n***\r\nОт 10.00 часа 1-ви състав на Софийски градски съд ще заседава по делото срещу съдия Люба Петрова от Районен съд-Раднево, на която са повдигнати обвинения за престъпления против дейността на държавни органи и обществени организации.\r\n***\r\nОт 10.00 часа 7-и състав на Софийски градски съд ще заседава по делото срещу срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n***\r\nОт 10.00 часа в хотел „Маринела“ ще бъде открит кариерният форум „Национални дни на кариерата – Добра Кариера, Добър Живот”. На откриването на събитието ще присъства и кметът на София Йорданка Фандъкова. \r\n***\r\nВ 10.00 часа в Иновационен форум „Джон Атанасов“, София Тех Парк ще бъде открито първото в България изложение и конференция за стартиращи иновативни компании Sofia Startup Expo 2018. Събитието ще бъде открито от заместник-министъра на икономиката Александър Манолев.\r\n***\r\nОт 10.30 часа III състав на Специализирания наказателен съд ще гледа делото срещу Мирослав Ц., Ивалин Й. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група. \r\n***\r\nОт 11.30 часа в Информационния център на София 2018 - Европейска столица на спорта ще се състои пресконеференция по повод предстоящото екстремно ски и сноуборд състезание в дълбокия сняг - Витоша X Lines, което ще се състои този уикенд 17-18 март.\r\n***\r\nОт 12.00 часа в зала „В парка“ (над кино „Люмиер“) ще се проведе пресконференция за\r\n15-ото издание на София Мийтингс, платформата на София Филм Фест.\r\n***\r\nОт 13.00 часа кметът на София Йорданка Фандъкова ще провери състоянието на общинския язовир „Мърчаево\".\r\n***\r\nОт 13.00 до 16.00 часа в зала „Сердика“ в „София хотел Балкан“ ще се състои шестата от поредицата експертни дискусии за българската енергетика Energy Managers’ Forum – „Преход от дългосрочни договори и преференциални цени към либерализиран пазар\".  \r\n***\r\nОт 13.30 часа III състав на Специализирания наказателен съд ще гледа делото срещу Богдан К. , Александър Щ., Цветомир В. за организиране и ръководене на организирана престъпна група. \r\n***\r\nОт 14.30 часа Софийски градски съд ще заседава по гражданско дело № 4488/2017 г. срещу Булмаркет и БДЖ (eдно от делата за трагедията в Хитрино).\r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Ирена Анастасова и общинският съветник Николай Николов ще имат приемен ден.\r\n***\r\nОт 15.00 часа XI състав на Специализирания наказателен съд ще гледа делото срещу Стоян Б., Румяна К., Николай С. и др. за длъжнпостно присвояване в големи размери. \r\n***\r\nОт 10.00 часа в зала „Джон Атанасов“ в „София Тех Парк“ в рамките на два дни ще се проведе първото в България изложение за стартиращи иновативни компании - Sofia Startup Expo.\r\n***\r\nОт 17.00 часа в къща музей „Никола Й. Вапцаров“ ще бъде открита изложба на Асен Дипчев „ЕТО - АЗ ДИШАМ...“.\r\n***\r\nОт 18.30 часа в Центъра за култура и дебат „Червената къща „Андрей Николов” ще се състои дебат за начините за борба с домашното насилие извън Истанбулската конвенция, оттеглена от правителството на 7 март. \r\n***\r\nОт 19.00 часа в Театър Азарян ще бъде представено постановката „Корабът Нощ“ на режисьора Стилиян Петров.\r\n***\r\nОт 19.00 часа в Камерна зала „България“ ще се състои концерт на вокален състав „Импресия“.\r\n***\r\nОт 18.00 часа в читалището в Ахелой ще се проведе общоградско събрание и обсъждане на инвестиционно предложение за изграждане на асфалтова база в землището на града, като на него са поканени и инвеститорите.\r\n***\r\nОт 11.00 часа пред паметната плоча на Лайош Кошут в града (ул. „Екзарх Йосиф I“ №30), ще се състои тържествена церемония,с която ще бъде отбелязана 170-тата годишнина от Унгарската революция (1848-1849). На събитието ще присъства Нейно Превъзходителство г-жа Текла Харангозо - извънреден и пълномощен посланик на Република Унгария у нас.\r\n***\r\nОт 11.00 часа областният управител Малина Николова ще присъства на официалното откриване на учебния кабинет за техническо чертане и проектиране в ПТГ  „Н. Й. Вапцаров\"  - Враца.\r\n***\r\nОт 19.00 часа в Камерната зала на Драматично-куклен театър Враца ще бъде представена постановката „Ромео и Жулиета“ от Уилям Шекспир.\r\n***\r\nОт 09.00 часа в Младежки център – Добрич ще се проведе Кандидатстудентска борса 2018\r\n***\r\nОт 09.30 часа в Детска градина № 24 ще бъде представен кукленият спектакъл „Забързана приказка“ на Държавен куклен театър „Дора Габе“.\r\n***\r\nОт 11.00 и от 12.00 часа в Държавен куклен театър „Дора Габе“ ще бъдат представени куклените спектакли „Забързана приказка“ на Държавен куклен театър „Дора Габе“.\r\n***\r\nОт 10.30 до 12.00 часа в цемтралния офис на ПП ГЕРБ в Кюстендил (бул. „България\" №25) приемен ден ще има народният представител и областен координатор на партията Кирил Калфин. \r\n***\r\nВ 09.30 часа в зала 5 на Окръжния съд ще се гледа делото срещу Ивелин А.,  обвинен в умишлено убийство на друго лице, причинено по особено жесток и мъчителен начин.\r\n***\r\nВ 10.00 часа в зала 1 на Апелативния съд ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 16.00 часа общинският съветник от ГЕРБ Иван Вичков ще приема граждани в партийния офиса в район „Тракия” в блок 91. \r\n***\r\nОт 11.00 часа в Оперен театър ще се състои операта за бебоци „До Ре Ми в пелени“. \r\n***\r\nОт 11.00 часа в зала 2 на Общината ще се състои пресконференция по повод провеждането на Двадесето издание на Фестивала на маскарадните игри в града. Фестивалът ще се проведе на 18 март от 10.30 часа на Античната улица.\r\n***\r\nОт 18.00 часа в РБ „Захарий Княжески“ ще бъдат изнесени две лекции - „Огнените ритуали на траките“, лекция на проф. Дамян Попхристов и „Непознатия Любомир Лулчев“ лекция на Христо Нанев.\r\n*** \r\nОт 10.00 часа в зала 203 на общината ще има брифинг. \r\n***\r\nОт 19.00 часа в Драматично-кукления театър„Васил Друмев“, симфоничният оркестър на Българското национално радио ще изнесе концерт.", "date": "2018.03.12", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2018/03/12/2498692/aktualna-patna-obstanovka.html", "text": "Температурите са в интервала от 4° до 22°. Времето над страната е предимно ясно. Слаб вятър има в областите Бургас, Варна, Добрич, Кърджали, Перник, Пловдив, Русе, Разград, Силистра, Смолян Търговище и Шумен. Дъжд вали в област Враца и в района на Видин, Брегово и Кула. Това съобщиха от Агенция „Пътна инфраструктура“.\r\nПътните настилки са предимно сухи, а по усойните и планински райони – мокри, частично заледени и обработени.\r\nСъстояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nДо 14.03.2018 г. всеки ден през светлата част на деня движението в тунел \"Траянови врата\" Движението се извършва двупосочно в тръбата на тунела в посока София, поради ремонтни дейности на настилката в тръбата в посока Бургас. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София е ограничено за всички МПС от втори тунел „Люлин“ до първи тунел „Мало Бучино“ поради изтичане на кална маса и опасност от срутване на скална маса на пътното платно. В участъка трафикът на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок \r\nВъведени ограничения по основните пътни направления:\r\nПроходи:\r\n- „Върбишки“ - целогодишно е затворен за всички МПС; \r\n- „Златишки“ - целогодишно е затворен за всички;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - забранен за МПС над 12 т; \r\n- „Вратник“ - целогодишно е забранено движението на МПС над 10 т;\r\n- „Дюлински“ - целогодишно е забранено движението на МПС над 3,5 т;\r\n- „Пампорово“ - целогодишно е забранено движението на МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранено движението на МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: до 26.03.2018 г. движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня до 30.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.12", "title": "Актуална пътна обстановка"}
{"url": "http://www.focus-news.net/news/2018/03/12/2498689/yambol-trafikat-na-gkpp-lesovo-e-intenziven-na-vhod-i-izhod-za-tovarni-avtomobili.html", "text": "Трафикът на граничен контролно-пропускателен пункт (ГКПП) \"Лесово\" на българо-турската граница е интензивен на вход и изход за товарни автомобили. Това съобщиха за Агенция \"Фокус\" от Главна дирекция \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.03.12", "title": "Ямбол: Трафикът на ГКПП \"Лесово\" е интензивен на вход и изход за товарни автомобили"}
{"url": "http://www.focus-news.net/news/2018/03/12/2498693/kmetat-na-sofiya-yordanka-fandakova-shte-prisastva-na-otkrivaneto-na-natsionalni-dni-na-karierata-2018-na-13-mart.html", "text": "Кметът на София Йорданка Фандъкова ще присъства от 10.00 часа на 13 март на откриването на „Национални дни на кариерата“ 2018. Това съобщиха от пресцентъра на Столична община. Форумът за студентски стаж и кариера се организира  от \"Джоб Тайгър\" за 17-та поредна година. Целта е младите хора да започнат своята първа работа в едни от най- големите компании в България. В софийското издание се включват над 130 фирми. \r\nСъбитието се провежда в хотел \"Маринела\", зала \"София Гранд\".", "date": "2018.03.12", "title": "Кметът на София Йорданка Фандъкова ще присъства на откриването на „Национални дни на кариерата“ 2018 на 13 март"}
{"url": "http://www.focus-news.net/news/2018/03/12/2498694/sport-maykal-karik-potvardi-che-shte-prekrati-karierata-si-sled-kraya-na-sezona.html", "text": "Полузащитникът на Манчестър Юнайтед Майкъл Карик потвърди, че ще прекрати кариерата си след края на сезон. 36-годишният халф бе ограничен до само четири участия проблеми със сърцето, което го принуди да се подложи и на операция. Карик е изиграл над 450 мача за Маченстър Юнайтед и спечелил 34 трофеи в английското първенство.", "date": "2018.03.12", "title": "Спорт: Майкъл Карик потвърди, че ще прекрати кариерата си след края на сезона"}
{"url": "http://www.focus-news.net/news/2018/03/12/2498688/vidin-skasanata-diga-na-rekata-pri-s-inovo-e-ukrepena-s-500-dopalnitelni-chuvala.html", "text": "След издадената вчера заповед от кмета на Община Видин, с която бе обявено бедствено положение за кметство Иново, са предприети аварийно-възстановителни работи, с цел ограничаване на последствията от скъсаната дига в района на селото. Това съобщиха от пресцентъра на Общината. Към настоящия момент положението е овладяно и няма опасност за населението. Община Видин осигури допълнително още 500 чувала с пясък, с които е укрепена дигата.\r\nВъв връзка с усложнената хидрометеорологична обстановка кметът Огнян Ценков провери и критичните участъци в населените места, свързани  с високите води на реките Тополовец - с. Градец, Делейнска – с. Рупци и Войнишка при с. Буковец,. \r\nСитуацията в с. Градец е нормализирана, а нивото на р. Тополовец, продължава да се наблюдава денонощно. Предоставени са 100 чувала с пясък от Общината.\r\nНяма опасност от наводнения за селата Рупци и Буковец. \r\nВъв видинския квартал \"Нов път\" започна отводняваненото на залятата от подпочвените води улица \"Байкал\". Огнян Ценков заяви, че Община Видин има готовност да асфалтира улицата и да бъде изградена канализация. \r\nЗа да проверят и се запознаят на място с възникналата обстановка в с. Иново, пристигнаха Атанас Добрев, заместник-министър на земеделието, главен комисар Николай Николов, директор на Главна дирекция \"Пожарна безопасност и защита на населението\" на МВР, Албена Георгиева – областен управител на област Видин и Снежина Динева – изпълнителен директор на \"Напоителни системи\" ЕАД. На брифинга, даден пред журналисти, на моста преди с. Иново, главен комисар Николов отчете и даде висока оценка за добре свършената работа и положените усилия от страна  на местната власт за овладяване на ситуацията в критичните зони. \r\nВ Община Видин продължава да постъпва информация от кметовете на населените места за състоянието на  водните нива и  хидротехническите съоръжения. \r\nОбщината е създала организация за допълнително осигуряване на чували с пясък, в готовност е техниката, която ще се използва при възникнала усложнена обстановка.", "date": "2018.03.12", "title": "Видин: Скъсаната дига на реката при с. Иново е укрепена с 500 допълнителни чувала"}
{"url": "http://www.focus-news.net/news/2018/03/12/2498696/stara-zagora-chudomirovi-praznitsi-2018-v-kazanlak-shte-preminat-s-mnozhestvo-teatralni-postanovki-izlozhbi-konkursi-i-premieri-na-knigi.html", "text": "Конкурси, премиери на книги, концерти, театрални постановки, изложби и творчески работилници с различна насоченост са част от събитията в програмата на Чудомирови празници 2018 в Казанлък, които ще бъдат открити по традиция на 25 март – рождения ден на Димитър Чорбаджийски - Чудомир, и ще продължат до 1 април, каза за Радио „Фокус“ директорът на Литературно-художествен музей „Чудомир“ Добрина Матова. Освен тях организаторите предвиждат и нови инициативи. Сред тях са концерт и изложба под наслов „Завръщане“ с участието на студенти от висшите учебни заведения по изкуствата, родом от Казанлък.\r\nНационалното ученическо четене, чието начало бе поставено през 2018 година, в което взеха участие 93 училища от цялата страна и три училища от чужбина, през 2018 година ще бъде насочено към българските неделни училища, извън пределите на страната.\r\nЗа поредната научна конференция, която ще се проведе на 30 март ще бъде издаден и вторият сборник с научни доклади от участниците в нея.\r\n„В програмата на „Комедийният хит на сезона“ в Чудомирови празници 2018 година са включени спектакли, които не са показвани до този момент и ще зарадват казанлъчани“, каза директорът на Общински театър „Любомир Кабакчиев“ Димитър Кабаков, който е и организатор на театралния фестивал. Най-голям интерес, според Кабаков, за публиката ще представлява премиерният спектакъл на Театър 199, чиято премиера бе последните дни на 2017 година, моноспектакълът на Захари Бахаров „Чамкория“ по романа на Милен Русков с режисьор Явор Гърдев. Във фестивала ще участва със свой спектакъл и Театър „Любомир Кабакчиев“, с който ще бъдат открити и празниците - „Аферата с мъртвите души“ по Гогол. Другите два спектакъла, които ще бъдат играни пред казанлъшка публика са на два провинциални театъра. Единият е спектакълът на Теди Москов в Русенския театър – „Редки тъпанари“, с участието на Мая Новоселска и други актьори, с които работи режисьорът. Комедията е направена от Теди Москов по част от сценарии на някои негови любими италиански филми. За почитателите на Николай Урумов в Казанлък, които са немалко, е спектакълът на Плевенския театър „Женитба“ на Гогол. Този спектакъл също е нов и не е представян пред казанлъшка публика. „Нашата голяма френска сватба“ на театър „Бонини“ с участието на  Асен Блатечки, Герасим Георгиев – Геро и други ще бъде представен в рамките на тазгодишните Чудомирови празници.\r\nВ Казанлък ще бъде игран спектакълът на Великотърновския музикален театър - опретата „Графиня Марица“. „Вълшебникът от Оз“ на Държавен куклен театър Стара Загора ще бъде също част от театралния афиш на Чудомирови празници 2018 г.\r\nСлавяна ГАЙДАРОВА", "date": "2018.03.12", "title": "Стара Загора: Чудомирови празници 2018 в Казанлък ще преминат с множество театрални постановки, изложби, конкурси и премиери на книги"}
{"url": "http://www.focus-news.net/news/2018/03/12/2498697/shumen-zapochvat-repetitsii-na-spektakala-nachaloto-na-krivorazbiraneto-posveten-na185-godini-ot-rozhdenieto-i-140-godini-ot-smartta-na-dobri-voynikov.html", "text": "Започват репетиции на най-новото заглавие в афиша на ДКТ „Васил Друмев”-Шумен „Началото на криворазбирането”. Това съобщиха от театъра. Репетициите на постановката ще се провеждат паралелно в София и в Шумен. Първите започнаха днес в НЧ „Славянска беседа” – София. Седмица по-късно, на 19 март, от 10.00 часа, стартират и тези в Шумен. Премиерата на „Началото на криворазбирането” ще бъде на 11 май, от 19.00 часа. Със спектакъла ще бъде открит Международният фестивал Друмеви театрални празници „Нова българска драма”-Шумен '2018. \r\nРежисьор–постановчик на проекта, свързан със 185 години от рождението и 140 години от смъртта на Добри Войников, е проф. Пламен Марков, художник-постановчик е проф. Светослав Кокалов. Режисьори са Елица Йовчева и Стефан Зарев, костюмографи – Невена Георгиева и Цецка Ивайлова. Участват актьорите: Александър Валериев, Валентин Ченков, Валери Зарков, Делян Илиев, Димитрия Милушева, Димитър Д. Димитров, Димитър Мартинов, Иван Рангелов, Калин Пачеръзки, Катерина Стоянова, Марияна Бранкованова, Стефани Лечева и Янислава Линкова. Проектът се осъществява с подкрепата на община Шумен.", "date": "2018.03.12", "title": "Шумен: Започват репетиции на спектакъла „Началото на криворазбирането”, посветен на185 години от рождението и 140 години от смъртта на Добри Войников"}
{"url": "http://www.focus-news.net/news/2018/03/12/2498691/makedonskiyat-vanshen-ministar-nikola-dimitrov-iskame-reshenie-po-vaprosa-za-imeto-no-ne-vsichko-zavisi-ot-nas.html", "text": "Македонският министър на външните работи Никола Димитров заяви, че ситуацията по преговорите за името с Гърция се променя всекидневно , като Македония, подчерта той, се надява на постигането на достоен компромис, съобщава Македонската информационна агенция. \r\n„Не всичко е в наши ръце.“, подчерта Димитров и добави: „Ще се опитаме да намерим решение, което да реши проблема за двете страни в разграничението между държавата Македония и регионът Македония в Гърция, но разграничение, което да бъде достойно и да не нарушава идентичността на двете страни“, каза още първият дипломат на Скопие.: Цанко Цолов", "date": "2018.03.12", "title": "Македонският външен министър Никола Димитров: Искаме решение по въпроса за името, но не всичко зависи от нас"}
{"url": "http://www.focus-news.net/news/2018/03/12/2498698/nimh-utre-shte-ima-kratkotrayni-valezhi-a-na-mesta-glavno-v-iztochnite-rayoni-i-rilo-rodopskata-oblast-shte-pregarmi.html", "text": "През нощта, с преминаването на бърз студен атмосферен фронт, от запад на изток ще има валежи от дъжд, на места ще са интензивни, придружени с гръмотевици и временно усилване на вятъра. В края на нощта явленията в Западна България ще затихнат. Минималните температури ще са между 5° и 10°. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). Утре облачността ще е променлива, по-значителна - над Източна България. Ще има краткотрайни валежи, а на места, главно в източните райони и Рило-Родопската област, ще прегърми. Ще духа до умерен, в Северна България и временно силен западен вятър. Максималните температури ще са между 13° и 18°.\r\nНад Черноморието ще е предимно облачно с валежи от дъжд, по-интензивни в часовете преди обяд. На отделни места ще има и гръмотевична дейност. Вечерта валежите в повечето места ще спрат и облачността ще започне да се разкъсва. Сутринта южният вятър ще се ориентира от запад, ще е слаб до умерен. Максималните температури ще са между 12° и 17°. Температурата на морската вода е 6-7°. Вълнението на морето ще е 3 бала.\r\nНад планините облачността ще е по-често значителна. Ще има краткотрайни превалявания от дъжд, над около 2100 метра – от сняг. Главно в Родопите ще има условия за гръмотевични бури. Ще духа умерен западен вятър. Максималната температура на височина 1200 метра ще е около 9°, на 2000 метра – около 3°.\r\nАтмосферното налягане е по-ниско от средното за март, през нощта с преминаването на фронта ще се повиши, но утре отново ще започне да се понижава.\r\nПрез следващите дни ще има променлива, в следобедните часове по-често значителна облачност. На отделни места ще има и краткотрайни превалявания, с по-голяма вероятност в Източна България и планинските райони. В сряда вятърът ще остане от запад-северозапад, но малко ще отслабне – вече ще е предимно умерен, по-добре изразен в Дунавската равнина и в източните райони. Температурите ще бъдат близки до обичайните за средата на март. В четвъртък ще е почти тихо, сутрешните температури ще се понижат. В петък с югозападен вятър ще се затопля. Вероятността за валежи е сравнително малка, облачността ще е разкъсана, предимно висока и средна; по-значителна ще е над Западна България.", "date": "2018.03.12", "title": "НИМХ: Утре ще има краткотрайни валежи, а на места, главно в източните райони и Рило-Родопската област, ще прегърми"}
{"url": "http://www.focus-news.net/news/2018/03/12/2498701/the-new-york-times-tarseyki-sklyuchvaneto-na-edna-yadrena-sdelka-donald-tramp-mozhe-da-razvali-druga.html", "text": "Иранската и севернокорейската ядрена програма са много различни една от друга, но често за тях се говори по един и същи начин, а сега, усилията на американския президент Доналд Тръмп да развали или предоговори иранската ядрена сделка, влизат в търкане с неговото желание да постигне доста по-сложна такава със Северна Корея, коментира The New York Times. \r\nВ продължение на години Иран гледа как Северна Корея си изгражда арсенал и постига споразумения със Запада само за да ги наруши след това, а Техеран научи какво е готов да направи, или нежелаещ да рискува да направи, светът, за да спре Пхенян. В Иран може би се питат дали икономическите придобивки си струват спиране на ядрената програма на страната, постигнато през 2015 г. с ядреното споразумение между Иран от една страна и САЩ, Русия, Китай, Великобритания, Франция и Германия от друга, според което десетилетните икономически санкции срещу Иран се вдигат, в замяна на което близкоизточната държава прекратява ядрената си програма. А Северна Корея, на фона на предстоящата среща между Доналд Тръмп и Ким Чен-ун, ще гледа изключително внимателно дали през месец май Белия дом ще изостави иранското споразумение, което според президента Тръмп е „катастрофа“ и „срам“ за САЩ, тъй като ако всичко се проведе по план, същия месец държавният глава ще стане първият американски президент, който се е срещал с лидер на Северна Корея. \r\nРобърт Литуок, директор на отдела за Международна отбрана към центъра „Удроу Уилсън“, припомни, че Доналд Тръмп е автор на книгата „Изкуството на сделката“. „Иронията на страна, но сега човекът, написал „Изкуството на сделката“ и нарекъл иранската ядрена такава „срам“, трябва да докаже, че може постигне много повече“, отбеляза Литуок. Подобна позиция, макар изразена с други думи, защити директорът на ЦРУ Майк Помпео, пише изданието. В неделя, в рамките на свое телевизионно участие, Помпео заяви, че като се имат предвид критиките към ядрената сделка с Иран, Тръмп трябва да покажа, че може да постигне много повече. : Цанко Цолов", "date": "2018.03.12", "title": "The New York Times: Търсейки сключването на една ядрена сделка, Доналд Тръмп може да развали друга"}
{"url": "http://www.focus-news.net/news/2018/03/12/2498682/afp-velikobritaniya-igrae-opasna-igra-okolo-otravyaneto-na-ruskiya-shpionin-smyatat-ot-ruskoto-posolstvo-v-london.html", "text": "Руското посолство в Лондон обвини британското правителство в „опасна игра“, тъй като не е подтиснало спекулациите за руска следа в отравянето на двойния агент Сергей Скрипал, съобщава AFP. В разпространено съобщение от дипломатическото представителство се казва, че „сегашната политика на британското правителство спрямо Русия е много опасна игра с общественото мнение, която не само праща разследването към неполезен политически път, но освен това носи и риска за много по-сериозни последствия за нашите двустранни връзки“.\r\n„Британските официални лица не съобщават допълнителна информация и не се разграничават от медиината кампания. Искаме още веднъж да подчертаем, че сме възмутени от антируската кампания в британските медии, толерирана от правителството, което влияе върху разследването и упражнява психологически ефект върху британските граждани“, се казва още в позицията на посолството.: Цанко Цолов", "date": "2018.03.12", "title": "AFP: Великобритания играе опасна игра около отравянето на руския шпионин, смятат от руското посолство в Лондон"}
{"url": "http://www.focus-news.net/news/2018/03/12/2498702/blagoevgrad-56-godishen-mazh-ot-gotse-delchev-e-zaginal-pri-katastrofa-na-patya-ot-s-mesta-kam-grad-gotse-delchev.html", "text": "56-годишен мъж от Гоце Делчев е загинал при катастрофа. Това съобщиха от ОДМВР-Благоевград. Инцидентът е станал около 18.00 часа днес на пътя след с. Места. Мъжът, който е загинал на място, е управлявал лек автомобил \"Фолксваген Голф\" в посока от с. Места към град Гоце Делчев. Той е загубил контрол над автомобила, в резултат на което е излязъл от пътното платно и е паднал в река Места.", "date": "2018.03.12", "title": "Благоевград: 56-годишен мъж от Гоце Делчев е загинал при катастрофа на пътя от с. Места към град Гоце Делчев"}
{"url": "http://www.focus-news.net/news/2018/03/12/2498719/plovdiv-zapochna-izgrazhdaneto-na-memorialen-znak-na-balgarskiya-raketchik-v-karlovo.html", "text": "Официална церемония по полагане на първа копка за изграждане на мемориален знак на българския ракетчик се проведе в Карлово. Това съобщиха за Радио „Фокус“ – Пловдив от Общината. Инициативата за изграждането на паметника е на бившите ракетчици от поделенията в Марино поле и членове на общинска организация „Васил Левски“ към Съюза на офицерите и сержантите от запаса и резерва (СОСРЗ) – Карлово. Монументът ще бъде изграден до края на годината и ще се намира в градинката на ул. „Тодор Каблешков“. Кметът на община Карлово д-р Емил Кабаиванов отправи своите поздравления към всички участници в родолюбивата инициатива, чиято цел е  да бъде изграден паметник, който да напомня за воинската слава на двете ракетни поделения в Марино поле – 56-та Ракетна бригада и 129-та  Подвижна ракетно-техническа база. Д-р Кабаиванов изказа и своята пълна подкрепа за  изграждането на монумента.\r\nВ тържествената церемония взеха участие духовият оркестър и рота от 61-ва Стрямска механизирана бригада. На събитието присъстваха председателят на Общинския съвет в Карлово – Теодор Шойлеков, заместник-областният управител на област Пловдив – инж. Димитър Керин, кметът на Сопот – Деян Дойнов, заместник-кметът на Карлово – Антон Минев, секретарят на Община Карлово – Стефан Стефанов, общински съветници, бивши и настоящи командири на военни формирования, представители на СОСРЗ и десетки жители на града.", "date": "2018.03.12", "title": "Пловдив: Започна изграждането на мемориален знак на българския ракетчик в Карлово"}
{"url": "http://www.focus-news.net/news/2018/03/12/2498686/oblastniyat-upravitel-na-vratsa-malina-nikolova-ochakvame-bedstvenoto-polozhenie-v-obshtina-hayredin-da-bade-otmeneno-utre.html", "text": "Очакваме бедственото положение в община Хайредин да бъде отменено утре. Това каза за Агенция „Фокус“ областният управител на Враца Малина Николова във връзка с обстановката в община Хайредин. „Всичко е нормализирано. Днес продължиха действията по укрепване на преливника на яз. „Рогозен 1“. Очакваме бедственото положение да бъде отменено утре“, обясни Николова.", "date": "2018.03.12", "title": "Областният управител на Враца Малина Николова: Очакваме бедственото положение в община Хайредин да бъде отменено утре"}
{"url": "http://www.focus-news.net/news/2018/03/12/2498722/sport-italianskata-antidopingova-agentsiya-shte-prodalzhi-razsledvaneto-sreshtu-stefan-de-vrey.html", "text": "Италианската антидопингова агенция ще продължи разследването срещу Стефан де Врей. Защитникът на Лацио бе извикан на антидопингово изслушване днес, след като стана ясно, че не е подписал необходимите документи след тест за използването на забранени вещества, направен на 19 февруари. В съобщение на агенцията се казва, че разследването срещу холандския футболист ще продължи до изясняване на ситуацията.", "date": "2018.03.12", "title": "Спорт: Италианската антидопингова агенция ще продължи разследването срещу Стефан де Врей"}
{"url": "http://www.focus-news.net/news/2018/03/12/2498695/afp-sasht-obviniha-rusiya-v-igraene-na-destruktivna-rolya-na-balkanite.html", "text": "Американският помощник-държавен секретар по въпросите за европейските и евразийските дела Уес Мичъл обвини Русия в разпространяване на дезинформация и подкопаване на демокрацията на Балканите, съобщава AFP.\r\nПред репортери в Прищина в понеделник, Мичъл отбеляза, че Вашингтон вижда как „Русия играе все по-деструктивна роля в голяма част от Балканите, разпространявайки дезинформация и подкопаване на демократичните институции“. \r\nАмериканският дипломат подчерта, че Белия дом е „бил ясен в разговорите си с Русия, че това не е нито в техен, нито в интерес на хората от региона“. \r\nМичъл е направил коментара си след среща с президента на Косово Хашим Тачи, като следват негови посещения в Македония и Сърбия. : Цанко Цолов", "date": "2018.03.12", "title": "AFP: САЩ обвиниха Русия в играене на „деструктивна роля“ на Балканите"}
{"url": "http://www.focus-news.net/news/2018/03/12/2498721/varna-obshtina-devnya-predostavya-na-ministerstvoto-na-zdraveopazvaneto-chast-ot-parviya-etazh-na-bolnitsata-v-grada.html", "text": "На извънредна сесия Общинския съвет в Девня одобри предложение за предоставяне на Министерството на здравеопазването (МЗ) на част от първия етаж на общинската многопрофилна болница в града, който в момента е зает от филиала на Центъра за спешна медицинска помощ във Варна. Искането за ползване на помещенията е на ведомството, което възнамерява да модернизира филиала по линия на Оперативна програма „Региони в растеж“.  Това съобщиха от пресцентъра на Община Девня.\r\nОще през октомври миналата година Общински съвет-Девня отдаде безвъзмездно на МЗ терен с площ от 1000 кв.м, за да реализира проекта си. Тъй като обаче парцелът се намира на територията на археологическия резерват „Марцианополис“,  съществува сериозен риск да се появят непредвидени обстоятелства, които да забавят или блокират строежа. Съгласно действащата нормативна уредба издадената виза за проектиране следва да се съгласува с Националния институт за недвижимо културно наследство (НИНКН), като от там се очаква да се предостави становище за извършване на спасителни археологически разкопки. Същите ще са за сметка на МЗ и биха отнели много време. Чак след това ще може да се прецени доколко е допустимо изграждането на спешния център. Ако това се окаже възможно, ще се пристъпи към изработване на инвестиционен проект, който също трябва да бъде съгласуван с НИНКН.\r\nСъщевременно срокът за подаване на проектното предложение за модернизация на регионалната здравна инфраструктура е 30 март, в който с оглед на гореописаните процедури МЗ няма как да се вмести. Затова от ведомството предлагат на Община Девня изграждането на Филиала за спешна медицинска помощ да бъде реализирано в помещенията, които в момента се ползват от структурата.\r\nОбщинският съвет даде съгласие за учредяване на безвъзмездно право на ползване на МЗ на част от първия етаж за срок от 10 години. Става въпрос за 8 кабинета, коридор и тоалетна. По предложение на кмета Свилен Шитов местният парламент гласува собственикът (Община Девня) да има правото да прекрати едностранно договора с ползвателя преди изтичане на 10-годишния срок, ако инвестиционното намерение не е реализирано до края на програмния период (2020 година).", "date": "2018.03.12", "title": "Варна: Община Девня предоставя на Министерството на здравеопазването част от първия етаж на болницата в града"}
{"url": "http://www.focus-news.net/news/2018/03/12/2498723/glavniyat-prokuror-i-prezidentat-seziraha-konstitutsionniya-sad-zaradi-razporedbi-ot-zakona-za-chastnata-ohranitelna-deynostn-obzor.html", "text": "Главният прокурор и президентът сезираха Конституционния съд заради разпоредби от Закона за частната охранителна дейност (ЗЧОД). Изцяло новият закон бе приет на второ четене в парламента на 17 януари тази година. Текстовете, заради които Сотир Цацаров и Румен Радев се обръщат към Конституционния съд, предвиждат кметове да могат да сключват договори с частни фирми за охрана на цели населени места или както са определени в закона – урбанизирани територии. Според Главния прокурор Сотир Цацаров текстовете от закона - чл. 5 ал. 1 т. 6, чл. 27, чл. 28, чл. 29, както и § 1 т. 5 от Допълнителната разпоредба на ЗЧОД противоречат на правовата държава и Конституцията. Основният аргумент на главния прокурор е, че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР. Цацаров счита, че е недопустимо се прехвърлят правомощия на държавата по опазване на обществения ред и националната сигурност на търговци. Главният прокурор отбелязва, че възможността кмет да сключва договор за охрана на урбанизирана територия ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място, което на практика ще ограничи възможността на държавните органи да гарантират обществения ред в тези места. Цацаров отбелязва също, че могат да възникнат допълнителни усложнения, ако гражданите сами договарят извършването на различни видове частна охранителна дейност в обхвата на същата урбанизирана територия\r\nВ искането си до Конституционния съд Сотир Цацаров посочва, че с така приетите разпоредби се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други. Според главния прокурор по този начин се създава непропорционална и затова недопустима зависимост на поддържането на обществения ред в населените места от преценката и активността на частно правни субекти, а не от държавни органи, както е предвидено в Конституцията.\r\nИ президентът Румен Радев сезира Конституционния съд за същите разпоредби от закона. В мотивите си президентът посочва, че общественият ред е ценност, която крепи целостта на обществото и държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии.  Според него поверяването на функции по опазване на обществения ред на частноправни субекти поражда риск. Сред аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии.", "date": "2018.03.12", "title": "Главният прокурор и президентът сезираха Конституционния съд заради разпоредби от Закона за частната охранителна дейностn (ОБЗОР)"}
{"url": "http://www.focus-news.net/news/2018/03/12/2498725/kyustendil-balgarskiyat-cherven-krast-v-grada-nabira-zhelaeshti-za-obuchenie-za-vodni-spasiteli.html", "text": "Българският Червен кръст в Кюстендил набира желаещи за обучение за водни спасители. Това съобщи за Радио „Фокус” – Кюстендил Николай Велчев, експерт „Водноспасителна дейност” към български червен кръст – Кюстендил. По думите му набирането на кандидати за участие в курса за спасители на басейни и водни паркове продължава до 16 март. \r\n„До края на седмицата всички желаещи, навършили 17 години” могат да дойдат на място при нас, да подадат своите документи за участие в обучението”, каза Николай Велчев. По думите му изискването към кандидатите е да имат добра плувна подготовка, добро здравословно състояние и да покрият съответните нормативи.\r\nВенцеслав ИЛЧЕВ", "date": "2018.03.12", "title": "Кюстендил: Българският Червен кръст в града набира желаещи за обучение за водни спасители"}
{"url": "http://www.focus-news.net/news/2018/03/12/2498726/dobrich-sadat-v-general-toshevo-otchita-rast-na-delata-za-nezakonno-preminavane-na-granitsata.html", "text": "Ръст на делата за незаконно преминаване през границата отчита Районен съд - Генерал Тошево през 2017 година. Това съобщиха от пресцентъра на Окръжния съд в Добрич. За периода в съда са разгледани общо 167 дела, свързани с нелегално пресекли границата ни мигранти, при 81 за 2016 година. \r\n80 от гледаните през миналата година дела са образувани по искания за вземане на мерки за неотклонение или разпит пред съдия. В останалите 87 наказателни производства нарушителите са били осъдени, като 78 от тях са получили условни наказания. Девет са били ефективните присъди, постановени срещу мигранти, извършили престъплението в условията на повторност. Основната част от осъдените чужденци са граждани на Ирак, Иран, Сирия, Афганистан. \r\nПовечето от делата са приключили със споразумения, като най-често налаганите наказания са били за затвор от 3 до 8 месеца с 3-годишен изпитателен срок, придружени с глоби от 100 до 200 лева. От началото на тази година Районният съд е гледал 13 нови дела за незаконно преминаване и едно за незаконно превеждане през граница.", "date": "2018.03.12", "title": "Добрич: Съдът в Генерал Тошево отчита ръст на делата за незаконно преминаване на границата"}
{"url": "http://www.focus-news.net/news/2018/03/12/2498699/reuters-amerikanskiyat-postoyanen-predstavitel-v-oon-predupredi-che-savetat-za-sigurnost-ne-deystva-v-siriya-sasht-shte-go-napravyat.html", "text": "Американският постоянен представител в ООН Ники Хейли предупреди в понеделник, че ако Съветът за сигурност не предприеме действия спрямо ситуацията в Сирия, Вашингтон ще „остане подготвен“ да направи това, ако се наложи, съобщава Reuters. \r\n„Това не е пътят, който предпочитаме, но е път, който сме демонстрирали, че можем да поемем“, добави бившият губернатор на Южна Каролина пред Съвета за сигурност в понеделник, при представянето на нова проекторезолюция за Сирия, изготвена от САЩ. Хейли добави, че САЩ „са подготвени да поемат по този път отново“, като агенцията припомня, че през април 2017 г. американските Военновъздушни сили нанесоха удар срещу база на Дамаск, след използване на химическо оръжие в Сирия. \r\nНа 24 февруари бе приета друга подобна резолюция, призоваваща за 30-дневно хуманитарно примирие, но генералният секретар на ООН Антонио Гутериш заяви, че тя не се спазва. „Насилието продължава в Източна Гута и не само – включително също така в Африн, части от Идлиб, Дамаск и неговите предградия“. : Цанко Цолов", "date": "2018.03.12", "title": "Reuters: Американският постоянен представител в ООН предупреди, че Съветът за сигурност не действа в Сирия, САЩ ще го направят"}
{"url": "http://www.focus-news.net/news/2018/03/12/2498703/afp-mnogo-veroyatno-e-rusiya-da-e-otgovorna-za-otravyaneto-na-sergey-skripal-zayavi-tereza-mey.html", "text": "Британският премиер Тереза Мей заяви в понеделник, че „е много вероятно“ Москва да е отговорна за отравянето на бившия руски двоен агент Сергей Скрипал, предава AFP. \r\n„Много вероятно е Русия да е отговорна за извършения акт срещу Сергей Скрипал и неговата дъщеря Юлия“, заяви Мей, като разкри пред законодателите в Лондон, че военният газ, с който в началото на март бе отровен Скрипал, е от тип, разработен в Русия. \r\nМинистър-председателят даде на Москва време до четвъртък за да разкрие детайли относно програмата за разработване на газа \"Новичок\" пред Организацията за забрана на химически оръжия. Агенция \"Фокус\" припомня: \r\nСергей Скрипал и неговата дъщеря бяха приети в болница в Солзбъри в критично състояние в началото на март, след като, както стана ясно по-късно, са вдишали влияещо на нервната система вещество. По-рано в понеделник от руското посолство в Лондон заявиха, че британското правителство \"играе опасна игра\" при случая със Скрипал, като обвиниха властите, че не правят нищо за да спрат спекулациите в медиите за атаката срещу бившия руски разузнавач, предоставял информация на Лондон. : Цанко Цолов", "date": "2018.03.12", "title": "AFP: Много вероятно е Русия да е отговорна за отравянето на Сергей Скрипал, заяви Тереза Мей"}
{"url": "http://www.focus-news.net/news/2018/03/12/2498730/predstoyashti-mezhdunarodni-sabitiya-za-13-mart-agentsiya-fokus.html", "text": "Среща на финансовите министри на страните членки на ЕС.  Европейският парламент в Страсбург ще обсъди Брекзит.  Общокитайско събрание на народните представители ще прегледа предложението за създаване на антикорупционна агенция.  Първо посещение на Доналд Тръмп в Калифорния.", "date": "2018.03.12", "title": "Предстоящи международни събития за 13 март (Агенция „Фокус“)"}
{"url": "http://www.focus-news.net/news/2018/03/12/2498729/smolyan-vekovnoto-darvo-ot-vida-cheren-bor-kray-selo-borino-izvestno-kato-lirata-na-orfey-e-obyaveno-za-zashtiteno.html", "text": "Вековното дърво от вида Черен бор (Рinus nigra) е обявено за защитено със заповед на министъра на околната среда и водите Нено Димов. Това съобщиха от пресцентъра на Регионална инспекция по околната среда и водите (РИОСВ) – Смолян. Процедурата по обявяването му е по предложение от Сдружение „Био-Б-Еко“ в село Борино.\r\nЧерният бор се намира на територията на „Държавно горско стопанство – Борино“, природна забележителност „Буйновско ждрело“, в землището на селото (Община Борино)  и е с височина 34 метра. Дървото е на около 100 години, има няколко разклонения, заради които сред местното население е известно като „Лирата на Орфей“. За да бъде опазено вековното дърво, РИОСВ – Смолян го обозначи с табели.\r\nСпоред Закона за биологичното разнообразие се забранява изкореняването, отсичането, кастренето и чупенето на клони на вековни дървета, както и нараняването на стъблата им и всякакви други действия, които биха довели до унищожаване, увреждане или влошаване на физиологичното състояние. Нарушителите носят административно наказателна отговорност според действащото законодателство.", "date": "2018.03.12", "title": "Смолян: Вековното дърво от вида Черен бор край село Борино, известно като „Лирата на Орфей“, е обявено за защитено"}
{"url": "http://www.focus-news.net/news/2018/03/12/2498687/afp-sasht-predlozhiha-nova-proektorezolyutsiya-za-siriya-pred-saveta-za-sigurnost.html", "text": "САЩ предложиха нова проекторезолюция засягаща ситуацията в Сирия пред Съвета за сигурност на ООН, в която е включено искане за 30-дневно примирие в Източна Гута, съобщава АFP. Американският постоянен представител в ООН Ники Хейли заяви в понеделник пред Съвета, че приетата преди две седмици резолюция „се е провалила“, тъй като сирийското правителство въпреки всичко е продължило настъплението си срещу контролирания от бунтовници анклав. \r\n„Ние изготвихме нова резолюция, която не оставя място за извъртане“, обяви Хейли.: Цанко Цолов", "date": "2018.03.12", "title": "AFP: САЩ предложиха нова проекторезолюция за Сирия пред Съвета за сигурност"}
{"url": "http://www.focus-news.net/news/2018/03/12/2498728/varna-vremenna-organizatsiya-na-dvizhenieto-shte-bade-vavedena-v-chast-ot-bul-vladislav-varnenchik-v-noshtta-na-14-sreshtu-15-mart.html", "text": "Временна организация на движението ще бъде въведена в част от бул. „Владислав Варненчик“ във Варна в нощта на 14 срещу 15 март. Това съобщиха от Общината. Във връзка с изграждането на бул. „Васил Левски“ в участъка от ул. „Подвис“ до ул. „Девня“, ще бъде въведена временна организация на движението, която предвижда да бъдат затворени двете платна за движение на бул. „Владислав Варненчик“ – в посока център, при кръстовището с ул. „Акад. Андрей Сахаров“ (при автогарата), и в посока изход от града от кръстовището с ул. „Патриарх Евтимий“ до ул. „Струга“. Движението към централната част на града следва да се пренасочи по ул. „Акад. Андрей Сахаров“ към бул. „Сливница“, а търсещите изхода на града следва се отклонят по ул. „Патриарх Евтимий“ отново в посока бул. „Сливница“. Очакваната продължителност на строително-монтажните работи при така въведения временен режим на движение да е в интервала от 22.00 часа на 14 март  до 06.00 часа на 15 март.", "date": "2018.03.12", "title": "Варна: Временна организация на движението ще бъде въведена в част от бул. „Владислав Варненчик“ в нощта на 14 срещу 15 март"}
{"url": "http://www.focus-news.net/news/2018/03/12/2498727/the-japan-times-desetki-sa-zaginalite-sled-samoletnata-katastrofa-v-nepal.html", "text": "Пътнически самолет с общо 71 души на борба се разби и избухна в пламъци, при опит за кацане в международното летище в Катманду в понеделник, пише The Japan Times. \r\nОт 67 пътници и четирима души екипаж, 49 са загинали, а над 20 ранени. Това е най-лошият подобен инцидента в страната в последните почти три десетилетия. Причината за инцидента все още не е известна, но бе съобщено, че при опита да кацне, машината \"е била извън контрол\". Самолетът е принадлежал на компания от Бангладеш, която от своя страна обвини наземния контрол в некомпетентност, която е допринесла за катастрофата. Според директора на компанията, самолетът е направил две въздушни обиколки на пространството над летището, чакайки разрешение да кацне. \r\nСпоред данни на очевидци, машината се е носела на зиг-заг над летището и е летяла толкова ниско, че е имало опасност да се блъсне в намиращите се край летището планини. \r\nСлед като е паднала, екипи на пожарната са успели да потушат пламъците изключително бързо, но повече от хората са били загинали при удара, поясняха изданието. : Цанко Цолов", "date": "2018.03.12", "title": "The Japan Times: Десетки са загиналите след самолетната катастрофа в Непал"}
{"url": "http://www.focus-news.net/news/2018/03/12/2498731/reutersnasazhdaneto-na-strah-ot-strana-na-bosnenskite-sarbi-predizvikva-opaseniya.html", "text": "Насаждането на страх от страна на босненските сърби предизвиква опасения за застрашаване на целостта на страната чрез създаване на националистически парламентарни групи и непропорционално въоръжаване на регионалната полиция заявява  Драган Мектич, министър на националната сигурност на Босна и Херцеговина, предава Reuters.\r\nОтцепническите настроения в Република Сръбска, един от двата автономни региона на Босна и Херцеговина създава опасения да прерасне в конфликт на Балканите. В страната предстоят президентски и парламентарни избори през октомври тази година и властите в Република Сръбска започват кампанията със стъпки, в които някои виждат заплаха за крехкото равновесие в балканската държава.\r\nСлед постигнатото мирно споразумение през 90-те години на миналия век Босна и Херцеговина е разделена на два региона – Република Сръбска и Босненско-хърватска федерация със слаба президентска власт и централно правителство в Сараево, (както и президент, парламент и правителство  в Република Сръбска – бел. ред.).\r\nДраган Мектич обвинява ръководството на Република Сръбска  в националистическа риторика и организиране  на паравоенни мероприятия (Посещение на руският мотоциклетен клуб „Нощните вълци“) преди изборите. Според него млади сърби от Република Сръбска преминават военно обучение във военни лагери в Русия. Също така той отбелязва покупката на 2 500 автоматични оръжия от полицията в републиката като законна, но непропорционална в сравнение с Босненско-хърватската федерация.\r\n„Те имат нужда от оръжия – това е безспорно, но въпросът е в пропорцията. Това може да доведе до ненужно натрупване на оръжия, които могат да бъдат използвани по друго предназначение“, заявява Мектич, които е умерен представител на Сръбския блок в централното босненско правителство с различия в политиката от президента на Република Сръбска Милорад Додик. Юлиян Марков", "date": "2018.03.12", "title": "Reuters:Насаждането на страх от страна на босненските сърби предизвиква опасения"}
{"url": "http://www.focus-news.net/news/2018/03/12/2498732/reuters-venetsuelskata-opozitsiya-prizova-oon-da-ne-prashta-nablyudateli-na-izborite.html", "text": "Венецуелската опозиция призова ООН да не праща наблюдатели на изборите, за да не ги легитимира,  предава,Reuters.\r\nОсновната опозиционна коалиция бойкотира, обвинявайки избирателната комисия във фаворизиране на управляващата Социалистическа пария и нейния кандидат – настоящия президент Николас Мадуро.\r\nИзборите ще се проведат на 20 май. Настоящият президент Мадуро търси преизбиране на фона на икономическия колапс на страната, който принуди много венецуелци да емигрират в съседните страни.\r\nГоворител на ООН заяви, че е получена заявка от страна на правителството за наблюдателска мисия. Юлиян Марков", "date": "2018.03.12", "title": "Reuters: Венецуелската опозиция призова ООН да не праща наблюдатели на изборите"}
{"url": "http://www.focus-news.net/news/2018/03/12/2498720/washington-post-mnogo-veroyatno-e-rusiya-da-stoi-zad-otravyaneto-na-dvoyniya-agent-sergey-skripal-zayavi-tereza-mey.html", "text": "Британският премиер Тереза Мей разкри в понеделник, че британските следователи са стигнати до извод, според който Русия „много вероятно“ е отговорна за атаката, която доведе до хоспитализирането на руския двоен агент Сергей Скрипал и неговата дъщеря Юлия в началото на март, пише вестник Washington Post. \r\nМей разкри, че срещу него е използвано влияещо на нервната система вещество, което е разработено в Русия, което освен това е класифицирано като военно оръжие. Тя предупреди, че Русия или е извършила директна атака или е изгубила контрол върху веществото, което е разработило. Според нея, Великобритания няма да толерира такива „безсрамни опити да бъдат убити невинни цивилни на наша земя“. Говорейки пред Камарата на общините, премиерът отказа да обяви евентуални ответни действия, като заяви, че ще даде на Русия шанс да реагира върху обвинението и ще направи повторно изявление по темата по-късно тази седмица, разкриващо план за по-конкретни действия срещу Москва. \r\nСкрипал бе арестуван и по-късно хвърлен в затвора заради продаване на държавни тайни на британското разузнаване, но бе освободен през 2010 г. като част от размяна на шпиони. Неговата дъщеря Юлия все още живее в Русия, но от време на време посещава баща си. \r\nКремъл отрече каквото и да е участие в случая, като по-рано от руското посолство в Лондон дори обвиниха британското правителство в играене на „опасна игра“ около случая със Скрипал. Според ведомството „Британските официални лица не съобщават допълнителна информация и не се разграничават от медиината кампания. Искаме още веднъж да подчертаем, че сме възмутени от антируската кампания в британските медии, толерирана от правителството, което влияе върху разследването и упражнява психологически ефект върху британските граждани“, се казва още в позицията на посолството. В понеделник дори в популярно руско телевизионно предаване, Дмитрий Кисельов дори предположи, че това е опит да се компрометира Русия и дори отказ от участие в предстоящото Световно първенство по футбол в страната.\r\n„Защо да не отровят Скрипал? Толкова ли е ценен?“ заяви журналистът, и добави, че фактът, че той е бил с дъщеря си, ще подсили обществения ефект. : Цанко Цолов", "date": "2018.03.12", "title": "Washington Post: „Много вероятно“ е Русия да стои зад отравянето на двойния агент Сергей Скрипал, заяви Тереза Мей"}
{"url": "http://www.focus-news.net/news/2018/03/12/2498700/silistra-obshtinskata-organizatsiya-na-bsp-startira-podpiskata-sreshtu-sdelkata-s-chez.html", "text": "Общинската организация на БСП в Силистра стартира подписката срещу сделката с ЧЕЗ. Това съобщиха от пресцентъра на партията. „Средствата, с които „Инерком” иска да купи ЧЕЗ, трябва да бъдат проверени. Искаме да знаем - тази сделка защитава ли интереса на българската държава и българските граждани? Отговорът е ясен - народът вече е на улицата и иска оставка на кабинета Борисов”, заяви в Силистра Вяра Емилова, член на ИБ на БСП.\r\n„Съмнителното финансиране, лъжите на министър председателя, неяснотите около сделката и вероятността Гинка Върбакова да е подставено лица, принуждава хората да изразят мнението си чрез подписката. Много от тях даже коментират, че доверието в правителството е разколебано заради несвързаните действия на премиера. В Силистра пряко не сме засегнати от ЕРП-то, но безобразията в България правят лошо впечатление у хората” - каза пред гражданите Областният председател на БСП - Силистра Георги Кирилов.\r\nОт началото на деня над 300 силистренци казаха НЕ! на сделката с ЧЕЗ. Тази седмица подписи ще се събират във всички общини на Силистренска област.\r\nВсеки, който е против сделката, може да подкрепи подписката в клуба на БСП на ул. Любен Каравелов 1 в града, като от следващите дни пунктове ще бъдат изнесени и на ДАП и Градския пазар в Силистра.", "date": "2018.03.12", "title": "Силистра: Общинската организация на БСП стартира подписката срещу сделката с ЧЕЗ"}
{"url": "http://www.focus-news.net/news/2018/03/12/2498724/afp-beliyat-dom-osadi-atakata-sreshtu-sergey-skripal.html", "text": "Говорителят на Белия дом Сара Сандърс определи в понеделник атаката срещу руския двоен агент Сергей Скрипал като „безчинство“, съобщава AFP.\r\n„Използването на високосмъртоносни вещества срещу граждани на Великобритания на британска земя е безчинство“, подчерта говорителят. „Атаката е безрасъдна, неразумна и безотговорна“, допълни Сандърс, като не обвини Русия, по подобие на британския премиер Тереза Мей по-рано в понеделник. \r\nАгенция \"Фокус\" припомня: \r\nВ понеделник Мей заяви пред британския парламент: „Много вероятно е Русия да е отговорна за извършения акт срещу Сергей Скрипал и неговата дъщеря Юлия“, като министър-председателят разкри пред законодателите в Лондон, че военният газ, с който в началото на март бе отровен Скрипал, е от тип, разработен в Русия. \r\nМинистър-председателят даде на Москва време до четвъртък за да разкрие детайли относно програмата за разработване на газа \"Новичок\" пред Организацията за забрана на химически оръжия. Говорителят на руското външно министерство Мария Захарова определи обвиненията на Лондон като \"цирково шоу\".: Цанко Цолов", "date": "2018.03.12", "title": "AFP: Белият дом осъди атаката срещу Сергей Скрипал"}
{"url": "http://www.focus-news.net/news/2018/03/12/2498733/gazetaru-beliyat-dom-se-otkaza-da-obvini-rusiya-za-otravyaneto-na-sergey-skripal.html", "text": "Белият дом се отказа да обвини Русия за отравянето на Сергей Скрипал, пише руското електронно издание Газета.ru.\r\nАкцентира се върху отговорът на  въпрос от журналист дали Белият дом обвинява Русия за отравянето, на което говорителят на Белия дом Сара Сандерс не е отговорила директно, а е заявила, че САЩ ще продължат да оказват подкрепа на Великобритания.\r\nБелият дом счита отравянето на екс-полковника от руското разузнаване за безчинство и осъжда тези, които са го извършили.\r\n„Следим ситуацията, възприемаме я много сериозно. Използването на нервно –паралитични отровни вещества срещу граждани на Великобритания на територията на Великобритания – това е безчинство“, казва Сара Сандърс. Тя изразява съболезнования на близките на пострадалите и заявява, че Вашингтон е готов да окаже всякаква помощ за разследването по делото. Юлиян Марков", "date": "2018.03.12", "title": "„Газета.ru“: Белият дом се отказа да обвини Русия за отравянето на Сергей Скрипал"}
