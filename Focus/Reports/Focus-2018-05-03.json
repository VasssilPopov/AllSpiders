{"url": "http://www.focus-news.net/news/2018/05/03/2517934/sputnik-edin-chovek-e-kritichno-ranen-sled-strelba-v-mol-v-sasht.html", "text": "Според доклади на местните медии, полицията в Нашвил, щата Тенеси, е повикана и е на място, след стрелба в местен мол, в която един човек е критично ранен, съобщава Sputnik.\r\nСпоред доклад на полицията, един заподозрян е задържан. Не се съобщава дали властите издирват и втори извършител.\r\nОт пожарната в Нашвил съобщиха, че един човек е транспортиран в болница в критично състояние. Засега няма информация за други ранени. Йонислав Дочев", "date": "2018.05.03", "title": "Sputnik: Един човек е критично ранен след стрелба в мол в САЩ"}
{"url": "http://www.focus-news.net/news/2018/05/03/2517932/the-hill-beliyat-dom-shte-poiska-namalyavane-na-razhodite-s-11-miliarda-dolara.html", "text": "Белият дом планира да поиска от Конгреса на САЩ намаляване на разходите с 11 милиарда долара, което е значително намаление от предишно изразените амбиции за намаление от 60 милиарда, пише американското издание The Hill.\r\nПакетът от намаляване на разходи ще дойде под формата на дерегулации, която президентът Доналд Тръмп ще поиска в понеделник, 7 май.\r\nНо много конгресмени от Републиканската партия са предпазливи относно желанията за намаляване на разходите след подписания бюджет през март, в който демократите се съгласиха на по-високи разходи за отбрана в замяна на по-високи нива на финансиране на неотбранителни сектори.\r\nСделката донесе разходен бюджет от 1,3 трилиона долара, срещу който Доналд Тръмп се обяви преди да подпише.\r\nНякои републиканци се притесняват, че нарушаването на обещанията им за финансиране ще се отрази негативно в бъдещите им преговори за бюджет с демократите. Йонислав Дочев", "date": "2018.05.03", "title": "The Hill: Белият дом ще поиска намаляване на разходите с 11 милиарда долара"}
{"url": "http://www.focus-news.net/news/2018/05/03/2517928/plovdiv-na-5-may-nyakolko-ulitsi-v-rayon-trakiya-shte-badat-zatvoreni-zaradi-provezhdane-na-traditsionen-kros-i-velosipedna-nadprevara.html", "text": "На 5 май няколко улици в район „Тракия“ в Пловдив ще бъдат затворени заради провеждането на традиционния крос „Свети Георги“ и детска велосипедна надпревара, които се организират по инициатива на Национално движение „Спорт за всички“ – „Мама, татко и аз – баба, дядо и внуче“. Това съобщиха за Радио „Фокус“ – Пловдив от ОП „Организация и контрол на транспорта“. От 7.30 до 13.00 часа в събота за движение на пътни превозни средства се затварят ул. „Георги Данчов”, в участъка от кръстовището с ул. „Съединение” до кръстовището с ул. „Вълко Чалъков”, бул. „Княз Борис I“, в участъка от кръстовището с бул. „Освобождение“ до кръстовището с ул. „Георги Данчов“, както и ул. „Съединение“, в участъка от кръстовището с ул. „Георги Данчов“ до кръстовището с бул. „Освобождение“. Маршрутът на автобусни линии №44 и 93 от вътрешноградския транспорт ще бъде променен.", "date": "2018.05.03", "title": "Пловдив: На 5 май няколко улици в район „Тракия“ ще бъдат затворени заради провеждане на традиционен крос и велосипедна надпревара"}
{"url": "http://www.focus-news.net/news/2018/05/03/2517929/moskovskiy-komsomolets-inauguratsiya-na-putin-4-koy-shte-e-na-gosti-v-kremal-na-7-may.html", "text": "През следващите дни вниманието на обществеността ще се съсредоточи върху една тема – инаугурацията на руския президент. На Владимир Путин му предстои четвъртата му такава процедура, но през тази година, както пишат медиите, могат да се очакват някои новости. Кой ще можем да видим в залите на Кремълския дворец на 7 май 2018 година и какво са подготвили по този случай в администрацията, пише руското издание „Московский комсомолец“, в материал, представен без редакторска намеса.\r\nОценявайки значимостта на символизма в голямата политика, много експерти внимателно следят за всякакви изменения в протокола и промени сред поканените. Точният списък на всички „свидетели“ на клетвата на Путин може да узнае само в деня на инаугурацията, но някои известни личности вече обявиха намерението си да посетят Кремъл на 7 май. Очаква се присъствието на бившия италиански премиер и лидер на партията „Форца Италия!“ Силвио Берлускони. В пресата често отбелязват прекрасните лични отношения между Путин и Берлускони и последният е определян като, нито повече, нито по-малко, от лобист на руските интереси в Европа. Но с това име не завършва списъкът на поканените европейци, на инаугурацията, с голяма доза вероятност, ще може да бъде видян бившият канцлер на Германия Герхард Шрьодер.\r\nВече стана известно, че на тържественото мероприятие в Москва не е бил поканен президентът на Сърбия Александър Вучич. Но на 7 май сръбският държавен глава ще е на визита в Турция, където има планирана среща със своя колега Реджеп Таийп Ердоган. От това може да се направи извод, че Ердоган също няма да бъде в Кремъл по това време. Любопитно е, че преди време в медиите се твърдеше, че президентът на Република Сръбска Милорад Додик е получил покана от Москва. Независимо дали това е истина или не, Додик, най-вероятно, ще си остане в родината, тъй като в този момент в Република Сръбска ще празнуват традиционния празник Слава. Освен това, австрийският канцлер Себастиян Курц няма да дойде на инаугурацията на избрания президент на Русия. От ведомството на федералния канцлер обясниха, че той няма време. Също така до момента не се знае със сигурност дали лидерите на Беларус и Казахстан ще дойдат лично да поздравят руския президент на 7 май.\r\nОсвен известните политици в залите на Кремъл в първия понеделник на месец май ще бъдат културни дейци и лица от шоу-бизнеса. Според информациите в някои медии се очаква пристигането на холивудския актьор и бивш губернатор на Калифорния Арнолд Шварценегер.\r\n„Мисля си, че не си струва да се очаква нито един от световните лидери на инаугурацията, - коментира пред „МК“ политологът и генерален директор на „Института за политически изследвания“ Сергей Марков. – В Москва се отнасят с разбиране към техния страх. Повечето лидери се боят от американците, страхуват се от отмъщението на американците за това, че ще дойдат на инаугурацията на Владимир Путин. Това в момента е по-скоро вътрешен руски въпрос. Аз лично очаквам, че вече след 7 май ще се състоят визитите в Москва на Александър Лукашенко и Нурсултан Назърбаев. След тях, мисля си, ще посетят Русия и молдовския лидер Додон, и президентът на Азербайджан Алиев. Ще има сериозни срещи, но не и на самата инаугурация, а по-скоро след нея“.\r\nПревод и редакция:", "date": "2018.05.03", "title": "„Московский комсомолец“: Инаугурация на Путин 4: Кой ще е на гости в Кремъл на 7 май"}
{"url": "http://www.focus-news.net/news/2018/05/03/2517931/reuters-sasht-predupredi-kitay-che-shte-ima-posledstviya-zaradi-militarizatsiyata-na-yuzhnokitaysko-more.html", "text": "САЩ изразиха притеснението си от Китай заради най-новата милитаризация на Южнокитайско море и заявиха, че ще има близкосрочни и дългосрочни последствия заради тези действия, съобщиха от Белия дом в четвъртък, предава Reuters.\r\nАмериканската новинарска мрежа „CNBC“ докладва в сряда за поставянето на анти-корабни ракети и въздушно-ракетни системи от страна на Китай на три от предните си постове в Южнокитайско море.\r\nПопитана за доклада, говорителката на Белия дом Сара Сандърс заяви на редовната си пресконференция: „Добре осведомени сме за милитаризацията на Китай в Южнокитайско море. Изразихме притесненията си директно пред китайската страна и ще има близкосрочни и дългосрочни последствия от това.“ Йонислав Дочев", "date": "2018.05.03", "title": "Reuters: САЩ предупреди Китай че ще има последствия заради милитаризацията на Южнокитайско море"}
{"url": "http://www.focus-news.net/news/2018/05/03/2517912/sliven-venoskop-i-peralnya-byaha-dareni-na-detskoto-otdelenie-na-mbal-d-r-ivan-seliminski.html", "text": "Детското отделение на МБАЛ „Д-р Иван Селимински“ в Сливен получи дарение. То се състои от портативна система за откриване на вени, наричана още веноскоп и пералня, съобщиха от лечебното заведение. „Веноскопът е много необходим, защото с него по-лесно и бързо ще се откриват вените на малките деца“, коментира началникът на отделението д-р Люба Бъчварова. Дарението е направено от църквата на Исус Христос на Светиите от последните дни. Днес техни представители бяха в детското отделение. Сред тях беше и Кели Хенсън, който изрази задоволство, че дарението ще е от помощ за децата. С гостите в отделението се срещнаха и изпълнителният директор на болницата д-р Васислав Петров и председателят на Общински съвет- Сливен Димитър Митев. Д-р Петров благодари за направеното дарение.", "date": "2018.05.03", "title": "Сливен: Веноскоп и пералня бяха дарени на детското отделение на МБАЛ „Д-р Иван Селимински“"}
{"url": "http://www.focus-news.net/news/2018/05/03/2517911/prof-mihail-konstantinov-ravnosmetkata-ot-upravlenieto-na-kabineta-na-ministar-predsedatelya-boyko-borisov-e-polozhitelna.html", "text": "Равносметката от управлението на кабинета на министър-председателя Бойко Борисов е положителна, каза проф. Михаил Константинов в интервю за предаването „Това е България“ по Радио „Фокус“. Според него българинът е доста по-богат от това, което отчита статистиката. По думите му около 30% от икономиката в България е сива и това пречи да бъде направена реална статистика за състоянието в страната. „Преди 11 години, когато се присъединихме към ЕС, стандартът ни беше 30% от европейския, а в момента той е 50%. Това е увеличение с две трети. В България заплатите са 4 пъти по-ниски от европейските, цените обаче са 2 пъти по-ниски. Нашият стандарт е само 2 пъти по-нисък от европейския“, каза проф. Михаил Константинов и изрази надежда до няколко години страната ни да достигне стандарта на ЕС.", "date": "2018.05.03", "title": "Проф. Михаил Константинов: Равносметката от управлението на кабинета на министър-председателя Бойко Борисов е положителна"}
{"url": "http://www.focus-news.net/news/2018/05/03/2517910/kyustendil-obshtinski-forumi-uchilishtna-panorama-i-panorama-na-profesionalnoto-obrazovanie-se-organizirat-v-kyustendil-i-dupnitsa.html", "text": "Общински форуми „Училищна панорама и панорама на професионалното образование” се организират в Кюстендил и Дупница. Това съобщиха за Радио „Фокус” – Кюстендил от Регионално управление на образованието – Кюстендил. Форумът в Дупница ще се проведе на 8 и 9 май във фоайето на спортната зала, а в Кюстендил инициативата е насрочена за 10 и 11 май в залата на читалище „Братство”. Общинските форуми се организират в изпълнение на комуникационни дейности съгласно създадения механизъм за план-прием за професионални гимназии и в паралелки за професионална подготовка в обединените училища, в средните училища и в профилираните гимназии и дейности по реализиране на държавния план-прием за новата учебна година. Целта е информиране на учениците от седми клас и техните родители с предлаганите профили и професии в профилираните и професионалните гимназии от общините Дупница и Кюстендил, включени в държавния план – прием, както и осигуряване на информиран избор и кариерно ориентиране на учениците от седми клас от училищата на територията на областта.\r\nВенцеслав ИЛЧЕВ", "date": "2018.05.03", "title": "Кюстендил: Общински форуми „Училищна панорама и панорама на професионалното образование” се организират в Кюстендил и Дупница"}
{"url": "http://www.focus-news.net/news/2018/05/03/2517913/sofiya-remontat-na-ul-graf-ignatiev-zapochva-na-7-may-obzor.html", "text": "Ремонтът на ул. „Граф Игнатиев“ започва на 7 май. Най-късно до средата на октомври улицата ще бъде цялостно реконструирана. Ще се подменят канализацията, трамвайните релси и настилката. Ул. „Граф Игнатиев“ ще стане пешеходна зона с движение само на трамваи. Движението на автомобили ще бъде напълно ограничено. Проектът за реконструкция е на стойност 24 млн. лева, 18 млн. лева от които са по ОП „Региони в растеж“. В него е включено обновяване на ул. „Граф Игнатиев“ с прилежащите ѝ пл. „Джузепе Гарибалди“, пл. „П.Р.Славейков“ и градинката около църквата „Св. Седмочисленици“; на ул. „Солунска (в участъка от ул. „Граф Игнатиев“ до бул. „Витоша“); на ул. „6-ти септември“ (в участъка от ул. „Граф Игнатиев“ до ул. „Аксаков“); на ул. „Цар Шишман“ (в участъка от ул. „Граф Игнатиев“ до пл. „Народно събрание“). В градинката около храма ще бъде подменена настилката и ще се обновят зелените площи. Ще бъде запазен паметникът на пл. „Джузепе Гарибалди“, ще се изградят места за сядане и фонтан. На пл. „П. Р. Славейков“ ще се запази скулптурата на баща и син Славейкови. На книжния пазар ще бъдат монтирани конструкции и ще се промени осветлението. След дискусия с граждани е взето решение зеленчуковият пазар пред „Св. Седмочисленици“ да бъде премахнат. Фонтанът на пл. „Славейков“, който в момента не работи, ще бъде реконструиран и запазен. \r\nОт 7 май трамваите по ул. „Граф Игнатиев“ ще бъдат изцяло спрени. Вместо тях ще върви автобусна линия. Трамвайна линия 18 ще се закрие, за сметка на това номер 4 ще бъде с увеличен брой коли. Трамвайните линии 10 и 12 ще се обединят. При реконструкцията на кръстовището ул. „Граф Игнатиев“ и ул. „Г.С. Раковски“ тролейбусна линия 9 ще се движи двупосочно по бул. „Васил Левски“. От Столична община прогнозират, че по време на ремонтните дейности най-натоварено ще бъде движението по ул. „Ген. Гурко“.\r\nКметът Йорданка Фандъкова изтъкна, че в договора за изпълнение на проекта са включени сериозни санкции при нарушения. 240 хил. лева на ден ще дължи изпълнителят при неспазване на срока, а над 1 млн. лева при констатирани нарушения. Ако не отстрани появили се дефекти, изпълнителят ще дължи тройния размер на направените за дефекта разходи. Гаранционният срок по договора е 8 години. Инвеститорът ще внесе над 600 хил. лева като гаранция. \r\nБиляна ИВАНОВА", "date": "2018.05.03", "title": "София: Ремонтът на ул. „Граф Игнатиев“ започва на 7 май (ОБЗОР)"}
{"url": "http://www.focus-news.net/news/2018/05/03/2517914/uchenitsi-ot-11-ti-klas-na-su-sv-sv-kiril-i-metodiy-v-asenovgrad-se-zapoznaha-s-rabotata-na-obshtinskata-administratsiya.html", "text": "Ученици от 11-ти клас на СУ „Св. св. Кирил и Методий” в Асеновград се срещнаха със заместник-кмета на града инж. Мария Вълканова. Това съобщиха за Радио „Фокус“ – Пловдив от пресцентъра на Общината. Срещата им бе част от проекта на МОН „Твоят час”, като целта е запознаване с работата на общинската администрация и професионално ориентиране. Учениците вече имат проведени подобни срещи с председателя на Общински съвет - Асеновград, представители на частния сектор и бизнеса.\r\nИнж. Мария Вълканова ги е запознала отблизо с работата на служителите от администрацията. Разказала им е за побратимените на Асеновград градове от други държави, за наближаващия избор на почетен гражданин. Възпитаниците на школото са научили за правомощията на кмета, на неговите заместници, общинските съветници и служителите в администрацията. Те са проявили интерес към това как преминава денят на един заместник-кмет и какво е подготвила Общината за майските празници, които тази година ще бъдат подчинени на две бележити годишнини. Това са 30 години от първия организиран Ден на Асеновград през 1988 година и 800 години от възкачването на престола на патрона на града цар Иван Асен II.", "date": "2018.05.03", "title": "Ученици от 11-ти клас на СУ „Св. св. Кирил и Методий” в Асеновград се запознаха с работата на общинската администрация"}
{"url": "http://www.focus-news.net/news/2018/05/03/2517915/anita-komitska-istoricheski-muzey-chiprovtsi-na-festivala-na-chiprovskiya-kilim-organizirame-revyu-s-toaleti-v-koito-ima-vtakani-motivi-ot-prochutiya-ni-kilim.html", "text": "На Фестивала на чипровския килим организираме ревю с тоалети, в които има втъкани мотиви от прочутия ни килим, каза за Радио „Фокус“ – Видин Анита Комитска, директор на Историческия музей в Чипровци. Тя посочи, че ревюто е дело на студенти от Националната художествена академия с ръководител доц. Ани Аврамова. „На 5 май за 3-та поредна година в Чипровци се организира Фестивал на чипровския килим. Нашият музей представя една обновена килимена експозиция, като може да се проследи развитието на килима от непраната вълна до изработването на нишката, боядисването с природно багрило, тъкането“, каза Комитска. Тя допълни, че тази година на Фестивала в Чипровци ще има и конкурс за най-бързо и най-точно изработване на мотив на чипровски килим. В деня на Фестивала ще бъде представен и филм за чипровския килим, дело на ирански режисьор.\r\nАнна ЛОЗАНОВА", "date": "2018.05.03", "title": "Анита Комитска, Исторически музей – Чипровци: На Фестивала на чипровския килим организираме ревю с тоалети, в които има втъкани мотиви от прочутия ни килим"}
{"url": "http://www.focus-news.net/news/2018/05/03/2517909/the-jerusalem-post-izraelskiyat-voenen-ministar-poiska-garantsii-ot-rusiya-spryamo-siriya-i-iran.html", "text": "Министърът на отбраната на Израел Авигдор Либерман поиска гаранции от Русия, че нейните съвременни системи за противоракетна отбрана (ПРО) няма да бъдат използвани срещу израелските самолети над Сирия и призова Москва да осъди Иран за неговите постоянни заплахи срещу еврейската държава, пише израелското електронно издание The Jerusalem Post.\r\n“Имаме нормални отношения с Русия и се съобразяваме с нейните интереси. Надяваме се, че Русия също ще се съобрази с нашите интереси в Близкия Изток. От Русия очакваме разбиране и подкрепа за нашите жизнени интереси“, заяви Либерман в интервю пред руския ежедневник „Коммерсант“.\r\n„Лидерите на Иран всеки ден правят заявления, че ще унищожат Ционисткото образувание. За съжаление, ние не виждаме недвусмислена реакция от Западна Европа е Русия, която е много внимателна в това да помни всичко, което се е случило по време на Втората световна война. И ние очакваме ясен и недвусмислен отговор от Русия на декларациите и действията на Иран“, добави министърът на отбраната.\r\nСочейки факта, че Израел не изгони нито един руски дипломат в отговор на опита за убийство на бившия руски двоен агент и неговата дъщеря в Англия по-рано тази година, Либерман подчерта, че Израел е „изградил специални отношения“ с Москва, които се характеризират с ефективност и прозрачност.\r\n„Ние не търсим конфронтация с Русия, напротив, през последните години бе изграден открит, откровен и прозрачен диалог с Русия и когато нашите гледни точки съвпадат, и когато не съвпадат.\r\nПрез последната година се проведоха няколко срещи между служебни лица от Израел и Русия, в резултат от които бе приложена система за координация на действията в Сирия, чрез която да се избегнат инцидентни сблъсъци между Русия, която провежда военни операции в Сирия и Израел, който предполагаемо е отговорен за няколкостотин въздушни удара в разкъсваната от война страна.\r\nМиналата седмица Jpost публикува доклад, според който Москва обмисля възможността да оборудва Сирия със съвременни системи за ПРО С-300 безплатно, като мярка след оглавените от САЩ удари по няколко военни обекта заради предполагаема смъртоносна химическа атака в град Дума на 7 април.\r\n„Ако Асад не се намеси, а ще бъде много мъдро от негова страна да не го прави, тъй като ние нямаме намерения да се месим във вътрешните работи на Сирия. Ако неговите сили, неговите системи за ПВО, открият огън срещу нас – ние ще открием огън по тях“, обясни Либерман, повтаряйки думите, които изказа по време на конференцията на The Jerusalem Post в Ню Йорк миналата седмица.\r\n„Според моето мнение, Асад е военен престъпник, отговорен за смъртта на повече от половин милион граждани на своята страна. Но ние няма да се месим във вътрешните работи на Сирия. Това, което няма да толерираме, са опитите на Иран да превърне Сирия в преден пост срещу Израел. Всеки опит на Иран да се закрепи в Сирия ще бъде осуетен“, отсече министърът на отбраната.\r\nДокато войната в Сирия се обърна в полза на Асад, благодарение на намесата на Москва, Израел се страхува, че Иран ще помогне на „Хизбулла“ да произведе високоточни ракети с насочване, които да помогнат на групировката и на другите шиитски милиции да разширят своя плацдарм на Голанските височини.\r\nПроменяйки темата към Иран, Либерман заяви, че множеството документи, придобити от разузнавателната служба на Израел Мосад, са безспорно доказателство, че Техеран продължава да работи над ядрената си програма.\r\n„Публикуваните документи са безспорно доказателство, че Иран е действал активно не само да обогати уран, но и да създаде ядрени оръжия. Те просто временно са замразили програма, за да получат максимални придобивки от споразумението, за да могат по-късно да създадат ядрени оръжия. Нещо повече, те замразиха производството на ядрени оръжия само докато получат максимална изгода от споразумението“, уточни той.Агенция „Фокус“ припомня: \r\nАвигдор Лвович Либерман е роден през 1958 година в град Кишинев, тогава в СССР, имигрира в Израел през 1978 година заедно със семейството си. Веднага след пристигането си той се включва в политическия живот в страната и служи в Израелските сили за отбрана. През 1988 година започва да работи с настоящия премиер на Израел Бенямин Нетаняху. От 1993 до 1996 година, след избирането на Нетаняху за лидер на „Ликуд“, Либерман служи като генерален директор на партията. Когато неговият патрон става премиер през 1996 година, той служи като генерален директор на неговия кабинет за една година. През 1997 година Либерман излиза от „Ликуд“ заради това, че Нетаняху прави отстъпки на палестинците в подписан договор. \r\nСлед 1990-а година в Израел пристигат над един милион евреи от бившия СССР , през 1999 година Либерман основава секуларната националистическа партия „Наш дом Израел“, изразяваща интересите на рускоговорящите евреи, които поддържат твърдата линия по отношение на арабите. В условията на винаги фрагментаризирания Кнесет, партията му е постоянен партньор в коалициите на „Ликуд“, а той лично, след март 2001 година, оглавява почти всички ключови министерства, служи като вицепремиер, външен министър, а сега е на драматично важния за еврейската държава пост – министър на отбраната. Играе важна роля за развитието на отношенията между Ерусалим и Москва. Пристрастен е към руската литература от малък и дори е отбелязал, че днес Пушкин е по-признат в Израел, отколкото в родината му Русия.\r\nПревод и редакция:", "date": "2018.05.03", "title": "The Jerusalem Post: Израелският военен министър поиска гаранции от Русия спрямо Сирия и Иран"}
{"url": "http://www.focus-news.net/news/2018/05/03/2517527/pregled-na-osnovnite-temi-v-svetovniya-pechat-agentsiya-fokus.html", "text": "В САЩ, Пол Манафорт (бивш съветник на президента на страната Доналд Тръмп) е разследван за пране на пари и финансови измами, извършени по време на дългата му работа за украинска проруска политическа партия(бившата „Партия на регионите“ – бел. ред.), пише американското издание The New York Times В Сената на САЩ работят за възпрепятстване на доставките на бойни самолети F-35 на Турция. Това е сериозно събитие, на което няма как да не бъде обърнато внимание, пише Сердар Тургут в коментар за турското издание .\r\nВ настоящия момент в отношенията между Анкара и Вашингтон има много кризи, но последната, свързана с доставката на F-35, може наистина да доведе до устойчив разрив на връзките между двете страни. Защото Турция отдавна се договори със САЩ по сделката и дори започна да изплаща пари по нея. Става въпрос за покупката на 116 самолети. САЩ дори се съгласиха в Турция да бъде разположен център за техническо обслужване на тези машини. А сега някои сенатори се опитват да попречат на доставките им. \r\nМакар внесеният законопроект засега да не означава, че той ще бъде приет в хода на разискванията в Сената, политическите анализатори във Вашингтон са убедени, че стигне ли се до гласуване, предложението ще бъде одобрено. \r\nЕто и основанията им. На първо място, авторите на законопроекта изтъкнаха като аргумент срещу доставките ареста в Турция на пастора Андрю Брънсън и обвързаха изпълнението на сделката с освобождаването му. По-рано 66 сенатори – демократи и републиканци, подписаха писмо, адресирано до турския президент Реджеп Тайип Ердоган с искане пасторът да бъде пуснат на свобода. Това са две трети от всички сенатори, отбелязва авторът, като допълва, че поради тази причина внесената законодателна инициатива вероятно ще бъде подкрепена от органа. \r\nНа второ място, в Сената групата, подкрепяща Турция, вече не изказва мнението си. По-рано при необходимост тази група бе в състояние да убеди другите сенатори в правотата си. Но след серия събития, случили се в хода на миналогодишната визита на Ердоган във Вашингтон, тази група загуби авторитет. И Турция остана някак беззащитна в Сената, коментира Тургут. \r\nЗаконопроектът, внесен от републиканците Джеймс Ланкфорд и Том Тилис, и Джийн Шахин от Демократическата партия, се състои от две страници. На втората се казва, че в случай на противопоставяне на Сената на доставките на бойни самолети на Турция, президентът на САЩ може да направи изключение и да гарантира предаването им на Анкара. За подобно нещо обаче е необходимо изпълнението на редица условия. А именно:\r\n•\tТурция да не предприема стъпки, които може да навредят на вътрешната функционалност на НАТО;\r\n•\tТурция да не предприема стъпки, които да допринесат за засилване на играчи, способни да станат врагове на сили на НАТО;\r\n•\tТурция да не предприема стъпки, които може да изложат на риск сигурността на страните от НАТО;\r\n•\tТурция да не се опитва да придобива военно оборудване от страни, на които САЩ са наложили санкции;\r\n•\tНе задържа несправедливо и незаконно американски граждани.\r\nИли казано с други думи, ако някоя от тези точки не е изпълнена от страна на Анкара, президентът на САЩ е в правото си все пак да разреши доставката на F-35. Предполага се, че на думи най-силният аргумент срещу сделката ще бъде преди всичко ареста в Турция на американски граждани, а също и споразумението с Русия за покупката на зенитно-ракетните системи С-400 „Триумф“. \r\nСега всички очакват с нетърпение позицията на Белия дом, най-вече на съветника по национална сигурност Джон Болтън и държавния секретар Майк Помпео. Но те не бива да бъдат заподозирани в симпатия към президента на Турция. Ако Тръмп не пресече такова развитие на събитията, то едва ли те двамата ще предприемат действия, които да означават „стоп“ на доставките на F-35 за Турция.\r\n***Безотговорните практики на Групата на Седемте (Г7) разкриха лицемерието и двойните й стандарти, пише в най-четения материал за последната седмица на сайта на , публикуван няколко дни след като групата издаде съвместно комюнике, съдържащо невярно и безотговорно съдържание, свързано с Китай.\r\nКриейки се зад името на международното право, съвместното комюникето насочва пръст към Южнокитайско море и проблемите в Източно Китайско море, както и положението с човешките права в Китай.\r\nКитай твърдо се противопоставя на съдържанието, свързано с него, заяви говорител на външно министерство в сряда.\r\nАко страните от Г-7 са имаха някакво уважение към фактите и бяха изоставиха идеологическите предразсъдъци, те не биха направили такива безотговорни забележки, пише Peoples Daily.\r\nВестникът отбелязва, че Китай има ясна и последователна позиция по отношение на морските въпроси. Китай е поел ангажимент за справяне със спорните въпроси, укрепване на сътрудничеството и опазване на мира и стабилността в Източно и Южнокитайско море чрез разговори и консултации директно със свързаните страни.\r\nТези страни са направили безпочвени обвинения срещу Китай, като пренебрегват факта, че Япония е направила едностранна декларация за закупуване на остров Дяою и по този начин е засилила напрежението.\r\nВ допълнение, някои държави извън региона често показват военни мускули в Южнокитайско море, извършващи така наречените \"дейности за свобода на корабоплаването\". Такива практики подкопават тежко регионалния мир и стабилност.\r\nУж насърчававайки \"демилитаризацията\", пише китайското издание, външните министри от Г7 действително пренебрегват милитаризацията и дори са направили неоправдани обвинения срещу Китай. Такива практики са унизителни.\r\nКитайското правителство винаги придава голямо значение на развитието на правата на човека и постига забележителен напредък. Китай обаче все още получава несправедливо отношение от тези страни, които претендират, че са защитници на правата на човека и правят неподходящи коментари.\r\nВсъщност, тези страни са тези, които се сблъскват с проблеми, свързани с правата на човека, като например нарушаване на правата на гражданите, тежка расова дискриминация, несъответствие в доходите и груби нарушения на правата на човека в други страни.\r\nТези страни не са в състояние да обвиняват Китай от името на международното право. В средата на април някои от тези държави дори осъществиха военна атака срещу Сирия без разрешението на Съвета за сигурност на ООН.\r\nЕдин такъв едностранен военен акт не само противоречи на целите и принципите на Хартата на ООН, но и допълнително влоши състоянието на Сирия.\r\nНеобходимо е да се отбележи, че Г-7 беше основана, за да се улеснят общите макроикономически инициативи. Някои държави от Г-7 обаче са се фокусирали върху неикономически въпроси през последните години. По отношение на въпроса за Източно и Южнокитайско море, шест от седемте държави са извън региона, така че въпросът не е релевантен за тях.\r\nНадяваме се, че тези страни ще зачитат фактите и усилията на регионалните страни за насърчаване на мира и стабилността и ще престанат да правят безотговорни забележки.", "date": "2018.05.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/03/2517907/veliko-tarnovo-obshtinata-izdirva-sobstvenitsi-na-nedeklarirani-avtomobili.html", "text": "Община Велико Търново издирва собственици на недекларирани автомобили. Кампанията е на Дирекция „Местни данъци и такси“, съобщи за Радио „Фокус“ – Велико Търново директорът й Вежен Пенев. Той посочи, че се търсят граждани, придобили отдавна превозно средство, което не са декларирали пред Общината. Експертите сравняват информацията, предоставена им от КАТ „Пътна полиция“ с тяхната база данни. При установяване на несъответствие, се издирва собственикът, който бива призоваван да декларира превозното си средство. Ако лицето не стори това, му се съставя акт за установяване на административно нарушения.\r\nВежен Пенев припомни, че всеки закупил автомобил през настоящата година има двумесечен срок, в който трябва да го декларира и да заплати съответните налози. Ако той не стори това, започват да му се начисляват лихви.\r\nДиректорът на Дирекция „Местни данъци и такси“ съобщи, че от началото на годината са издали над 400 акта за даване на некоректни данъкоплатци на съдия-изпълнител.\r\nНадежда КРЪСТЕВА", "date": "2018.05.03", "title": "Велико Търново: Общината издирва собственици на недекларирани автомобили"}
{"url": "http://www.focus-news.net/news/2018/05/03/2517528/predstoyashti-sabitiya-v-stranata-za-3-may-agentsiya-fokus.html", "text": "***\r\nОт 10.00 часа ще се състои церемонията по официалното посрещане на президентът на Република Австрия Александър Ван дер Белен. Австрийският президент ще положи венец пред паметника на Незнайния войн. В 10.25 часа на „Дондуков“ 2 държавният глава Румен Радев и президентът на Австрия Александър Ван дер Белен ще проведат среща на „четири очи“. Румен Радев и Александър Ван дер Белен ще дадат съвместна пресконференция от 11.35 часа. \r\n От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“. \r\n***\r\nОт 10.00 часа в конферентната зала на административната сграда на Министерството на отбраната, министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали по повод 6 май.\r\n***\r\nМинистърът на туризма Николина Ангелкова ще проведе работна среща с контролните органи. На срещата ще бъде обсъдена подготовката за началото на сезона. От 12.00 часа в зала „Варна“ в сградата на Общината, след края на срещата, ще се състои брифинг.\r\n***\r\nОт 15.00 часа в зала „Средец“ на  хотел „Балкан“ министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“.\r\n***\r\nОт 09.00 часа ще се проведе заседание на Народно събрание.\r\n***\r\nОт 09.00 часа в НДК ще се проведе конференцията „Интелигентно специализиране и трансфер на технологии като двигатели на новаторството за регионален растеж\".\r\n***\r\nОт 09.30 часа 1 състав на Специализирания наказателен съд ще гледа делото срещу Огнян Д. и Борис Б. (чл. 255 – 257 НК). \r\n***\r\nОт 09.30 часа 19 състав на Специализирания наказателен съд ще гледа делото срещу Виктор Б., Емил И., Ивайло П. и др. за организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д., Цветелин Р. и др. за организиране и ръководене на организирана престъпна група.\r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n***\r\nОт 10.00 часа в СБЖ, по повод Световния ден на свободата на пресата УС на Съюза на българските журналисти организира журналистическа дискусия на тема:  „Кризата в медиите - криза в журналистиката!”.  \r\n***\r\nОт 11.00 часа в администрацията на район „Младост“ (ул. „Св. Преображение“ 1) ще се състои брифинг, в който ще вземат участие представители на ръководството на района -  г-н Владимир Клисуров, г-н Румен Русев и г-н Стефан Стефанов (главен архитект на район „Младост“, СО).\r\n***\r\nОт 11.00 часа в двора на НСА, заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“.\r\n***\r\nОт 11.00 часа в зала Сохо (ул. „Искър\" 11) ще  бъде представен икономическият екип на „Демократична България“. \r\n***\r\nОт 11.00 часа в Националния пресклуб на БТА ще се състои пресконференция по повод предстоящото 9-то издание на Международния фестивал на анимационния филм „ЗЛАТЕН КУКЕР – СОФИЯ“.\r\n***\r\nОт 11.30 часа в Дома на Европа (ул. Г. С. Раковски 124) българският комисар отговарящ за цифровата икономика и общество Мария Габриел ще направи изявление за медиите по актуални въпроси.\r\n***\r\nВ 12.00 часа в зала 1 на Столична община кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София“ – зона 2.\r\n***\r\nОт 13.00 часа в зала „Ню Йорк Сити“ в хотел „Capital Fort“ ще се състои конференция „Вдъхновяваща наука и иновации“, посветена на грижата за човешкото здраве като обществена и научна кауза.\r\n***\r\nОт 14.00 часа 3 състав на Специализирания наказателен съд ще гледат делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 15.00 до 18.00 часа на ул. „Леге\" 10, ет. 1, БСП - София организира безплатна юридическа приемна за граждани. \r\n***\r\nОт 16.00 часа в Националния военноисторически музей (НВИМ) ще бъде открита изложбата „Враг/Приятел“.\r\n***\r\nКметът на София Йорданка Фандъкова ще се срещне с президента на Австрия Александър Ван дер Белен. Двамата ще посетят в 16.30 часа площад „Александър I“, за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.  \r\n***\r\nОт 18.00 часа в Музея за съвременно изкуство, бул. „Черни връх” №2, ще бъде представена изложбата „Олимпия“. \r\n***\r\nОт 19.00 часа в зала 1 на НДК ще започне празничният концерт, посветен на Деня на храбростта и Празника на Българската армия – „Гергьовден – сила, традиция, вяра“. Тържественият концерт на Представителния ансамбъл на Въоръжените сили по случай Гергьовден се организира от Националната гвардейска част.\r\n***\r\nОт 10.30 часа Областна администрация - Бургас ще се проведе среща относно Областната здравна карта. Срещата е работна. След приключването й е предвиден брифинг. \r\n***\r\nОт 11.00 часа в Отделението по неонатология е УМБАЛ –Бургас ще бъде представена обновена апаратура, каквато не е купувана в отделението от създаването му. \r\n***\r\n19.00 май- НХК – Юбилеен концерт на училищното настоятелство на Центъра за подкрепа на личностното развитие. \r\n***\r\nОт 16.30 до 18.00 часа в централата на ПП ГЕРБ  (ул. „Конт Андровати“ 5) общинският съветник Диян Димов ще има приемен ден. \r\n*** \r\nОт 9.30 часа в конферентната зала на х-л Черно море, бул. „Сливница“ 33, Варна,  заместник-министърът на транспорта, информационните технологии и съобщенията Велик Занчев ще открие Европейския форум за морски транспорт. Събитието е част от календара на Българското председателство на Съвета на Европейския съюз. \r\n*** \r\nОт 11.00 часа в Конферентната зала на Областен информационен център – Велико Търново  ще се проведе работна среща с медиите за представяне на предстоящи събития организирани от ОИЦ – Велико Търново.В качеството си на ръководител на проекта, по който функционира ОИЦ - Велико Търново, участие в пресконференцията ще вземе и Мариела Цонева, директор на Дирекция „Проекти и програми“ в Община Велико Търново. \r\n*** \r\nОт 17.00 часа във фоайето на НЧ „Надежда 1869“ ще бъде открита изложба, посветена на 155-годишнината от рождението на Цветан Радославов. \r\n*** \r\nОт 18.00 часа пред паметника на Никола Габровски и Димитър Благоев в парк ,,Габровски\" великотърновската организация на БСП ще чества годишнината от Първата социалистическа сбирка. \r\n***\r\nОт 09.00 часа в спортна зала „Фестивална“ кметът на Община Видин Огнян Ценков ще присъства на откриването на финалите по баскетбол за юноши XI-XII клас от 34-те държавни ученически игри.\r\n*** \r\nОт 10.00 часа на откритата сцена в селото ще се проведе „Люлки полюлейки“ – пресъздаване на пролетни народни обичаи. \r\n*** \r\nОт 12.30 часа в НЧ „Напредък – 1869“ Драматичен театър Ловеч представя постановката „Лудориите на Емил“ по Астрид Линдгрен с участието на Стоил Стоянов, Петър Стойчев, Катя Йочева, Силвия Чобанова, Софрони Рацов. \r\n*** \r\nОт 18.00 часа на откритата сцена ще се проведе „Гергьовски празник на мегдана“ – празнична програма с участието на самодейни колективи. \r\n***\r\nОт 10.00 часа в Малката заседателна зала на Община Добрич ще се проведе пресконференция с директора на Чешкия културен център в България Дагмар Остранска. \r\n***\r\nОт 17.30 часа  в Галерия „Георги Петров“ (Луксор сити център - Добрич) Драгни Драгнев ще представи последната си книга „Не е в тялото животът“. \r\n***\r\nОт 18.00 часа в Музея на фотографията ще бъде открита изложба „Акварелни витражи” на Ивелина Владимирова.\r\n***\r\nОт 10.00 часа в СУ „Йордан Йовков“ организират Първи фестивал на народните занаяти.\r\n*** \r\nВ 11.30 часа e откриването на обновения парк „Писковец“ в Пазарджик.\r\n***\r\nОт 18.30 часа на сцената на градския площад ще бъде открит международния детски фестивал „Южни слънца“.\r\n***\r\nОт 11.00 часа в Регионалния пресклуб на БТА Джейлян Демирев ще представи най-новите национални идеи на клуб „Северняците\" и предстоящ опит за поставяне рекорд на Гинес в Плевен.\r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов, Ясен Михайлов и Дамян Петров от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 9.00 часа на базата на “Аварийно-спасителния отряд” ще се проведе Областно състезание “Защита при бедствия, пожари и извънредни ситуации\".\r\n***\r\nОт 10.00 до 16.00 часа ще има Ден на отворени врати в 101-ви Алпийски полк.\r\n***\r\nОт 10.00 часа на ул. „Евридика“ непосредствено до входа на Обединено детска заведение №5 „Буратино“ ул. Училищна №7, ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\".\r\n***\r\nОт 11.00 часа в двора със спортните площадки на VI ОУ „Иван Вазов“ и ГПЧЕ „Иван Вазов“,  ще се проведе официална церемония „Първа копка“ по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие.\r\n***\r\nОт 11.00 часа в зала 201 на Областна администрация – Смолян ще се проведе заседание на работната група по спешно усвояване на дървесината, пострадала от корояда. В срещата ще участват заместник-министърът на земеделието, храните и горите Атанас Добрев, инж. Григор Гогов – изпълнителен директор на Изпълнителна агенция по горите, областният управител на област Смолян Недялко Славов, областният управител на област Кърджали Никола Чанев, директорите на шестте Държавни предприятия в страната.\r\n***\r\nОт 13.00 часа в ритуалната зала на Неонатологично отделение в МБАЛ „Д-р Братан Шукеров“ ще бъде връчено дарение, осигурено от Акция „Жълти стотинки“.\r\n***\r\nОт 18.00 часа в Изложбен салон „Петър Стайков“ на Клуба на дейците на културата ще бъде представена най-новата книга на Георги Гривнев „Южно знамение“.\r\n***\r\nОт 09.30 часа на плаца пред пожарната  ще се проведе Областно ученическо състезание „Защита при бедствия, пожари и извънредни ситуации\".", "date": "2018.05.03", "title": "Предстоящи събития в страната за 3 май (Агенция „Фокус“)"}
{"url": "http://www.focus-news.net/news/2018/05/03/2517529/afp-kitayskiyat-vanshen-ministar-e-na-poseshtenie-v-severna-koreya.html", "text": "Китайският външен министър Ван  И е на посещение в Северна Корея, предава AFP.\r\nПекин се надява, че разговорите между САЩ и Северна Корея ще бъдат „гладки и ще постигнат значителен прогрес“, заявява Ван И по време на своето двудневно посещение в Пхенян, Той е най-високопоставения китайски официален представител, посещавал Северна Корея през последните години. Това посещение последва срещата между лидерите на Севера и Юга и предхожда предстоящата среща между американския президент Доналд Тръмп и севернокорейския лидер Ким Чен-ун.\r\nПекин „напълно подкрепя усилията на Северна Корея да постигне денуклеаризация на Корейския полуостров\".\r\nВан И също така заявява, че Китай иска да „подсили комуникацията  със Пхенян и да продължи да играе позитивна роля в търсенето на политическо решение на проблемите на Корейския полуостров“. Юлиян Марков", "date": "2018.05.03", "title": "AFP: Китайският външен министър е на посещение в Северна Корея"}
{"url": "http://www.focus-news.net/news/2018/05/03/2517531/politicoeu-zapochva-sastezanieto-za-nov-predsedatel-na-evropeyskata-komisiya.html", "text": "Тя е под 60-годишна, полиглот, центрист, който обича властта, но не е опиянена от нея. Зад кулисите поведението й е учтиво и спокойно, но решително. Най-важното е, че е дискретна.\r\nЗапознайте се с кандидатурата на Франция и Германия за следващия председател на Европейската комисия. Подобно на повечето фантазии, тя едва ли ще се материализира.\r\nСледващите избори за Европейски парламент може да са след повече от година, но столиците в Европа вече са се отказали от надеждата да назначат мечтания екип, който да ръководи Комисията. Вместо това има все по-силно усещане, че изборът на новото ръководство на ЕС ще бъде (като най-важните европейски решения) тежка и изморителна работа\r\n\"Няма много какво да направим, освен да чакаме и да видим какво ще се случи\", казва високопоставен френски дипломат, участващ в разискванията.\r\nТрудността е, че пътят към изборите следващата година, насрочени за края на май, е претъпкан с политически препятствия - от френско-германската дискусия за реформата на ЕС, до Брекзит и до бюджета.\r\nНай-важната длъжност в Комисията също неизбежно ще бъде част от търговията за други големи постове, които ще се освободят следващата година - председателството на Европейския съвет (клубът на тогавашните 27 страни от ЕС), отговарящият за външната политика и може би най-големият от всички – ръководителят на Европейската централна банка във Франкфурт.\r\nПо-съществено, в рамките на ЕС-27 съществуват конкуриращи се визии за ролята на Комисията. Докато френският президент Еманюел Макрон подкрепя по-активен председател  (поне публично), други, включително няколко източноевропейски страни и Германия, се притесняват да натоварят Комисията с по-голямо политическо влияние.\r\nСпоред тях, даването на повече влияние на Брюксел означава загуба на национално ниво. Те искат да се върнат в епохата преди Юнкер, когато председателят е бил по-добър в изграждането на мостове, отколкото в управлението, който надзирава (по думите на сегашния  председател Жан-Клод Юнкер) една \"политическа комисия\". Това е особено вярно за страни като Полша и Унгария, които понасят най-много критики от Комисията през последните години.\r\n\"В момента няма обща визия за Европа\", заявява Ян Текау, директор на програмата \"Европа\" във  фонда \"Маршал\" на САЩ. - „Никой няма такава“.\r\nТова е малко вероятно да се промени. Франция и Германия не са близо до съгласието си за мащабните европейски реформи, които Макрон е поставил на масата, и изглежда все по-малко вероятно Комисията \"Юнкер\" дори да успее да приеме новия многогодишен бюджет до края на мандата си.\r\nПът с много завои\r\nВ този контекст изборът на нов човек, който да ръководи Комисията, ще бъде особено тежък. Още повече, защото въпросът за т.нар. Водещ кандидат  все още не е уреден.\r\nДа припомним, че Договорът от Лисабон дава на Парламента по-голяма роля при одобряването на председателя на Комисията, но все още Европейският съвет трябва да номинира кандидата.\r\nДори ако това звучи ясно, съвсем не е така.\r\nОсновните партии в Европарламента заявяват, че няма да одобрят кандидат, който не е лидер - кандидат, избран от съответната партия, да води кампанията на предстоящите избори. Според Европарламента следващият председател на Комисията трябва да бъде партиен лидер.\r\nПо този начин изборът на председател на Комисията  предоставя на офиса по-голяма демократична легитимност, което е точно причината, поради която много държави-членки се противопоставят на този процес.\r\nТези мотиви изиграха водеща роля през 2014 г., когато Европейската народна партия избра Юнкер за водещ кандидат, а Партията на европейските социалисти Мартин Шулц. Макар че много консерватори, включително германският канцлер Ангела Меркел и тогавашният премиер на Великобритания Дейвид Камерън, не се чувстваха комфортно с Юнкер, той все пак получи работата, отчасти поради това, че ЕНП, която спечели най-много гласове, не успя да договори друг кандидат.\r\nРедица параметри обаче ще са различни този път. Най-голямата промяна е отсъствието на Великобритания, която ще доведе до пълно  пренареждане на Европарламента.\r\nИнституцията е доминирана от ефективна голяма коалиция между десния център и центъра вляво от десетилетия. Но с излизането на Британската лейбъристка партия и поставянето на дясноцентристите  под все по-голям натиск от страна на популистките партии, прави неясен  резултатът, който ще се получи през следващата година.\r\nДори ако ЕНП остане водещата сила, както се очаква , едва ли има вероятност да се радва на същото влияние, което има сега.\r\nТова е една от причините, поради които всеки, който е избран от ЕНП за водещ кандидат, няма да бъде сигурен  за поста.\r\nСпециалистът по Брекзит излиза на чело\r\nДо този момент най-голямо внимание се обръща на Мишел Барние, главен преговарящ на Европейския съюз за Брекзит. Бивш френски външен министър, Барние се опита да се противопостави на  Юнкер през 2014 г. за номинацията на ЕНП, но не успя.\r\nТози път, ако успее да договори сделката за Брекзит като минимализира щетите за Европа и постави бъдещите отношения ЕС - Великобритания на стабилна основа, може да е трудно да бъде спрян. Неговата позиция като главен преговарящ му помогна да изгради отношения с лидерите в ЕС-27, която другите кандидати нямат.\r\nНо да бъдеш ранен фаворит може да бъде опасно и все още има големи въпросителни за това каква подкрепа, ако има такава, Барние би получил от партията и правителството на собствената му страна - Франция. Без да има подкрепата на партията си и президентът Еманюел Макрон в Париж той може да загуби шансовете си, преди да е започнала надпреварата.\r\nСъщо така, на 67 г. Барние е по-стар от Юнкер. За тези, които искат Европа да изгради образ на модерността и жизнеността, белият човек в края на 60-те си години може да не е най-добрият отговор.\r\nИ тогава идва и старият въпрос за френско-германското равновесие. Ако французин получи председателството на Комисията, ще даде ли Париж на Германия председателството на Европейската централна банка догодина? Берлин отдавна желае тази работа.\r\nФокусът върху Макрон\r\nДруг жизнеспособен кандидат е претендентът на Макрон -  Маргарете Вестагер, еврокомисар по конкуренцията.\r\nВестагер, датски либерал, отговаря на много изисквания за идеалния кандидат на Париж и Берлин. Но Меркел едва ли ще подкрепи кандидат от извънцентристкото семейство. Някои в Германия също възприемат Вестагер като кандидат с твърде силна воля и като някой, който ще се стреми към по-активна политическа дейност.\r\nМного ще зависи от това, което Макрон направи със своята партия 'Напред, Република\" на следващите европейски избори. Партията, която не съществуваше на последните такива, флиртува с либералната група на АЛДЕ и с други центристки сили в Европарламента.\r\nАко Макрон успее да получи подкрепа за европейските си идеи отвъд Франция, партията му може да се превърне в сила, която трябва да се взима предвид в Европейския парламент. Но това все не е много вероятно.\r\nФедерика Могерини, шеф на външната политика на ЕС, често е посочвана като потенциален водещ кандидат за социалдемократите. Но като се има предвид изолацията на партията, е съмнително, че нейната звезда ще изгрее.\r\nКолкото по-спорен е процесът на издигане на номинацията чрез механизма „водещ кандидат“  толкова по-вероятно е да се появи кандидат  с малка популярност, но да набере бързо преднина.\r\nВодеща в списъка е Кристин Лагард, която в момента е начело на Международния валутен фонд. Бивш консервативен френски финансов министър, Лагард е широко уважавана в Германия и има силни лични отношения с Меркел.\r\nТя също знае как работи Европа, многоезична и надарена с дипломатически умения, които дори очароваха Волфганг Шойбле, председателя на Бундестага и бивш министър на финансите на Германия. На малко над 60 години Лагард може да е по-възрастна от идеалния кандидат. Но все пак в европейската политика никой не е съвършен.\r\n\"В крайна сметка ще бъде голям европейски мишмаш\", каза Техау за процеса.\r\nПредвид предизвикателствата, пред които Европа е изправена през следващите месеци, \"нормалното\" може да бъде малко повече от фантазия. Юлиян Марков", "date": "2018.05.03", "title": "Politico.eu: Започва състезанието за нов председател на Европейската комисия"}
{"url": "http://www.focus-news.net/news/2018/05/03/2517643/ministar-nikolay-nankov-napalno-realistichno-e-v-kraya-na-2024-g-da-imame-iztsyalo-zavarshena-avtomagistrala-hemus.html", "text": "С много добра организация е напълно реалистично в края на 2024 г. да имаме изцяло завършена автомагистрала „Хемус“. Това каза от парламентарната трибуна министърът на регионалното развитие и благоустройство Николай Нанков, давайки информация за напредъка по пътните проекти, предаде репортер на Агенция „Фокус“. Той поясни, че до края на годината ще се строят 77 км, нови 85 км ще се търгуват. „Остават само около 90 км, които през 2019 г. от Велико Търново до пътен възел „Буховци“, област  Търговище, отново ще търгуваме и 2019 г. ще започнем тяхното изграждане“, каза министър Нанков. По думите му новата автомагистрала “Хемус“ ще отговаря на всички изисквания. \r\nДеница КИТАНОВА", "date": "2018.05.03", "title": "Министър Николай Нанков: Напълно реалистично е в края на 2024 г. да имаме изцяло завършена автомагистрала „Хемус“"}
{"url": "http://www.focus-news.net/news/2018/05/03/2517533/afp-devet-sa-zaginalite-pri-samoletnata-katastrofa-v-sasht.html", "text": "Девет са загиналите при самолетната катастрофа в САЩ, предава AFP.\r\nСъгласно обновената информация на борда е имало девет военнослужещи, които са пътували от Пуерто Рико. Самолетът принадлежи на Националната гвардия в Пуерто Рико и е изпълнявал последен полет, преди да бъде изваден от активна експлоатация поради възрастта и налетените часове.\r\n„Потвърдили сме смъртта на девет души – пет души екипаж и още четирима военнослужещи, които са пътували на борда“, заявява майор Пол Далън от Националната гвардия в Пуерто Рико.\r\nМашината се разбила в близост до летището при снижаване. Юлиян Марков", "date": "2018.05.03", "title": "AFP: Девет са загиналите при самолетната катастрофа в САЩ"}
{"url": "http://www.focus-news.net/news/2018/05/03/2517536/emil-hristov-ostava-zamestnik-predsedatel-na-parlamenta-obzor.html", "text": "Емил Христов остава заместник-председател на парламента. Със 71 гласа „за“, 118 гласа \"против\" и без „въздържали се“ парламентът отхвърли искането за оставка на Емил Христов като заместник-председател на Народното събрание.  Проекторешението бе внесено с 80 подписа от ПГ на „БСП за България“ заради това, че Христов не допусна хората с увреждания в парламента на 18 април 2018 г. От своя страна заместник-председателят на парламента Емил Христов заяви, че от БСП са злоупотребили с тези хора. Той призова социалистите да се извинят на хората с увреждания, които са употребили и на онези, които са заблудили. Председателят на ПГ на ГЕРБ Цветан Цветанов заяви, че парламентарната му група стои твърдо зад Емил Христов. Според ГЕРБ скандалът с допуска на хората с увреждания в парламента цели да дискредитира Емил Христов, правителството и управляващите. Заместник-председателят на ПГ на „БСП за България“ Антон Кутев посочи, че Народното събрание в лицето на Емил Христов е направило груба грешка като не допуснало хората с увреждания и с това е показало бездушието на властта. Колегата му Драгомир Стойнев се обърна към ГЕРБ и им каза, че са в изолация, защото се пазят от българските граждани и бягат от проблемите им. От ПГ на ДПС заявиха, че няма да участват гласуването по оставката на Емил Христов като заместник-председател на Народното събрание.\r\nМеждувременно по инициатива на БСП в зала \"Огледална\" на Народното събрание се проведе среща с представители на хората с увреждания. На срещата присъстваха представители на ГЕРБ и БСП. \r\nС представителите на хората с увреждания се срещнаха председателят на ПГ на ГЕРБ Цветан Цветанов и лидерът на БСП Корнелия Нинова, както и заместник-председателят на Народното събрание Емил Христов. По време на срещата представителите на хората с увреждания споделиха, че искат нов Закон за уврежданията и Закон за лична помощ и настояват да бъдат премахнати Териториалните експертни лекарски комисии (ТЕЛК).\r\nДеница КИТАНОВА", "date": "2018.05.03", "title": "Емил Христов остава заместник-председател на парламента (ОБЗОР)"}
{"url": "http://www.focus-news.net/news/2018/05/03/2517535/sport-martin-klizhan-pobedi-mirza-bashich-s-21-seta-na-turnira-v-myunhen.html", "text": "Тенис: Словашкият тенисист Мартин Клижан победи босненеца Мирза Башич с 2:1 сета (4:6 6:3 7:5) и продължава в третия кръга, където ще срещне Чънг Хайон от Южна Корея, който е поставен под  номер 4 в схемата на турнира. Башич победи в първия кръг Гаел Монфис, но не успя да преодолее Клижан, който преди седмица отстрани Новак Джокович на турнира в Барселона.", "date": "2018.05.03", "title": "Спорт: Мартин Клижан победи Мирза Башич с 2:1 сета на турнира в Мюнхен"}
{"url": "http://www.focus-news.net/news/2018/05/03/2517530/moskovskiy-komsomolets-viktoriya-skripal-se-trevozhi-ot-lipsata-na-kakvato-i-da-e-vrazka-sas-sergey-skripal-i-dashterya-mu.html", "text": "Виктория Скрипал се тревожи от липсата на каквато и да е връзка със Сергей Скрипал и дъщеря му, пише вестник “Московский комсомолец“.\r\nИзданието отбелязва, че шумът около делото за отравянето на Сергей Скрипал и дъщеря му е намалял значително. И съобщава за открито писмо на неговата племенница  Виктория , адресирано до дъщеря му Юлия – нейна братовчедка. В него тя изразява загриженост от липсата на каквато и да е информация за здравословното и психическото състояние на двамата след отравянето им. Тя се обръща към Юлия да и разреши да вземе кучето и от кучешкия приют, където то се намира от началото на март, както и да и даде указания и евентуално пълномощия да уреди въпроса с квартирата й и колата й.\r\nВиктория изразява също така недоумение, че никой не показва актуална снимка или видео на чичо й или братовчедка й, нито пък някой и дава каквато и да е информация за тях, въпреки, че тя има пълномощно от майката на Сергей Скрипал да се интересува за състоянието му.\r\nВиктория Скрипал все още очаква виза от Великобритания, а от следствения комитет в Москва проверяват кой точно се е обаждал и разговарял с киноложкия център и дали това е била самата Юлия Скрипал.  Юлиян Марков", "date": "2018.05.03", "title": "„Московский комсомолец“: Виктория Скрипал се тревожи от липсата на каквато и да е връзка със Сергей Скрипал и дъщеря му"}
{"url": "http://www.focus-news.net/news/2018/05/03/2517532/kommersant-nikol-pashinyan-naricha-rusiya-strategicheski-sayuznik-na-armeniya.html", "text": "Лидерът на опозицията в Армения нарича  Русия стратегически съюзник на Армения и зявява, че тя ще остане такъв, ако той дойде на власт, пише руският вестник “Коммерсант“.\r\nПо неговите думи нищо не застрашава отношенията между двете страни, но безспорно има въпроси, които трябва да бъдат разрешени.\r\nСпоред него трябва да се улесни достъпът на арменски стоки до руския пазар и правото на работа в Русия на арменските граждани. Армения ще остане в Евразийския икономически съюз и руската военна  база ще остане в Армения, а руските граничари ще продължат да пазят арменско-турската граница, продължава той.\r\nПашинян изразява безпокойство от сближаването на Русия с Азербайджан и по този въпрос трябва да се разговаря според него. Също така той се смята, че Русия уважава мнението на арменския народ и няма да се бърка във вътрешните работи на Армения, както уи Армения няма да се бърка във вътрешните работи на Русия. Юлиян Марков", "date": "2018.05.03", "title": "„Коммерсант“:: Никол Пашинян нарича Русия стратегически съюзник на Армения"}
{"url": "http://www.focus-news.net/news/2018/05/03/2517539/afp-severna-koreya-otricha-da-e-hakvala-bazata-danni-na-komiteta-po-sanktsiite-na-oon.html", "text": "Северна Корея отрича да е хаквала базата данни на комитета по санкциите на ООН, предава AFP.\r\nСеверна Корея също така призовава САЩ да се фокусират върху усилията за постигане на мир и планираната двустранна среща.\r\nВ изявление на мисията на Северна Корея към ООН се казва, че Пхенян „никога не възприемал незаконни или нелегални решения „ на проблема със санкциите.\r\n„САЩ и вражеските сили трябва да осъзнаят тенденцията и времената и да направят усилия да работят в полза на мирния процес на Корейския полуостров, отколкото да кроят заговори след този хакерски инцидент“, продължава изявлението. Юлиян Марков", "date": "2018.05.03", "title": "AFP: Северна Корея отрича да е хаквала базата данни на комитета по санкциите на ООН"}
{"url": "http://www.focus-news.net/news/2018/05/03/2517538/the-independent-tereza-mey-shte-tarsi-nov-kompromis-za-mitnicheskite-otnosheniya-s-es.html", "text": "Тереза Мей ще търси нов компромис за митническите отношения с Европейския съюз след като предложеният от нея вариант за митническо партньорство с ЕС не получи подкрепата на министрите от кабинета, пише британският вестник The Independent.\r\nДо сега премиерът предлагаше „митническо партньорство“, което предвиждаше по-близки митнически отношения с ЕС, за да се избегне „твърда граница“ с Ирландия, а другият вариант предвижда по-слаби митнически връзки с ЕС, но усложнява проблема с границата с Ирландия.\r\nНа специално посветеното на въпроса заседание на кабинета в сряда Тереза Мей не получи необходимата подкрепа от министрите в кабинета за предпочитания от нея първи вариант.\r\nКакто се очакваше министърът на отбраната Гавин Уилямсън  и новоизбраният вътрешен министър Саджид Джавид подкрепиха лагера на привържениците на „твърд“ Брекзит . Министърът отговарящ за Брекзит Дейвид Дейвис, както и министърът на външната търговия Лиъм Фокс дори са заплашили с оставки, ако бъде подкрепен вариантът, предложен от премиера. За да избегне временно крайните решения Тереза Мей отложи решението по въпроса.\r\nТака Великобритания няма готово предложение за митническите отношения с ЕС само пет месеца преди очаквания край на преговорите с Европейската комисия.  Юлиян Марков", "date": "2018.05.03", "title": "The Independent: Тереза Мей ще търси нов компромис за митническите отношения с ЕС"}
{"url": "http://www.focus-news.net/news/2018/05/03/2517541/", "text": "Европейската комисия се ангажира да приеме новите мерки за защита на потребителите до пролетта на 2019 година. Това стана ясно на първата дискусия по Новия търговски механизъм или „Новата сделка“, която се проведе в София. Предстои мерките да се обсъдят във всички страни от ЕС. Финалният разговор по механизма ще бъде на 28 ноември в Брюксел. През декември в рамките на Австрийското председателство се очаква да бъде приета обща позиция на страните членки. 1.75 млн. евро ще бъдат вложени в проекта „Академия за електронно правоприлагане“ за увеличаване на осведомеността на потребителите и търговските организации. Зам.-генералният директор на Генерална дирекция \"Правосъдие и потребители\" Франциско Фонсека Морильо заяви: „Този механизъм няма и не може да бъде нов бюрократичен инструмент на Брюксел. Бяхме убедени, че за да успее, трябва да излезем извън стандартния подход“. Той посочи, че подходът трябва да дойде от потребителите и те да се припознаят в него. Бившият еврокомисар Меглена Кунева беше категорична, че като потребители трябва да бъдем равноправно третирани, защитени и овластени. Според нея именно защитата на потребителите може директно да докаже ползата от ЕС. „Потребителските права и защитата на хората са най-добрият аргумент да отидеш да гласуваш“, посочи Меглена Кунева и допълни, че все повече ще се говори за защита на потребителите на услуги, а не само на стоки. Ръководителят на Представителството на ЕК в България Огнян Златев обясни, че българите са начело в класацията на потребителите, които пазаруват онлайн, но и на тази за измамени потребители. Той изтъкна, че новият механизъм на ЕК ще разшири защитата на потребителите, които пазаруват онлайн. Председателят на Комисията за защита на потребителите Димитър Маргаритов посочи, че Новият механизъм гарантира повече права и възможности при търгуването в онлайн среда, без значение къде на европейския пазар се намират потребителите. Той изтъкна, че механизмът ще позволи да се предприемат мерки за санкциониране на двойния стандарт при храните. Предлагането на стока от определена марка с различно съдържание на различните пазари ще се счита за нелоялна практика.Какво ще се промени след приемането на Новия търговски механизъм за потребителите?\r\n•\tИнституциите ще имат правомощието да налагат санкции до 4% от оборота на търговеца. Тази глоба е минималният стандарт, всяка членка на ЕС е свободна да наложи и по-високи глоби;\r\n•\tЩе се засили индивидуалната и колективната защита на потребителите. Те ще могат да търсят правата си не само лично, но и чрез представителни искове. Ще могат да получат и обезщетение. Исковете ще могат да се завеждат от организации с нестопанска цел или независими публични органи от името на засегнатите потребители; \r\n•\tДостъпът до колективна правна защита ще се прилага в секторите: финансови услуги; транспорт; енергетика; телекомуникации, здравен и опазване на околната среда; \r\n•\tЩе има различни възможности за обезщетение- компенсация, поправка, замяна, намаляване на цената, връщане на заплатената стойност или прекратяване на договора; \r\n•\tСега в рекламата онлайн игрите се представят за безплатни, докато в приложенията се предлагат за закупуване- Apple iTunes и Google Play вече спряха тази практика и поставиха информация за елементите, които могат да бъдат закупени като част от игрите; \r\n•\tНеясни условия за наемане на автомобили- петте водещи компании за автомобили под наем вече значително са подобрили прозрачността на офертите си и справянето с щети;\r\n•\tНесправедливи условия в договорите за социалните медии- Facebook, Twitter I Google+ вече актуализираха условията по услугите си и изпълниха специалната процедура за защита на потребителите по сигнал за проблемно съдържание;\r\nБиляна ИВАНОВА", "date": "2018.05.03", "title": "Европейската комисия се ангажира да приеме новите мерки за защита на потребителите до пролетта на 2019 година (ОБЗОР)"}
{"url": "http://www.focus-news.net/news/2018/05/03/2517537/sport-rodzhar-federer-obyavi-koga-se-vrashta-na-korta.html", "text": "Световният №2 Роджър Федерер ще се върне на корта в началото на месец юни, като ще се включи в турнира на трева в Щутгарт, който е от категория АТП 250. Новината съобщи лично швейцарецът в профила си във „Фейсбук“. \r\n„Развълнуван съм да обявя, че ще участвам на Mercedes Cup през юни. С нетърпение очаквам да ви видя на тревните кортове в Щутгарт“, написа Федерер.", "date": "2018.05.03", "title": "Спорт: Роджър Федерер обяви кога се връща на корта"}
{"url": "http://www.focus-news.net/news/2018/05/03/2517542/the-guardian-frantsiya-shte-zasili-merkite-za-sigurnost-pri-protesti-sled-nasilieto-na-1-may.html", "text": "Фрeнското правителство ще засили мерките за сигурност при протести след насилието на 1 май с промени в законодателството, пише британският вестник The Guardian.\r\nСлужбите за сигурност отричат да са били неподготвени за погрома извършен от 1 200 маскирани антикапиталисти, които са помрачили иначе мирното шествие на трудещите се.\r\n„За следващите демонстрации, ще има повече представители на силите за сигурност, с цел да бъдат отделени мирно протестиращите от такива , които имат намерение да повреждат имущество“, заявява Жерар Коломб, министър на вътрешните работи.\r\n„Дори с 21 мобилизирани полицейски формирования ние не успяхме да овладеем  появилите се внезапно маскирани младежи, подобно нещо досега не сме виждали“, продължава той в интервю пред френският телевизионен канал .\r\nКрайно-левият политик Жан-Люк Меланшон заявява, че „чупенето на витрините на Mc Donalds не е революционен акт\". Юлиян Марков", "date": "2018.05.03", "title": "Тhe Guardian: Франция ще засили мерките за сигурност при протести след насилието на 1 май"}
{"url": "http://www.focus-news.net/news/2018/05/03/2517534/vedomosti-upravlyavashtata-partiya-v-armeniya-shte-podkrepi-kandidata-na-opozitsiyata.html", "text": "Управляващата партия в Армения ще подкрепи кандидата на опозицията Никол Пашинян, пише руският вестник “Ведомости“.\r\nСлед като опозицията блокира централните улици, пътя към летището, както и главните автомагистрали на страната, а на митинг Никол Пашинян заявява, че опозицията ще бойкотира изборите ако изпълняващ длъжността премиер остане представител на управляващата Републиканска партия. По думите на опозиционера 95 процента от народа подкрепя „кадифената революция“\r\nАко бъде избран за премиер Пашинян обещава незабавни извънредни парламентарни избори. Като свои цели той назовава изкореняването на корупцията и гарантиране на независимостта на всички клонове на властта .\r\nСпоред анализатори оптималното решение са бързи предсрочни избори, а до тяхното провеждане - договореност за управлението на страната в преходния период. Пашинян се опира в парламента на фракцията на най-богатия човек в страната Гагик Царукян, което е абсурдно, доколкото той казва,че е против олигарсите. Анализаторите също така отбелязват, че управляващата досега  Републиканска партия не умее да работи с общественото мнение.\r\nСпоред политолога Алексей Макарин опозицията ще се добере до властта, защото Републиканската партия е започнала да се разпада. Юлиян Марков", "date": "2018.05.03", "title": "„Ведомости“:  Управляващата партия в Армения ще подкрепи кандидата на опозицията"}
{"url": "http://www.focus-news.net/news/2018/05/03/2517545/tass-palnoto-razminirane-na-siriyskiya-grad-duma-shte-otneme-tri-mesetsa.html", "text": "Пълното разминиране на сирийския град Дума ще отнеме три месеца, предава TACC.\r\nЦентърът за умиротворяване на враждуващите групировки към руското Министерство на отбраната заявява: „ В момента тече активно разминиране на града. Досега сирийските сапьори са открили и обезвредили 1 200 мини, 1 500 взривни устройства и 4 000 самоделни бомби. Пълното разминиране на града ще отнеме до три месеца.“\r\nЕжедневно сирийските сапьори намират 200-250 мини и самоделни взривни устройства, като получават голямо съдействие и помощ от местното население.  Юлиян Марков", "date": "2018.05.03", "title": "ТАСС: Пълното разминиране на сирийския град Дума ще отнеме три месеца"}
{"url": "http://www.focus-news.net/news/2018/05/03/2517543/pregled-na-osnovnite-temi-v-ruskiya-pechat-agentsiya-fokus.html", "text": "Виктория Скрипал се тревожи от липсата на каквато и да е връзка със Сергей Скрипал и дъщеря му, пише вестник “Московский комсомолец“.\r\nИзданието отбелязва, че шумът около делото за отравянето на Сергей Скрипал и дъщеря му е намалял значително. И съобщава за открито писмо на неговата племенница  Виктория , адресирано до дъщеря му Юлия – нейна братовчедка. В него тя изразява загриженост от липсата на каквато и да е информация за здравословното и психическото състояние на двамата след отравянето им. Тя се обръща към Юлия да и разреши да вземе кучето и от кучешкия приют, където то се намира от началото на март, както и да и даде указания и евентуално пълномощия да уреди въпроса с квартирата й и колата й.\r\nВиктория изразява също така недоумение, че никой не показва актуална снимка или видео на чичо й или братовчедка й, нито пък някой и дава каквато и да е информация за тях, въпреки, че тя има пълномощно от майката на Сергей Скрипал да се интересува за състоянието му.\r\nВиктория Скрипал все още очаква виза от Великобритания, а от следствения комитет в Москва проверяват кой точно се е обаждал и разговарял с киноложкия център и дали това е била самата Юлия Скрипал. \r\n***Лидерът на опозицията в Армения нарича  Русия стратегически съюзник на Армения и зявява, че тя ще остане такъв, ако той дойде на власт, пише руският вестник “Коммерсант“.\r\nПо неговите думи нищо не застрашава отношенията между двете страни, но безспорно има въпроси, които трябва да бъдат разрешени.\r\nСпоред него трябва да се улесни достъпът на арменски стоки до руския пазар и правото на работа в Русия на арменските граждани. Армения ще остане в Евразийския икономически съюз и руската военна  база ще остане в Армения, а руските граничари ще продължат да пазят арменско-турската граница, продължава той.\r\nПашинян изразява безпокойство от сближаването на Русия с Азербайджан и по този въпрос трябва да се разговаря според него. Също така той се смята, че Русия уважава мнението на арменския народ и няма да се бърка във вътрешните работи на Армения, както уи Армения няма да се бърка във вътрешните работи на Русия.\r\n***Управляващата партия в Армения ще подкрепи кандидата на опозицията Никол Пашинян, пише руският вестник “Ведомости“.\r\nСлед като опозицията блокира централните улици, пътя към летището, както и главните автомагистрали на страната, а на митинг Никол Пашинян заявява, че опозицията ще бойкотира изборите ако изпълняващ длъжността премиер остане представител на управляващата Републиканска партия. По думите на опозиционера 95 процента от народа подкрепя „кадифената революция“\r\nАко бъде избран за премиер Пашинян обещава незабавни извънредни парламентарни избори. Като свои цели той назовава изкореняването на корупцията и гарантиране на независимостта на всички клонове на властта .\r\nСпоред анализатори оптималното решение са бързи предсрочни избори, а до тяхното провеждане - договореност за управлението на страната в преходния период. Пашинян се опира в парламента на фракцията на най-богатия човек в страната Гагик Царукян, което е абсурдно, доколкото той казва,че е против олигарсите. Анализаторите също така отбелязват, че управляващата досега  Републиканска партия не умее да работи с общественото мнение.\r\nСпоред политолога Алексей Макарин опозицията ще се добере до властта, защото Републиканската партия е започнала да се разпада.", "date": "2018.05.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/03/2517547/balgariya-i-velikobritaniya-shte-prodalzhat-savmestnoto-si-satrudnichestvo-i-v-perioda-na-brekzit-obzor.html", "text": "България и Великобритания ще продължат съвместното си сътрудничество и в периода на Брекзит. Това стана ясно от срещата на министър-председателя Бойко Борисов и министъра на вътрешните работи Валентин Радев с посланика на Великобритания в България Ема Хопкинс. Основен акцент по време на разговорите е било излизането на Великобритания от Европейския съюз.\r\nПремиерът Борисов уточни, че съвместната работа на службите на двете страни е много добра и това ще продължава да бъде така и занапред. „С Великобритания правим операции за стотици милиона паунда, за което им благодарим. И посланик Хопкинс дойде днес публично да ми благодари. Когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи. „И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания“, коментира министър-председателят.\r\nН. Пр. Ема Хопкинс коментира, че срещата е била изключително полезна и интересна и е подчертала близкото сътрудничество на Великобритания с България в областта на сигурността. „Заедно постигнахме много добри резултати. Затова съм изключително благодарна на всички колеги от българската администрация за тяхното тясно сътрудничество. Великобритания усеща, че това сътрудничество може да продължи, докато трае периодът на Брекзит“, каза още посланикът.\r\nМинистър Радев обясни, че е използвал случая да покани посланик Хопкинс и на среща с всички посланици в МВР - особено на онези държави, които през летния сезон имат повече туристи в България. „На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“, коментира Радев.\r\nПрез последната година България и Великобритания са провели редица операции в различни области – в борбата срещу нелегалното производство на цигари, организираната имигрантска престъпност, включително трафика на хора и оръжия.\r\nЦветилена СИМЕОНОВА", "date": "2018.05.03", "title": "България и Великобритания ще продължат съвместното си сътрудничество и в периода на Брекзит (ОБЗОР)"}
{"url": "http://www.focus-news.net/news/2018/05/03/2517548/pregled-na-mezhdunarodnite-novini-do-6-chasa-agentsiya-fokus.html", "text": "Контактите между военнослужещите на корабите на Военноморския флот на САЩ и военнослужещите на корабите, принадлежащи на други страни в Източното Средиземноморие са напълно професионални и това гарантира безопасността в региона, съобщава началникът на щаба на ВМФ на САЩ  Джон Ричардсън.\r\n„Ситуацията с турците и гърците не включва, от моя гледна точка, нищо ново. Въпреки това има нарастване на активността и естествено и на напрежението. Това е нова динамика в ситуацията, за която се говори в новата редакция на (американската) Стратегия за национална отбрана“, казва Ричардсън, като визира последните противоречия между Атина и Анкара, касаещи Кипър.\r\n***НАТО и най-вече САЩ са обезпокоени от растящия потенциал на Северния и Черноморския флот на Русия, съобщава военно-политически източник от Брюксел.\r\n„Първият обезпечава достъпа на Русия до северната част на Атлантическия океан, а втория в Средиземноморието“, казва същият източник.\r\nКакто се съобщава по-рано руските подводници все по-често са в моретата и океаните на бойно дежурство и за различни учения. През 2018 година военноморските съдове на Русия се предвижда да участват в около 500 учения.\r\nВоенно-промишленият комплекс на Русия се предвижда да създаде океанска многоцелева система, която ще включва атомни подводници, които са способни на дълбочина повече от километър с голяма скорост да се придвижват към цели за поразяване на междуконтинентално разстояние.\r\n***Фирмата Cambridge Analytica, около която се разрази международен скандал със предоставените лични данни от „Фейсбук“ прекратява дейността си.\r\nМаркетинговата и аналитична фирма, която попадна в центъра на най-големия скандал с неразрешено предоставяне на лични данни на над 50 милиона души в САЩ и Европа от страна на „Фейсбук“. Фирмата е била наета от кампанията на настоящия американски президент Доналд Тръмп, като личните данни са използвани за политическо профилиране и изпращане на насочена агитационна реклама.\r\n„Стигнахме до извода, че фирмата не може да продължи операциите си“, съобщават от мениджмънта на компанията .\r\nСкандалът стигна до Конгреса на САЩ и Европейския парламент доведе до сериозни финансови загуби за „Фейсбук“ и принуди социалната мрежа да промени условията си за поверителност.\r\n***Държания департамент на САЩ, обвинява Северна Корея в нарушаване на човешките права.\r\nЖителите на Северна Корея се сблъскват със много сериозни нарушения на човешките права от страна на  властите на републиката. За това се говори в изявление на началника на пресслужбата на Държавния департамент Хедър Науърт.  \r\n„Ние както и преди запазваме сериозно обезпокоение и дълбока загриженост за тези нарушения. Едновременно с кампанията на оказване на максимален натиск, ние продължаваме да настояваме за привличане към отговорност на виновните за тези нарушения\", се казва в изявлението.\r\n***Китайският външен министър Ван  И е на посещение в Северна Корея.\r\nПекин се надява, че разговорите между САЩ и Северна Корея ще бъдат „гладки и ще постигнат значителен прогрес“, заявява Ван И по време на своето двудневно посещение в Пхенян, Той е най-високопоставения китайски официален представител, посещавал Северна Корея през последните години. Това посещение последва срещата между лидерите на Севера и Юга и предхожда предстоящата среща между американския президент Доналд Тръмп и севернокорейския лидер Ким Чен-ун.\r\nПекин „напълно подкрепя усилията на Северна Корея да постигне денуклеаризация на Корейския полуостров\".\r\nВан И също така заявява, че Китай иска да „подсили комуникацията  със Пхенян и да продължи да играе позитивна роля в търсенето на политическо решение на проблемите на Корейския полуостров“.\r\n***Лидерът на опозицията в Армения нарича  Русия стратегически съюзник на Армения и зявява, че тя ще остане такъв, ако той дойде на власт.\r\nПо неговите думи нищо не застрашава отношенията между двете страни, но безспорно има въпроси, които трябва да бъдат разрешени.\r\nСпоред него трябва да се улесни достъпът на арменски стоки до руския пазар и правото на работа в Русия на арменските граждани. Армения ще остане в Евразийския икономически съюз и руската военна  база ще остане в Армения, а руските граничари ще продължат да пазят арменско-турската граница, продължава той.\r\nПашинян изразява безпокойство от сближаването на Русия с Азербайджан и по този въпрос трябва да се разговаря според него. Също така той се смята, че Русия уважава мнението на арменския народ и няма да се бърка във вътрешните работи на Армения, както уи Армения няма да се бърка във вътрешните работи на Русия.\r\n***Девет са загиналите при самолетната катастрофа в САЩ.\r\nСъгласно обновената информация на борда е имало девет военнослужещи, които са пътували от Пуерто Рико. Самолетът принадлежи на Националната гвардия в Пуерто Рико и е изпълнявал последен полет, преди да бъде изваден от активна експлоатация поради възрастта и налетените часове.\r\n„Потвърдили сме смъртта на девет души – пет души екипаж и още четирима военнослужещи, които са пътували на борда“, заявява майор Пол Далън от Националната гвардия в Пуерто Рико.\r\nМашината се разбила в близост до летището при снижаване.\r\n***Тереза Мей ще търси нов компромис за митническите отношения с Европейския съюз след като предложеният от нея вариант за митническо партньорство с ЕС не получи подкрепата на министрите от кабинета.\r\nДо сега премиерът предлагаше „митническо партньорство“, което предвиждаше по-близки митнически отношения с ЕС, за да се избегне „твърда граница“ с Ирландия, а другият вариант предвижда по-слаби митнически връзки с ЕС, но усложнява проблема с границата с Ирландия.\r\nНа специално посветеното на въпроса заседание на кабинета в сряда Тереза Мей не получи необходимата подкрепа от министрите в кабинета за предпочитания от нея първи вариант.\r\nКакто се очакваше министърът на отбраната Гавин Уилямсън  и новоизбраният вътрешен министър Саджид Джавид подкрепиха лагера на привържениците на „твърд“ Брекзит . Министърът отговарящ за Брекзит Дейвид Дейвис, както и министърът на външната търговия Лиъм Фокс дори са заплашили с оставки, ако бъде подкрепен вариантът, предложен от премиера. За да избегне временно крайните решения Тереза Мей отложи решението по въпроса.\r\nТака Великобритания няма готово предложение за митническите отношения с ЕС само пет месеца преди очаквания край на преговорите с Европейската комисия.\r\n***Британският министър на отбраната Гавин Уилямсън  признава за убит цивилен при въздушен удар в Източна Сирия, насочен срещу бойци на „Ислямска държава“.\r\nВ изявлението се казва, че инцидента се е случил на 26 март, като това е първият случай, при който Великобритания признава за цивилна жертва на водената от нея въздушна кампания срещу „Ислямска държава“.\r\nВодената от САЩ коалиция ще извърши разследване на инцидента. Досега Кралските военновъздушни сили са извършили 1 600 удара срещу „Ислямска държава“ в Сирия и Ирак, на второ място след САЩ.\r\n***Фрeнското правителство ще засили мерките за сигурност при протести след насилието на 1 май с промени в законодателството.\r\nСлужбите за сигурност отричат да са били неподготвени за погрома извършен от 1 200 маскирани антикапиталисти, които са помрачили иначе мирното шествие на трудещите се.\r\n„За следващите демонстрации, ще има повече представители на силите за сигурност, с цел да бъдат отделени мирно протестиращите от такива , които имат намерение да повреждат имущество“, заявява Жерар Коломб, министър на вътрешните работи.\r\n„Дори с 21 мобилизирани полицейски формирования ние не успяхме да овладеем  появилите се внезапно маскирани младежи, подобно нещо досега не сме виждали“, продължава той в интервю пред френският телевизионен канал .\r\nКрайно-левият политик Жан-Люк Меланшон заявява, че „чупенето на витрините на Mc Donalds не е революционен акт\".\r\n***Пълното разминиране на сирийския град Дума ще отнеме три месеца.\r\nЦентърът за умиротворяване на враждуващите групировки към руското Министерство на отбраната заявява: „ В момента тече активно разминиране на града. Досега сирийските сапьори са открили и обезвредили 1 200 мини, 1 500 взривни устройства и 4 000 самоделни бомби. Пълното разминиране на града ще отнеме до три месеца.“\r\nЕжедневно сирийските сапьори намират 200-250 мини и самоделни взривни устройства, като получават голямо съдействие и помощ от местното население.", "date": "2018.05.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/03/2517550/voice-of-america-siriya-e-predupredena-za-predstoyashta-ofanziva-sreshtu-islyamska-darzhava-v-provintsiya-deir-ez-zor.html", "text": "Сирия е предупредена за предстояща офанзива срещу >Ислямска държава“ в провинция Деир ез-Зор, която ще бъде проведена от Сирийските демократични сили с подкрепата на САЩ, предава радио Voice of America.\r\nПравителството на Башар Асад е предупредено, че на всяка атака от негова страна или от приближените му милиции ще получи категоричен отпор.\r\nОперацията ще бъде насочена срещу прегрупиралите сили на „Ислямска държава“ в граничния район между Сирия и Ирак.\r\n„Имаме правото да се защитаваме и да отговорим подобаващо на всяка агресия срещу нашите сили“, заявяват от Сирийските демократични сили. Юлиян Марков", "date": "2018.05.03", "title": "Voice of America: Сирия е предупредена за предстояща офанзива срещу >Ислямска държава“ в провинция Деир ез-Зор"}
{"url": "http://www.focus-news.net/news/2018/05/03/2517908/plovdiv-obyaviha-starta-na-vtoroto-izdanie-na-godishnite-nagradi-v-turizma-na-obshtinata.html", "text": "Консултативният съвет по въпросите на туризма  обяви старта на второто издание на годишните награди в туризма на общината, които целят подобряване на туристическите продукти в Пловдив чрез отличаване на добрите практики и стимулиране на конкуренцията в туристическия бранш. Това съобщиха за Радио „Фокус“- Пловдив от общината. Категориите, в които може да се кандидатства за приз тази година и в които ще бъдат излъчени победители, са осем:\r\n1. „Най-оригинален нов туристически продукт в Пловдив за 2017 г.“\r\n2. „Най-оригинално събитие в областта на туризма в Пловдив за 2017 г.“\r\n3. „Най-добри резултати за хотелиерската индустрия в Пловдив за 2017 г.“ – места за настаняване категория 1 и 2 звезди\r\n4. Най-добри резултати за хотелиерската индустрия в Пловдив за 2017 г.“ – места за настаняване категория 3 звезди\r\n5. Най-добри резултати за хотелиерската индустрия в Пловдив за 2017 г.“ – места за настаняване категория 4 и 5 звезди\r\n6. „Най-атрактивно заведение в Пловдив за 2017 г.“ – заведения за хранене и развлечение категория 1 и 2 звезди\r\n7. „Най-атрактивно заведение в Пловдив за 2017 г.“ – заведения за хранене и развлечение категория 3 звезди\r\n8. „Най-атрактивно заведение в Пловдив за 2017 г.“ – заведения за хранене и развлечение категория 4 и 5 звезди.\r\nКрайният срок за подаване на кандидатури е 20-ти май 2018г. Участието в конкурса е само срещу изпратена кандидатура на е-mail: marketing@oldplovdiv.com и не е обвързано с такса.\r\nВ категорията „Най-оригинален нов туристически продукт в Пловдив за 2017 г.“ допустими участници са всички български туроператори и туристически агенции, регистрирани като юридически лица. Критериите за оценка и необходимата информация, която участниците в тази категория трябва да изпратят, са:\r\n• Кратка история на организацията;\r\n• Награди и сертификати;\r\n• Описание на продукта;\r\n• Описание на целевите групи и пазари и на начина, по който туристическият продукт отговаря на очакванията и изискванията им.\r\nВ категорията „Най-оригинално събитие в областта на туризма в Пловдив за 2017 г. “ допустими участници са всички организации и сдружения, провели събития в областта на туризма на територията на град Пловдив през изминалата година. Тази награда е предназначена за организатори на оригинални туристически събития, проведени през 2017 г. в рамките на определен период от време (ден, уикенд, седмица, месец, сезон). В категорията попадат карнавали, фестивали, чествания, празници и други събития, включително бизнес и научни събития и други форуми. Критериите за оценка и необходимата информация за категорията „Най-оригинално събитие в областта на туризма в Пловдив за 2017 г. “ са:\r\n• Информация за събитието (описание на събитието, дата на създаване/ отваряне за посетители, телефон за контакт, е-мейл, интернет страница, лице за контакт);\r\n• Информация за посетителите (брой посетители и респективно ръст на брой посетители за 2017 г., 2016 г. и 2015 г.);\r\n• Развитие на събитието (кратка история, организация, включително доброволци, награди и сертификати);\r\n• Достъпност (транспортна достъпност, паркинг, достъпност за хора в неравностойно положение, допълнителни услуги и информация на чужди езици).\r\nВ категориите „Най-добри резултати за хотелиерската индустрия в Пловдив за 2017 г.“ допустими участници са всички категоризирани места за настаняване на територията на град Пловдив към 31.12.2017 г. Критерии за оценка тук са:\r\n• Брой реализирани нощувки за 2017 г.;\r\n• Удовлетвореност на клиентите;\r\n• Средно-годишна заетост на мястото за настаняване;\r\n• Меценатство.\r\nКандидатите в тази категория трябва да изпратят следната информация и документация:\r\n• Копие на подадена Декларация по чл. 61р, ал.5 от ЗМДТ за облагане с туристически данък;\r\n• Информация за профил на мястото за настаняване в резервационната система;\r\n• Информация за профил на мястото за настаняване в глобалната туристическа платформа;\r\n• Информация за участие на категоризираното място за настаняване в обществения живот чрез подпомагане на значими събития и каузи, които имат пряко или косвено влияние върху развитието на туристическия продукт в Пловдив.\r\nВ категорията „Най-атрактивно заведение в Пловдив за 2017 г.“ допустими участници са всички категоризирани заведения за хранене и развлечение на територията на град Пловдив към 31.12.2017 г. Необходима информация и документация за подаване на кандидатура в тази категория:\r\n• Копие на удостоверението за категоризация;\r\n• Информация за реализирани събития в обекта за 2017 г., включително участие като локация в събития, част от културния календар на Община Пловдив за 2017 г.;\r\n• Информация за профил на обекта в социалните мрежи с конкретно посочване на страниците;\r\n• Информация за профил на обекта в глобалната туристическа платформа.\r\nНоминираща организация е Консултативният съвет по въпросите на туризма към Община Пловдив. Същият на свое заседание от 30.03.2018 г. определи експертна комисия в състав от 7 членове, която ще обработва данните и ще определи до 3 номинации в категориите: „Най-оригинален нов туристически продукт в Пловдив за 2017 г.“, „Най-оригинално събитие в областта на туризма в Пловдив за 2017 г.“, както и за всяка от трите категории „Най-атрактивно заведение в Пловдив за 2017 г.“. След обработка на предоставените статистически данни комисията ще излъчи и тримата победители за всяка от трите категории „Най-добри резултати за хотелиерската индустрия в Пловдив за 2017 г.“\r\nНоминациите ще бъдат обявени в електронните медии и ще подлежат на онлайн гласуване от страна на гражданите, които със своя вот ще определят финалните победители.\r\nНаградите и тази година ще се връчат на официална тържествена церемония, която ще се състои в края на месец юни. Освен плакети, победителите в съответните категориите ще получат и рекламен пакет, включващ: отличаване на победителите от всяка категория като „Най-добър в Пловдив за 2017 г.“ в официалния туристически портал на Пловдив; рекламно каре в туристическата карта на Пловдив; рекламна публикация в онлайн-комуникационните канали и медийните партньори на община Пловдив и ОИ „Старинен Пловдив“. Предвидени са и 3 специални награди за участниците в онлайн гласуването, имената на които ще бъдат обявени чрез томбола по време на церемонията.\r\nПодаването на кандидатури е до 20 май 2018 г.\r\nУспех на всички участници, които се гордеят със своя продукт и с резултатите, постигнати през изминалата 2017 година! Чрез всички Вас Пловдив се утвърждава като разпознаваема и предпочитана туристическа дестинация.\r\nПодробна информация за провеждането на конкурса можете да намерите на сайта, както и на фейсбук страницата на събитието.", "date": "2018.05.03", "title": "Пловдив: Обявиха старта на второто издание на годишните награди в туризма на общината"}
{"url": "http://www.focus-news.net/news/2018/05/03/2517551/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24°-29°, по-ниски по Черноморието, в София около 25°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nобласт Пазарджик: Движението по АМ \"Тракия\" се осъществява в една лента от км 96+800 до км 97+200 в посока Бургас, поради частични ремонтни дейности на асфалтовата настилка. Затворена за движение е изпреварващата лента. Движението се извършва в активната лента. Срок до 03.05.2018 г. \r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\n\tДвижението по АМ ,,Хемус  от км 422+000 /п.в. Летище/ до км 407+000                   /Повеляново/ се осъществява с повишено внимание, поради косене на тревни площи  под мантинели в северното платно. Срок до 04.05.2018 г.\r\nАМ „Струма“: \r\nОбласт Перник:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя“ – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация. Срок до 21.06.2018 г.\r\nАМ „Марица“: няма.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението по път Е79 Монтана - Враца в района на с. Сумер от км 120+920 до км 125+450 се осъществява двупосочно в едната лента поради машинно подравняване на банкети. Срок до 04.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 04.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 04.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Кюстендил: \r\nДвижението по път І-1 Дупница - Благоевград от км 325+000 до км 356+000 се осъществява с повишено внимание поради попълване на банкети. Сигнализирано е с пътни знаци. Срок до 03.05.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: Движение с повишено внимание по Дунав мост Русе от км 0+000 до км 1+057 ремонтни дейности на асфалтовата настилка на мостовото съоръжение. Ремонтът ще се извършва през светлата част на деня. Участъкът е сигнализиран с пътни знаци. Срок до 03.05.2018 г.\r\nобласт Варна: \r\nДвижението по път I-2 Неофит Рилски - Ветрино от км 169+000 до км 158+000 се осъществява с повишено внимание поради частични ремонтни дейности на асфалтовата настилка. Движението в района се регулира от сигналисти. Срок до 04.05.2018 г.;\r\nДвижението по път I-2 Русе - Варна в участъка Неофит Рилски - Ветрино от км 169+000 до км 158+000 се осъществява с повишено внимание поради частични ремонтни дейности на асфалтовата настилка. Движението в района се регулира от сигналисти. Срок до 04.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч: \r\nДвижението по път І-4 Български извор – Севлиево в участъка Голец – Абланица от км 43+700 до км 48+000 се осъществява с повишено внимание поради почистване на окопи. Водачите да се движат със съобразена скорост. Срок 05.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 05.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 03.05.2018 г.\r\nОбласт Русе: Две Могили – Полско Косово от км 26+800 до км 65+200 ремонтни дейности на асфалтовата настилка. Участъка е сигнализиран временно. Срок до 04.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка кръстовище Бояново – кръстовище Кирилово от  287+000 до км 288+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\nОбласт Пазарджик: Движението по път І-8 граница София обл. - Белово се осъществява в една лента, от км 147+000 до км165+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.05.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\n Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти. Срок до 05.05.2018 г.\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 в участъка Крайморие - Росенец от км 4+000 до км 5+000 се извършва с повишено внимание поради почистване на окопи. Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 04.05.2018 г.\r\nПът III-539: Движението по път III-539 Вратица – Караново от км 30+000 до км 37+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 04.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 Полски Извор – Братово от км 6+650 до км 7+400 се осъществява с повишено внимание поради изграждане на водопровод и канализация в обхвата на път III-9008. Скоростта на движение се ограничава на 30 км/ч. Движението се регулира от пътни знаци. Срок до 05.05.2018 г.\r\nПът II-9061: Движението по път III-9061 Александрово – Слънчев бряг от км 0+000 до км 7+500 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Движение по път III-103 Г. Бешовица – Роман от км 22+000 до км 33+000 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърво дол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 03.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът II-81:Ограничено движение по път ІІ-81 Било Петрохан - Бързия от км 51+840 до км 70+785 по посока Бързия, поради поставяне на мантинели. Движението се регулира от сигналисти. Срок до 14.05.2018 г. \r\nПът III-101: Движението по път ІІІ-101 Мърчево-Лехчево от км 41+516 до км 55+884 се осъществява двупосочно в едната лента поради ръчен и механизиран земен изкоп и почистване на земни окопи. Срок до 04.05.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 04.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-5101 Борово – Пет кладенци от км 0+000 до км 7+177 се осъществява в една лента на участъци поради частични ремонтни дейности на асфалтовата настилка. Движението се регулира от сигналисти. Срок до 04.05.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента поради пропадане на банкет. Участъкът е сигнализиран с пътни знаци. Срок до 04.05.2018 г.\r\nПът ІІІ-863: Движението по път ІІІ-863 Соколовци – Момчиловци – Баните, от км 0+000 до км 33+493, се осъществява с повишено внимание в свободната лента, съобразно създадената организация на движение, поради извършване на частични ремонти на асфалтовата настилка. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 03.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът ІІІ-867: Движението по път ІІІ-867 Средногорци – Мадан – Печинско от км 0+000 до км 13+800 се осъществява с повишено внимание в свободната лента, съобразно създадената организация на движение поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 04.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни деаности. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента в района на с.Мирово-граница гр. Пловдив от км 112+000 до км 117+000 поради извършване на ремонтни дейности на асфалтова настилка. Движението в района се регулира от сигналисти. Срок до 04.05.2018 г.\r\nПът III-5504: Движение в една лента по път с.Мъдрец- с.Обручище от км 0+000 до км 15+700 поради извършване на частични ремонтни действия на асфалтова настилка. Движението в района се регулира от сигналисти. Срокът до 04.05.2018 г. \r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът II-48: Движение с повишено внимание по път II-48 Омуртаг – Котел през Котленски проход от км 0+000 до км 18+000, поради ремонт на пътната настилка. Срок до 03.05.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \r\nПът III-7003: Движението по път Пристое – Каолиново да се извършва с повишено внимание поради частични ремонтни дейности по асфалтовата настилка. Срок до 04.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път III-53 в участъка Ямбол – Калчево от  км 154+000 до км 161+500 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 03.05.2018 г.\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.03", "title": "Актуална пътна обстановка"}
{"url": "http://www.focus-news.net/news/2018/05/03/2517552/predstoyashti-sabitiya-v-stranata-za-3-may-agentsiya-fokus.html", "text": "***\r\nОт 10.00 часа ще се състои церемонията по официалното посрещане на президентът на Република Австрия Александър Ван дер Белен. Австрийският президент ще положи венец пред паметника на Незнайния войн. В 10.25 часа на „Дондуков“ 2 държавният глава Румен Радев и президентът на Австрия Александър Ван дер Белен ще проведат среща на „четири очи“. Румен Радев и Александър Ван дер Белен ще дадат съвместна пресконференция от 11.35 часа. \r\n От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“. \r\n***\r\nОт 10.00 часа в конферентната зала на административната сграда на Министерството на отбраната, министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали по повод 6 май.\r\n***\r\nМинистърът на туризма Николина Ангелкова ще проведе работна среща с контролните органи. На срещата ще бъде обсъдена подготовката за началото на сезона. От 12.00 часа в зала „Варна“ в сградата на Общината, след края на срещата, ще се състои брифинг.\r\n***\r\nОт 15.00 часа в зала „Средец“ на хотел „Балкан“ министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“.\r\n***\r\nОт 09.00 часа ще се проведе заседание на Народно събрание.\r\n***\r\nОт 09.00 часа в НДК ще се проведе конференцията „Интелигентно специализиране и трансфер на технологии като двигатели на новаторството за регионален растеж\".\r\n***\r\nОт 09.30 часа 1 състав на Специализирания наказателен съд ще гледа делото срещу Огнян Д. и Борис Б. (чл. 255 – 257 НК). \r\n***\r\nОт 09.30 часа 19 състав на Специализирания наказателен съд ще гледа делото срещу Виктор Б., Емил И., Ивайло П. и др. за организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д., Цветелин Р. и др. за организиране и ръководене на организирана престъпна група.\r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n***\r\nОт 10.00 часа в СБЖ, по повод Световния ден на свободата на пресата УС на Съюза на българските журналисти организира журналистическа дискусия на тема: „Кризата в медиите - криза в журналистиката!”.  \r\n***\r\nОт 11.00 часа в администрацията на район „Младост“ (ул. „Св. Преображение“ 1) ще се състои брифинг, в който ще вземат участие представители на ръководството на района - г-н Владимир Клисуров, г-н Румен Русев и г-н Стефан Стефанов (главен архитект на район „Младост“, СО).\r\n***\r\nОт 11.00 часа в двора на НСА заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“.\r\n***\r\nОт 11.00 часа в зала Сохо (ул. „Искър\" 11) ще  бъде представен икономическият екип на „Демократична България“. \r\n***\r\nОт 11.00 часа в Националния пресклуб на БТА ще се състои пресконференция по повод предстоящото 9-то издание на Международния фестивал на анимационния филм „ЗЛАТЕН КУКЕР – СОФИЯ“.\r\n***\r\nОт 11.30 часа в Дома на Европа (ул. \"Г. С. Раковски\" 124) българският комисар отговарящ за цифровата икономика и общество Мария Габриел ще направи изявление за медиите по актуални въпроси.\r\n***\r\nВ 12.00 часа в зала 1 на Столична община кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София“ – зона 2.\r\n***\r\nОт 13.00 часа в зала „Ню Йорк Сити“ в хотел „Capital Fort“ ще се състои конференция „Вдъхновяваща наука и иновации“, посветена на грижата за човешкото здраве като обществена и научна кауза.\r\n***\r\nОт 14.00 часа 3 състав на Специализирания наказателен съд ще гледат делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 15.00 до 18.00 часа на ул. „Леге\" 10, ет. 1, БСП - София организира безплатна юридическа приемна за граждани. \r\n***\r\nОт 16.00 часа в Националния военноисторически музей (НВИМ) ще бъде открита изложбата „Враг/Приятел“.\r\n***\r\nКметът на София Йорданка Фандъкова ще се срещне с президента на Австрия Александър Ван дер Белен. Двамата ще посетят в 16.30 часа площад „Александър I“, за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.  \r\n***\r\nОт 18.00 часа в Музея за съвременно изкуство на бул. „Черни връх” №2 ще бъде представена изложбата „Олимпия“. \r\n***\r\nОт 19.00 часа в зала 1 на НДК ще започне празничният концерт, посветен на Деня на храбростта и Празника на Българската армия – „Гергьовден – сила, традиция, вяра“. Тържественият концерт на Представителния ансамбъл на Въоръжените сили по случай Гергьовден се организира от Националната гвардейска част.\r\n***\r\nОт 10.30 часа Областна администрация - Бургас ще се проведе среща относно Областната здравна карта. Срещата е работна. След приключването й е предвиден брифинг. \r\n***\r\nОт 11.00 часа в Отделението по неонатология е УМБАЛ – Бургас ще бъде представена обновена апаратура, каквато не е купувана в отделението от създаването му. \r\n***\r\n19.00 май- НХК – Юбилеен концерт на училищното настоятелство на Центъра за подкрепа на личностното развитие. \r\n***\r\nОт 16.30 до 18.00 часа в централата на ПП ГЕРБ (ул. „Конт Андровати“ 5) общинският съветник Диян Димов ще има приемен ден. \r\n*** \r\nОт 9.30 часа в конферентната зала на х-л Черно море, бул. „Сливница“ 33, Варна,  заместник-министърът на транспорта, информационните технологии и съобщенията Велик Занчев ще открие Европейския форум за морски транспорт. Събитието е част от календара на Българското председателство на Съвета на Европейския съюз. \r\n*** \r\nОт 11.00 часа в Конферентната зала на Областен информационен център – Велико Търново  ще се проведе работна среща с медиите за представяне на предстоящи събития организирани от ОИЦ – Велико Търново.В качеството си на ръководител на проекта, по който функционира ОИЦ - Велико Търново, участие в пресконференцията ще вземе и Мариела Цонева, директор на Дирекция „Проекти и програми“ в Община Велико Търново. \r\n*** \r\nОт 17.00 часа във фоайето на НЧ „Надежда 1869“ ще бъде открита изложба, посветена на 155-годишнината от рождението на Цветан Радославов. \r\n*** \r\nОт 18.00 часа пред паметника на Никола Габровски и Димитър Благоев в парк ,,Габровски\" великотърновската организация на БСП ще чества годишнината от Първата социалистическа сбирка. \r\n***\r\nОт 09.00 часа в спортна зала „Фестивална“ кметът на Община Видин Огнян Ценков ще присъства на откриването на финалите по баскетбол за юноши XI-XII клас от 34-те държавни ученически игри.\r\n*** \r\nОт 10.00 часа на откритата сцена в селото ще се проведе „Люлки полюлейки“ – пресъздаване на пролетни народни обичаи. \r\n*** \r\nОт 12.30 часа в НЧ „Напредък – 1869“ Драматичен театър Ловеч представя постановката „Лудориите на Емил“ по Астрид Линдгрен с участието на Стоил Стоянов, Петър Стойчев, Катя Йочева, Силвия Чобанова, Софрони Рацов. \r\n*** \r\nОт 18.00 часа на откритата сцена ще се проведе „Гергьовски празник на мегдана“ – празнична програма с участието на самодейни колективи. \r\n***\r\nОт 10.00 часа в Малката заседателна зала на Община Добрич ще се проведе пресконференция с директора на Чешкия културен център в България Дагмар Остранска. \r\n***\r\nОт 17.30 часа в Галерия „Георги Петров“ (Луксор сити център - Добрич) Драгни Драгнев ще представи последната си книга „Не е в тялото животът“. \r\n***\r\nОт 18.00 часа в Музея на фотографията ще бъде открита изложба „Акварелни витражи” на Ивелина Владимирова.\r\n***\r\nОт 10.00 часа в СУ „Йордан Йовков“ организират Първи фестивал на народните занаяти.\r\n*** \r\nВ 11.30 часа e откриването на обновения парк „Писковец“ в Пазарджик.\r\n***\r\nОт 18.30 часа на сцената на градския площад ще бъде открит международния детски фестивал „Южни слънца“.\r\n***\r\nОт 11.00 часа в Регионалния пресклуб на БТА Джейлян Демирев ще представи най-новите национални идеи на клуб „Северняците\" и предстоящ опит за поставяне рекорд на Гинес в Плевен.\r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов, Ясен Михайлов и Дамян Петров от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 9.00 часа на базата на “Аварийно-спасителния отряд” ще се проведе Областно състезание “Защита при бедствия, пожари и извънредни ситуации\".\r\n***\r\nОт 10.00 до 16.00 часа ще има Ден на отворени врати в 101-ви Алпийски полк.\r\n***\r\nОт 10.00 часа на ул. „Евридика“ непосредствено до входа на Обединено детска заведение №5 „Буратино“ ул. Училищна №7, ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\".\r\n***\r\nОт 11.00 часа в двора със спортните площадки на VI ОУ „Иван Вазов“ и ГПЧЕ „Иван Вазов“, ще се проведе официална церемония „Първа копка“ по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие.\r\n***\r\nОт 11.00 часа в зала 201 на Областна администрация – Смолян ще се проведе заседание на работната група по спешно усвояване на дървесината, пострадала от корояда. В срещата ще участват заместник-министърът на земеделието, храните и горите Атанас Добрев, инж. Григор Гогов – изпълнителен директор на Изпълнителна агенция по горите, областният управител на област Смолян Недялко Славов, областният управител на област Кърджали Никола Чанев, директорите на шестте Държавни предприятия в страната.\r\n***\r\nОт 13.00 часа в ритуалната зала на Неонатологично отделение в МБАЛ „Д-р Братан Шукеров“ ще бъде връчено дарение, осигурено от Акция „Жълти стотинки“.\r\n***\r\nОт 18.00 часа в Изложбен салон „Петър Стайков“ на Клуба на дейците на културата ще бъде представена най-новата книга на Георги Гривнев „Южно знамение“.\r\n***\r\nОт 09.30 часа на плаца пред пожарната ще се проведе Областно ученическо състезание „Защита при бедствия, пожари и извънредни ситуации\".", "date": "2018.05.03", "title": "Предстоящи събития в страната за 3 май (Агенция „Фокус“)"}
{"url": "http://www.focus-news.net/news/2018/05/03/2517549/interfaks-izrael-ne-poema-otgovornost-za-poslednata-ataka-v-siriya.html", "text": "Министърът на отбраната на Израел Авигдор Либерман  отказва да коментира информацията за това, че зад последните атаки в сирийските провинции Хама и Алепо стои Израел в интервю пред руския вестник , цитиран от агенция Интерфакс.\r\n„Ние не знаем какви са били ударите там, не знаем и кой ги е нанесъл. Мога само да повторя, че нашите позиции са ясни и прозрачни. Не приемаме никакво военно присъствие на Иран в Сирия“, заявява Либерман.\r\nСпоред него всеки опит на Иран да се закрепи във военен аспект в Сирия ще бъде пресечен.\r\n„Ако Асад не се намесва в това, то ние считаме, че това ще бъде крайно благоразумно от негова страна, така както ние не се месим във вътрешните работи на Сирия. Ако неговата  армия или противовъздушни системи открият огън по нас, то и ние ще отговорим с огън“, завършва Либерман. Юлиян Марков", "date": "2018.05.03", "title": "Интерфакс: Израел не поема отговорност за последната атака в Сирия"}
{"url": "http://www.focus-news.net/news/2018/05/03/2517553/predstoyashti-mezhdunarodni-sabitiya-za-3-may-agentsiya-fokus.html", "text": "***Министърът на финансите на САЩ Стивън Мнучин и делегация от американски официални лица ще проведат поредица от срещи в Пекин, в опит да преодолеят търговския конфликт между Китай и Съединените щати\r\n***Във Великобритания ще се проведат местни правителствени избори, на които лидерството на премиера Тереза Мей ще бъде поставено на изпитание\r\n***Въпроси в парламента към британските министри, отговарящи за Брекзит\r\n***Среща на италианската Демократическа партия, на която трябва да бъде взето решение дали да се започнат преговори с евроскептичното Движение „Пет звезди“ за формиране на управляваща коалиция\r\n***Четиристранна среща в Солун на външните министри на България, Албания, Гърция и Македония\r\n***Започват отделни двудневни стачки на френските железопътни работници и на служителите на авиокомпания „Еър Франс“\r\n***", "date": "2018.05.03", "title": "Предстоящи международни събития за 3 май ( Агенция „Фокус“ )"}
{"url": "http://www.focus-news.net/news/2018/05/03/2517554/moldpres-predstoyashtite-izbori-v-moldova-prez-esenta-sa-svoeobrazen-referendum-za-evropa.html", "text": "Предстоящите избори в Молдова през есента са своеобразен референдум за Европа, заявява молдовският премиер Павел Филип, цитиран от агенция Moldpres.\r\nФилип казва, че неговото правителство ще работи и за напред да даде причини гражданите „да прегърнат европейската интеграция“.\r\n„Ние вече сме мнозинство макар,че това мнозинство трябва да се оформи и консолидира. Добре обмислените политики и ефекта им върху ежедневния живот могат да направят разликата между едно пасивно и едно мобилизирано мнозинство. Реформите, които са обявени тази година и проектите, които ще изпълним, някои от тях с европейски пари, постигат точно тази цел – повече мобилизация, повече доверие и Молдова, която успява в Европа“. Юлиян Марков", "date": "2018.05.03", "title": "Moldpres:  Предстоящите избори в Молдова през есента са своеобразен референдум за Европа"}
{"url": "http://www.focus-news.net/news/2018/05/03/2517555/nimh-dnes-otnovo-shte-preobladava-slanchevo-vreme-s-maksimalni-temperaturi-mezhdu-25-i-30.html", "text": "Днес отново ще преобладава слънчево време. В източните райони и Горнотракийската низина преди обяд ще има ниска слоеста облачност или мъгла. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Временни увеличения на облачността ще има и над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. Максималните температури ще са между 25° и 30°, по-ниски ще са по Черноморието 16° - 21°. Атмосферното налягане ще бъде близко до средното за месец май (946 хПа) и ще остане без съществена промяна. \r\nПо Черноморието ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16° - 21°. Температурата на морската вода е 16° - 18°. Вълнението на морето ще е 1 - 2 бала.  \r\nНад планините ще бъде предимно слънчево. След обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра – около 12°.", "date": "2018.05.03", "title": "НИМХ: Днес отново ще преобладава слънчево време с максимални температури между 25° и 30°"}
{"url": "http://www.focus-news.net/news/2018/05/03/2517558/ministar-nikolay-nankov-shte-uchastva-vav-forum-transportna-infrastruktura-v-stolitsata.html", "text": "Днес министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“. Това съобщиха от пресцентъра на министерството.\r\nСъбитието се организира от Австрийското посолство в България и ще се проведе в хотел София Балкан, в столицата, от 15.00 часа.", "date": "2018.05.03", "title": "Министър Николай Нанков ще участва във форум „Транспортна инфраструктура“ в столицата"}
{"url": "http://www.focus-news.net/news/2018/05/03/2517559/ministarat-na-turizma-nikolina-angelkova-shte-provede-rabotna-sreshta-s-kontrolnite-organi-za-podgotovkata-na-sezona.html", "text": "Министърът на туризма Николина Ангелкова ще проведе работна среща с контролните органи в областния град. Това съобщиха от пресцентъра на Министерството на туризма. На нея ще бъде обсъдена подготовката за началото на сезона. Поканени са институциите от област Варна и област Добрич, които да представят мерки и инициативи за гарантирането на успешен летен сезон и спокойна почивка на туристите. В дискусията ще участват представители на местната власт и бизнеса. \r\nПредвиден е брифинг след края на срещата от 12.00 часа в зала Варна, в сградата на общината.", "date": "2018.05.03", "title": "Министърът на туризма Николина Ангелкова ще проведе работна среща с контролните органи за подготовката на сезона"}
{"url": "http://www.focus-news.net/news/2018/05/03/2517557/ministarat-na-otbranata-krasimir-karakachanov-i-nachalnikat-na-otbranata-gen-leytenant-andrey-botsev-shte-provedat-videokonferentna-vrazka-s-kontingentite-zad-granitsa-po-sluchay-6-may.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще поздравят военните ни контингенти в чужбина за празника 6 май. Това съобщиха от пресцентъра на Министерство на отбраната. По повод Деня на храбростта и празник на Българската армия министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Участие ще вземе и командващият на Съвместното командване на силите генерал-лейтенант Любчо Тодоров. Събитието ще се проведе от 10.00 часа днес в конферентната зала на административната сграда на Министерството на отбраната на бул. „Ген. Тотлебен” №34.", "date": "2018.05.03", "title": "Министърът на отбраната Красимир Каракачанов и началникът на отбраната ген.-лейтенант Андрей Боцев ще проведат видеоконферентна връзка с контингентите зад граница по случай 6 май"}
{"url": "http://www.focus-news.net/news/2018/05/03/2517556/prezidentat-na-avstriya-aleksandar-van-der-belen-e-na-ofitsialno-poseshtenie-v-balgariya.html", "text": "По покана на държавния глава Румен Радев на официално посещение в България e президентът на Република Австрия Александър Ван дер Белен. Това съобщиха от прессекретариата на държавния глава. Днес на площад „Св. Александър Невски“ в столицата от 10.00 часа ще се състои церемонията по официалното посрещане на австрийския президент. Александър Ван дер Белен ще положи венец пред паметника на Незнайния войн. Президентите на България и Австрия ще проведат от 10.25 часа среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция от 11.35 часа. От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“.   \r\nНа 4 май Александър Ван дер Белен ще участва в неформалната среща на президентите на България, Румъния и Австрия в град Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион. \r\nВ рамките на визитата си в България президентът Александър Ван дер Белен ще проведе среща и с министър-председателя Бойко Борисов.", "date": "2018.05.03", "title": "Президентът на Австрия Александър Ван дер Белен e на официално посещение в България"}
{"url": "http://www.focus-news.net/news/2018/05/03/2517560/parlamentat-shte-izslusha-regionalniya-ministar-nikolay-nankov-za-napredaka-po-prioritetnite-patni-proekti.html", "text": "Парламентът ще изслуша регионалния министър Николай Нанков за напредъка по приоритетните пътни проекти. Това предвижда програмата за работа на Народното събрание. Искането за изслушване е постъпило от депутата от ГЕРБ Александър Ненков и група народни представители. На вниманието на депутатите се поставят и промени в Закона за съдебната власт, които ще бъдат разгледани на първо четене. Предлаганите изменения целят да оптимизират законовата уредба при проверка на имуществените декларации на магистратите и да уеднаквят процесуалните правила по обжалване на кадровите решения на съответната колегия за назначаване на административните ръководители и техните заместници. Промените целят още да прецизират разпоредби относно атестирането и да регламентират на законово ниво изискванията за назначаване, както и на условията за несъвместимост на съдебния служител.", "date": "2018.05.03", "title": "Парламентът ще изслуша регионалния министър Николай Нанков за напредъка по приоритетните пътни проекти"}
{"url": "http://www.focus-news.net/news/2018/05/03/2517561/ombudsmanat-maya-manolova-e-na-poseshtenie-v-sarbiya.html", "text": "Омбудсманът Мая Манолова ще посети днес Димитровград, Република Сърбия, по повод тържественото подписване на Споразумение за безвъзмездна финансова помощ, предоставена от Министерството на външните работи на Република България чрез посолството ни в Белград на омбудсмана на Сърбия. Това съобщиха от пресофиса на омбудсмана.\r\nФинансовата подкрепа е по проект „Увеличаване на достъпността на омбудсмана до граждани, които живеят във вътрешността на Сърбия“ и е на стойност 35 000 евро. Парите ще бъдат вложени в реализирането на мобилни приемни на сръбския омбудсман Зоран Пашалич, така че на терен да бъдат консултирани и решавани проблемите на гражданите. По официална статистика българското национално малцинство в Република Сърбия наброява 18 000 души.   \r\nПо-късно през деня омбудсманът Мая Манолова ще се срещне с представители на гражданското общество в конферентната зала на Спортно-туристическия център в град Димитровград, Сърбия.", "date": "2018.05.03", "title": "Омбудсманът Мая Манолова е на посещение в Сърбия"}
{"url": "http://www.focus-news.net/news/2018/05/03/2517564/brifing-shte-se-provede-v-administratsiyata-na-stolichniya-rayon-mladost.html", "text": "Брифинг ще се проведе в администрацията на столичния район „Младост“ в кв. „Младост“ 3 на ул. „Св. Преображение“ 1 от 11.00 часа. Това съобщиха от пресцентъра на районната администрация. В брифинга ще участват представители на ръководството на район „Младост“ - Владимир Клисуров, Румен Русев и Стефан Стефанов, главен архитект на район Младост.", "date": "2018.05.03", "title": "Брифинг ще се проведе в администрацията на столичния район „Младост“"}
{"url": "http://www.focus-news.net/news/2018/05/03/2517562/reuters-donald-tramp-pochti-e-reshil-da-se-ottegli-ot-iranskoto-yadreno-sporazumenie.html", "text": "Доналд Тръмп почти е решил да се оттегли от иранското ядрено споразумение, съобщава източник, запознат с проблема, цитиран от Reuters.\r\nВсе още не е ясно обаче как ще го направи и с какви мотиви. Според същия източник съществува много малък шанс САЩ да останат в сделката и то само заради поддържането на съюза с Франция и за да запази добрите си отношения с френския президент Еманюел Макрон.\r\nСпоред агенцията  оттеглянето на САЩ от споразумението ще го обезсмисли и вероятно ще предизвика ответен отговор от Иран – рестартиране на ядрената програма или наказателни удари по американските съюзници в Сирия, Ирак, Йемен и Ливан. Юлиян Марков", "date": "2018.05.03", "title": "Reuters: Доналд Тръмп почти е решил да се оттегли от иранското ядрено споразумение."}
{"url": "http://www.focus-news.net/news/2018/05/03/2517565/denyat-3-may-v-balgarskata-istoriya.html", "text": "Светият синод на Българската екзархия отправя писмо до всички епархии, в което се настоява \"да се помага на онова българско население, което е принудено да търси помощ за поддържане на училищата\" през 1874 г.\r\nПредставителите на Великите сили в София официално връчват акредитивните си писма на княз Фердинанд I, с което го признават по смисъла на Берлинския договор през 1896 г.\r\nПрез 1941 г. с постановление на Правителството се създават Беломорска област с център град Ксанти (директор Илия Кожухаров) и Битолска област (директор Тодор Павлов). Царибродско, Пиротско и Босилеградско са присъединени към Софийска област.\r\nБългария възстановява дипломатическите си отношения с Израел, прекъснати през 1967 г., на 3 май 1990 г. \r\n2002 г.\r\nПровежда се третата среща от инициативата “Българският Великден” с около 500 участници. Участниците дискутират, заедно с представители на правителството, ключови теми от икономиката на растежа, познанието, информацията и комуникацията, интеграцията на България в глобалните процеси, проблемите на младите българи.\r\nРеализация на инициативата “Българският Великден” е постигната през 2000 г. Идеята е родолюбиви българи, които живеят в България и чужбина, да подпомагат безвъзмездно със своя професионален опит просперитета на България.\r\n1990 г.\r\nБългария възстановява дипломатическите си отношения с Израел, прекъснати през 1967 г.\r\nРепублика България признава Държавата Израел и установява дипломатически отношения с нея на 4 декември 1948 г. На 10 юни 1967 г., след 6-дневната израелско-арабска война, България, заедно с другите страни от бившия Варшавски договор, скъсва дипломатическите си отношения с Израел. Те са възстановени на 3 май 1990 г. в София със Съвместна декларация, подписана от министрите на външните работи на двете страни.\r\n1978 г.\r\nЗапочва четиридневното посещение на министър-председателя на Турция Бюлент Еджевит в България.\r\nБюлент Еджевит е роден на 28 май 1925 г. в Истанбул. Той е литературовед по образование. През 1944 г. завършва Роберт колеж в Истанбул. В периода 1946-1950 г. работи в секретариата на пресаташето на турското посолство в Лондон. Сътрудник е на в-к \"Улус\" - централен орган на Народнорепубликанската партия (НРП) (1951-1957 г.). Депутат в парламента (1957 г.). През 1961-1965 г. е министър на труда в коалиционните правителства на И. Иньоню. В периода 1966-1972 г. е генерален секретар, а от май 1972 г. – генерален председател на НРП. Бюлент Еджевит е министър-председател на Турция (януари - ноември 1974; януари 1978-2002 г.).\r\n1963 г.\r\nВ България започва световно първенство по борба - свободен стил. Първенството продължава до 2 юни, а българският отбор се класира втори.\r\n1950 г.\r\nПолитбюро на ЦК на БКП решава да се засили \"настъпателният характер на противотитовата разобличителна пропаганда\" чрез подобряване снабдяването на българските печатни издания с \"подходящи материали\", разширяване обема на радиопредаванията за Югославия, разпространяване на позиви на югославска територия, активизиране на антититовската пропаганда в Пиринския край.\r\n1941 г.\r\nС постановление на Правителството се създават Беломорска област с център град Ксанти (директор Илия Кожухаров) и Битолска област (директор Тодор Павлов). Царибродско, Пиротско и Босилеградско са присъединени към Софийска област.\r\n1937 г.\r\nГрупа млади българи мюсюлмани в Смолян начело с Ариф Бейски (Камен Болярски) основават Българомохамеданска културно-просветна и благотворителна дружба “Родина” с председател А. Бейски и подпредседател Адил Коджаджиков.\r\n1896 г.\r\nПредставителите на Великите сили в София официално връчват акредитивните си писма на княз Фердинанд I, с което го признават по смисъла на Берлинския договор.\r\nКняз Фердинанд I Сакскобургготски е немски принц, княз (1887 г. – 1908 г.) и цар (1908 г. – 1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III ВНС (1886 г. – 1887 г.). Първоначално неговият избор не е признат от Русия и другите Велики сили. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I Сакскобургготски е отговорен за обявяването на Междусъюзническата война от 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война от 1914–1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира.\r\n1893 г.\r\nЗапочват заседанията на Четвъртото ВНС с председател Димитър Петков (народнолиберал), провеждани до 17 май. Направени са променени в Търновската конституция, в членовете за титлата и вероизповеданието на княза и престолонаследника, мандата на Народното събрание, броя на министерствата и др.\r\n1874 г.\r\nСветият синод на Българската екзархия отправя окръжно писмо до всички епархии, в което се настоява \"да се помага на онова българско население, което, неуредено още църковно, е принудено да търси помощ за поддържане на училищата\". Събраните суми трябва да се изпращат на всеки шест месеца в организираната за целта \"Каса за бедните училища\". В допълнително изготвено поверително писмо, като се уточнява, че под \"бедни училища\" се разбират българските училища в Македония, се отбелязва: \"Да оставим без помощ ония наши еднородци, които надеящи се на помощ от нас, са дръзнали да отворят борба с елинската пропаганда, за да отблъснат върлуванията й, то ще е непростителна погрешка, която може да има гибелни последствия за вярата и народността ни.\"\r\n1872 г.\r\nПровежда се четвърто заседание на Общото събрание на БРЦК, на което окончателно е приет Уставът на комитета.На тази дата са родени: \r\n1936 г.\r\nРоден е Васил Стоянов Сгурев - български математик; д-р на технически науки; ст. н. с. I ст. и директор на Институт по информационни технологии на БАН (1990 г.); акад. Работи в областта на информатиката и изкуствения интелект. Автор е на над 250 научни труда и на 30 авторски свидетелства и патенти. Научен секретар на БАН (1977-1979 г.). Член е на Европейската и на Американската асоциация по изкуствен интелект, на Американския институт IEEE, на Санкт-Петербургската инженерна академия. Председател на Българската асоциация по изкуствен интелект и член на Европейския координационен комитет по изкуствен интелект (от 1985 г.) и на Българското дружество по разпознаване на образи (от 1990 г.). От 1987 г. е член на редакционната колегия на сп. “Къмпютърс енд Аи”.\r\n1934 г.\r\nРоден е Иван Андонов - български актьор, режисьор, сценарист и художник. Дебютира като актьор във филма \"Години за любов\" през 1957 г. Филмът \"На малкия остров\" от 1958 г. го утвърждава като един от талантливите български актьори. Голямо постижение за него са ролите му в \"Отклонение\" (1967 г.) и в \"Иван Кондарев\" (1973 г.). От 1963 г. е режисьор, а от 1965 г. и художник на поставените от него анимационни филми. През 1974 г. дебютира и като режисьор в игралното кино с филма \"Трудна любов\", в който изпълнява и главната мъжка роля. Снима се като актьор в: \"Нощта срещу 13\" (1961 г.), \"Златният зъб\" (1962 г.), \"Анкета\" (1963 г.), \"Инспекторът и нощта\" (1963 г.), \"Приключение в полунощ\" (1964 г.), \"До града е близо\" (1965 г.), \"По тротоара\" (1967 г.), \"Процесът\" (1968 г.), \"Мъже в командировка\" (1969 г.), \"Висша школа\" (1970 г.), \"Еоломея\" (1972 г.), \"Очакване\" (1973 г.) \"Деца играят вън\" (1973 г.), \"Магистралата\" (1974 г.), \"Сватбите на Йоан Асен\" (1975 г.), \" Поема\" (1986 г.). Режисьор е анимационните филми: \"Пейзаж\" (1963 г.), \"Сладолед\" (1965 г.), \"Стрелбище\" (1966 г.), \"Вариации върху стара тема\" (1966 г.), \"Птици\" (1966 г.), \"Есперанца\" (1967 г.), \"Мравка, истинска мравка\" (1970 г.), \"Мелодрама\" (1973 г.). Режисира игралните филми: \"Самодивско хоро\" (1976 г.), \"Светъл пример\" (1977 г.), \"Покрив\" (1978 г.), \"Черешова градина\" (1979 г.), \"Дами канят\" (1980 г.), \"Бяла магия\" (1982 г.), \"Бронзовият ключ\" (1983, тв), \"Наследницата\" (1984 г.), \"Опасен чар\" (1984 г.), \"Мечтатели\" (1986 г.), \"Вчера\" (1987 г.), \"Адио, Рио\" (1989 г.), \"Чао, любов моя\" (1989 г.), \"Индиански игри\" (1990), \"Вампири, таласъми…\" (1992 г.), \"Дунав мост\" (1999 г.). Като режисьор в тв театър: \"Лицемери\" (1977 г.), \"Смърт в розово\" (1979 г.).\r\n1933 г.\r\nРодена е Рада Москова - българска писателка, драматург и сценарист. Завършва СУ “Св.Климент Охридски”. Автор е на “Куче в чекмедже” (1982 г.), “Горе на черешата” (1984 г.).\r\n1910 г.\r\nРоден е Иван Генчев Богданов - литературен историк, критик и библиограф на българската литература. Завършва гимназия в родния си град Велико Търново през 1929 г. и право в Софийския университет “Св. Климент Охридски” през 1936 г. Баща е на проф. Богдан Богданов. Иван Богданов е един от основателите на ОСП (1990 г.). В годините между 1933–1992 г. сътрудничи на литературния периодичен печат. Интересите му са в няколко насоки - литературна история и методология, изворознание, библиография, литературна периодика, култура, история. Автор е на фундаментални извороведски и литературно-исторически трудове като: \"Българската книга през вековете\" (1978 г.), \"Тринадесет века българска литература. Събития, автори, произведения, библиография, синхронен репертоар 681 г. - 1981г.\", в 2 т. (1983 г.; 2. фототипно издание – 2000 г.), \"Българска литературна периодика\" (1972 г.), (2. основно преработено и разширено издание 1978 г.; 3. основно преработено и допълнено издание 1989 г.), \"Енциклопедичен речник на литературните термини\" (1993 г.) и др. Автор е на над 70 книги, сред които са: \"Илия Блъсков\" (1940 г.); \"Българска литература в дати и характеристики 817 г.-1965 г.\" (1966 г.); \"Кратка история на българска литература\", в 2 т. (1969 г.-1970 г.); \"Патриарх Евтимий\" (1970 г.); \"Авицена. Исторически очерк\" (1974 г.); \"Хан Аспарух\" (1975 г.) (2. преработено издание 1981 г.); \"Александър Македонски\" (1988 г.); \"Веда Словена и нашето време\" (1991 г.); \"Синовете на вдовицата. Масонство и масони.\" (1994 г.) и др.\r\n1892 г.\r\nРоден е Атанас Периклиев Дудулов - български скулптор. Роден е в Струга (Македония). Завършва Художествената академия в София, специализира две години в Прага. Ученик е на Спиридонов и Ладислав Шалоуна. Изработва паметниците: \"На падналите през войните\" (в Златица), \"Статуя на Антим I” (във Видин), \"Първата пушка през Априлското въстание\" (в Копривщица), както и скулптурните творби: \"Крали Марко\", \"Поп Богомил\", \"Св. Климент\" и др. Умира на 25 април 1971 г. в София.\r\n1880 г.\r\nРоден е Кирил Атанасов Попов – български математик, астроном. Роден е в Шумен. Завършва математика и физика в СУ “Св. Климент Охридски”, специализира в Париж, Берлин, Гьотинген. Посещава научни занятия в астрономически обсерватории в Мюнхен, Хайделберг, Ница, Париж, Гринуич и Страсбург. Професор е в СУ “Св. Климент Охридски” по диференциално и интегрално смятане. Научните му трудове засягат чистата математика и приложенията й в небесната механика и балистиката. Повечето от тях са печатани на френски и немски език. От 1947 г. е академик, \"народен деятел на културата\" от 1965 г.; лауреат на Парижката АН (1926 г.), на Френската АН (1957 г.) и др. Носител е на наградите Орден \"НРБ\", I ст. (1960 г.) и Димитровска награда (1950 г., 1962 г.).\r\n1872 г.\r\nРоден е Георги Тодоров Данаилов – български икономист, адвокат и общественик. Завършва право в Москва, специализира политическа икономия във Виена, Мюнхен и Берлин. Народен представител, професор по политическа икономия в СУ “Св. Климент Охридски”. През 1918 г. е министър на търговията, а през 1930 г. - на благоустройството. В продължение на 10 години е редактор на \"Списание на Българско икономическо дружество\". Автор е на \"Основни начала на политическата икономия\" (1906 г.), \"Теория на статистиката\" (1932 г.), \"Les effets de la Guerre en Bulgarie\" (1933 г.) и др. Член е на БКД (1901 г.). Умира на 22 октомври 1939 г. в София.На тази дата умират: \r\n2002 г.\r\nУмира Георги Христов Мицков - български поет, преводач, съставител на антологии. През 1948 г. завършва специалност “Романска филология” в СУ “Св. Климент Охридски”. Лежи в лагера и в затвора “Богданов дол”. Работи в “Лесопаркове” Витоша (1953-1972 г.). От 1957 г. е кореспондент на сп. “Centre des etudes poetiqus”. От 1960 г. е постоянен член на журито на фондацията “Biennales Internationales de Poesie” (Белгия). Издава стихосбирка “Сянката на съдбата” (1990 г.), “Скали, облаци и безкрайност” (1991 г.). Превежда поезия от английски, гръцки, испански, френски, румънски, руски, шведски, немски, португалски и други езици. Подбира и превежда творби на Ар. Лундквист, П. Сегерс, Ф. Песоа, С. Д. Перс, М. Луци, Ар. Оло, Ф. Допликер, П. Ж. Жув. Участва с преводи в многобройни антологии на гръцки, френски, немски, белгийски, унгарски поезия, селекции и преводи на сонети, европейска и световна любовна лирика, избрани творби на известни западноевропейски и руски писатели. За преводите си от италиански език е удостоен с международна награда “Circe-Sabaudia”.\r\n1985 г.\r\nУмира Димитър Добрев – български писател и журналист. Роден е на 16 януари 1904 г. в с. Щръклево, Русенско. Следва администрация в Свободния университет в София в периода 1937-1942 г. Живее в родното си село, където е организатор на читалищната дейност, основател и ръководител на месечния в-к \"Светлоструй\" (1928 г. –1941 г.). Той е един от основателите на Съюза на писателите от провинцията (1934 г.). През 1946 г. основава и редактира в-к \"Стожер\". Главен редактор е на издание \"Народна култура\" (1946 г.-1970 г.). Автор е на сборник с лирическа проза, приказки за деца, мемоарни книги.\r\n1960 г.\r\nУмира Милко Димитров Ралчев - български поет, белетрист, драматург, критик, литературен историк, есеист, преводач. Роден е на 16 юли 1905 г. във Варна. Завършва романска филология с докторат във Флоренция през 1930 г. След завръщането си в България работи като учител в София и Варна. Работи още като: преподавател по италиански език във Военното училище, драматург на Варненския театър, чиновник в Дирекцията по печата при Министерството на външните работи, откъдето е уволнен след преврата на 19 май 1934 г. Сътрудничи на сп. \"Златорог\", \"Българска мисъл\", \"Листопад\", \"Итало-българско списание за литература, история и изкуство\", \"Завети\", \"Грабец\", \"Огнище\", \"Провинция\", на в-к \"Развигор\", \"Мисъл и воля\", \"Час\", \"Камбана\", \"Светлоструй\", \"Слово\", \"Изток\", \"Родно изкуство\", \"Литературен глас\", \"Свободна реч\", \"Народен театър\", \"РЛФ\" и др. Милко Ралчев превежда стихове от италиански, френски, испански, португалски и др. Автор е на творбите: \"Сантиментални песни\" (1928 г.); \"Критика на новата българска лирика\" (1934 г.); \"Слънчев часовник\" (1926 г. –1933 г., 1935 г.); \"Белият грях\", драма в 4 действия; \"Яворов\" (1942 г.); \"Реализмът в поезията на Лоренцо де Медичи\" (1943 г.); \"Неофит Бозвели\" (1946 г.); \"Васил Друмев. Критически етюд\" (1947 г.); \"Данте Алигиери. Критически етюд\" (1947 г.); \"Д-р Петър Берон. Литературна студия\" (1947 г.); \"Лорд Байрон. Критически етюд\" (1947 г.).\r\n1948 г.\r\nУмира Симеон Маринов (Маринов Симеонов) - български писател, журналист, учител. Роден е на 11 декември 1908 г. във Велико Търново. Завършва Учителския институт в Шумен (1931 г.). Работи като учител. След 9 септември 1944 г. е литературен редактор във в-к “Земеделска защита”, основател и редактор на литературното списание “Угари” в Шумен. В произведенията си засяга селската тема, пише произведения за деца. Автор е “Земя” (първа книга стихотворения, 1933 г.), “Утро в равнината” (втора книга стихотворения, 1935 г.), “Спекула” (драма, 1941 г.), “Приключенията на Бимбо и Зимбо” (1944 г.), “Песни за родината” (1946 г. ), “Чудният занаят” (илюстрована приказка, 1946 г.), “Радостни дни” (стихотворения, 1948 г.), “Житни зърна” (стихотворения, 1962 г.).\r\n1937 г.\r\nУмира Петър Марков Тантилов - български офицер, генерал-лейтенант от 1918 г. Роден е в Карлово на 15 ноември 1861 г. Става офицер на 30 август 1938 г. Завършва артилерийска школа в Царско село, Русия през 1884 г. и Генералщабна академия в Торино, Италия през 1908 г. По време на Сръбско-българската война (1885 г.) е командир на батарея на 1-ви артилерийски полк и се проявява при отбраната на Сливнишката позиция. След войната е инспектор на артилерията през 1887 г., началник на артилерията през 1889 г., командир на артилерийски полк, инспектор на въоръжението в периода 1904-1912 г. През Балканската война е началник на артилерията в Трета армия и участва в настъплението към Лозенград, Люлебургас, Бунар Хисар. Произведен в генерал-майор през 1914 г. През Първата световна война (1915–1918 г.) е началник на Първа Софийски дивизионна област (1915 г.), на Нишкия укрепен район (1915–1916 г.), на Главното тилово управление (1916 г.) и инспектор в Главната квартира. От 1918 г. е в запаса.\r\n1930 г.\r\nУмира Климент Врачански - български духовник и общественик. Светско име на Климент Врачански е Григорий Иванов Шивачев. Роден е през 1873 г. в Сопот. Завършва Самоковското богословско училище през 1894 г. и Киевската духовна академия през 1898 г. В периода 1898-1904 г. е учител в Самоковското богословско училище, а от 1904 г. до 1906 г. е ректор на Софийската духовна семинария. През 1900 г. е ръкоположен за йеродякон, а на следващата година (1901 г.) - за йеромонах. През 1904 г. е въведен в архимандритски сан. Протосингел на Светия Синод в годините между 1906-1909 г. Епископ и викарий на Ловчанска епархия от 1909 г. Избран за врачански митрополит на 19 януари 1914 г. В годините между 1914-1930 г. е член на Светия синод, а от 1928 г. до 1930 г. - наместник-председател.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.03", "title": "Денят 3 май в българската история"}
{"url": "http://www.focus-news.net/news/2018/05/03/2517540/evening-standard-britanskiyat-ministar-na-otbranata-priznava-za-ubit-tsivilen-pri-vazdushen-udar-v-iztochna-siriya.html", "text": "Британският министър на отбраната Гавин Уилямсън  признава за убит цивилен при въздушен удар в Източна Сирия, насочен срещу бойци на „Ислямска държава“, пише лондонският вестник Evening Standard.\r\nВ изявлението се казва, че инцидента се е случил на 26 март, като това е първият случай, при който Великобритания признава за цивилна жертва на водената от нея въздушна кампания срещу „Ислямска държава“.\r\nВодената от САЩ коалиция ще извърши разследване на инцидента. Досега Кралските военновъздушни сили са извършили 1 600 удара срещу „Ислямска държава“ в Сирия и Ирак, на второ място след САЩ. Юлиян Марков", "date": "2018.05.03", "title": "Evening Standard: Британският министър на отбраната признава за убит цивилен при въздушен удар в Източна Сирия"}
{"url": "http://www.focus-news.net/news/2018/05/03/2517568/visokopostaveni-lideri-shte-otkriyat-konferentsiyata-na-ek-za-tehnologii-i-novatorstvo-v-ndk.html", "text": "В Националния дворец на културата в София ще се проведе конференцията \"Интелигентно специализиране и трансфер на технологии като двигатели на новаторството за регионален растеж\". Това съобщиха от пресцентъра на Представителството на ЕК в България. Тя се организира от Съвместния изследователски център на Европейската комисия като част от програмата на Българското председателство на Съвета на ЕС. Официалното откриване на конференцията е днес, като тя ще продължи и на 4 май.\r\nСред основните участници ще бъдат комисарят по цифрова икономика и общество Мария Габриел, зам.-министър председателят Томислав Дончев, министърът за Българското председателство на Съвета на ЕС Лиляна Павлова, първият заместник-председател на Европейския комитет на регионите Марку Маркула, генералният директор на Съвместния изследователски център на Европейската комисия Владимир Шуха. \r\nКонференцията ще събере за конструктивен диалог политици, учени, представители на бизнеса, местните власти и университетите. Те ще обсъждат и изследват възможностите и предизвикателствата пред Европа в областта на създаването на умения, знанията и технологиите, научните изследвания, развитието, образованието, заетостта и иновациите, със специален фокус върху региона на югоизточна Европа и Западните Балкани.", "date": "2018.05.03", "title": "Високопоставени лидери ще открият конференцията на ЕК за технологии и новаторство в НДК"}
{"url": "http://www.focus-news.net/news/2018/05/03/2517567/gd-granichna-politsiya-bez-problemi-se-osashtestvyava-preminavaneto-na-avtomobili-na-vsichki-granichni-kontrolno-propuskatelni-punktove-v-stranata.html", "text": "Без проблеми се осъществява преминаването на автомобили на всички гранични контролно-пропускателни пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа.", "date": "2018.05.03", "title": "ГД „Гранична полиция“: Без проблеми се осъществява преминаването на автомобили на всички гранични контролно-пропускателни пунктове в страната"}
{"url": "http://www.focus-news.net/news/2018/05/03/2517544/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей ще търси нов компромис за митническите отношения с Европейския съюз след като предложеният от нея вариант за митническо партньорство с ЕС не получи подкрепата на министрите от кабинета, пише британският вестник The Independent.\r\nДо сега премиерът предлагаше „митническо партньорство“, което предвиждаше по-близки митнически отношения с ЕС, за да се избегне „твърда граница“ с Ирландия, а другият вариант предвижда по-слаби митнически връзки с ЕС, но усложнява проблема с границата с Ирландия.\r\nНа специално посветеното на въпроса заседание на кабинета в сряда Тереза Мей не получи необходимата подкрепа от министрите в кабинета за предпочитания от нея първи вариант.\r\nКакто се очакваше министърът на отбраната Гавин Уилямсън  и новоизбраният вътрешен министър Саджид Джавид подкрепиха лагера на привържениците на „твърд“ Брекзит . Министърът отговарящ за Брекзит Дейвид Дейвис, както и министърът на външната търговия Лиъм Фокс дори са заплашили с оставки, ако бъде подкрепен вариантът, предложен от премиера. За да избегне временно крайните решения Тереза Мей отложи решението по въпроса.\r\nТака Великобритания няма готово предложение за митническите отношения с ЕС само пет месеца преди очаквания край на преговорите с Европейската комисия. \r\n***Британският министър на отбраната Гавин Уилямсън  признава за убит цивилен при въздушен удар в Източна Сирия, насочен срещу бойци на „Ислямска държава“, пише лондонският вестник Evening Standard.\r\nВ изявлението се казва, че инцидента се е случил на 26 март, като това е първият случай, при който Великобритания признава за цивилна жертва на водената от нея въздушна кампания срещу „Ислямска държава“.\r\nВодената от САЩ коалиция ще извърши разследване на инцидента. Досега Кралските военновъздушни сили са извършили 1 600 удара срещу „Ислямска държава“ в Сирия и Ирак, на второ място след САЩ.\r\n***Фрeнското правителство ще засили мерките за сигурност при протести след насилието на 1 май с промени в законодателството, пише британският вестник The Guardian.\r\nСлужбите за сигурност отричат да са били неподготвени за погрома извършен от 1 200 маскирани антикапиталисти, които са помрачили иначе мирното шествие на трудещите се.\r\n„За следващите демонстрации, ще има повече представители на силите за сигурност, с цел да бъдат отделени мирно протестиращите от такива , които имат намерение да повреждат имущество“, заявява Жерар Коломб, министър на вътрешните работи.\r\n„Дори с 21 мобилизирани полицейски формирования ние не успяхме да овладеем  появилите се внезапно маскирани младежи, подобно нещо досега не сме виждали“, продължава той в интервю пред френският телевизионен канал .\r\nКрайно-левият политик Жан-Люк Меланшон заявява, че „чупенето на витрините на Mc Donalds не е революционен акт\".", "date": "2018.05.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/03/2517571/api-ot-930-chasa-do-1600-chasa-shte-bade-ogranicheno-dvizhenieto-v-aktivnata-lenta-na-tunel-echemishka-na-avtomagistrala-hemus-v-trabata-za-varna-poradi-profilaktika-na-ventilatsiyata.html", "text": "Днес от 9.30 часа до 16.00 часа ще бъде ограничено движението в активната лента на тунел „Ечемишка“ на автомагистрала „Хемус“ в тръбата за Варна поради профилактика на вентилацията. Това съобщиха от пресцентъра на Агенция \"Пътна инфраструктура\". Трафикът ще се пренасочва в изпреварващата лента. Необходимо е шофьорите да карат внимателно и със съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.03", "title": "АПИ: От 9.30 часа до 16.00 часа ще бъде ограничено движението в активната лента на тунел „Ечемишка“ на автомагистрала „Хемус“ в тръбата за Варна поради профилактика на вентилацията"}
{"url": "http://www.focus-news.net/news/2018/05/03/2517569/cnn-severna-koreya-se-gotvi-da-osvobodi-trimata-zadarzhani-amerikantsi.html", "text": "Северна Корея се готви да освободи тримата американци, задържани през 2016 и 2017 година като жест на добра воля, предава американският телевизионен канал CNN.\r\nОсвобождаването на тримата задържани е сигурно според източник, запознат с хода на преговорите. Според него освобождаването им е било решено преди два месеца по време на посещението на севернокорейския външен министър в Швеция през март.\r\nОсвобождаването им не свързано с никакви отстъпки за ядреното разоръжаване на Северна Корея. Миналият месец американският президент заяви, че правителството му работи последователно за тяхното освобождаване. Юлиян Марков", "date": "2018.05.03", "title": "CNN: Северна Корея се готви да освободи тримата задържани американци"}
{"url": "http://www.focus-news.net/news/2018/05/03/2517572/ministar-ekaterina-zaharieva-shte-uchastva-v-chetiristranna-ministerska-sreshta-v-solun.html", "text": "Вицепремиерът и министър на външните работи Екатерина Захариева ще ръководи българската делегация в третата министерска среща в рамките на четиристранния формат Република България – Република Гърция – Република Албания – Република Македония. Събитието ще се проведе в Солун днес и утре (4 май) под егидата на външния министър на Гърция.   \r\nВъв фокуса на дискусиите ще бъде разширяването на перспективите за по-нататъшно сътрудничество в областта на външните работи, полицейското, трансграничното и противопожарно сътрудничество и аспекти, свързани с транспортната свързаност.   \r\nПоследната четиристранна среща в този формат се проведе на 4 и 5 октомври 2017 г. в Солун.", "date": "2018.05.03", "title": "Министър Екатерина Захариева ще участва в четиристранна министерска среща в Солун"}
{"url": "http://www.focus-news.net/news/2018/05/03/2517546/tass-povecheto-amerikantsi-sa-protiv-izlizaneto-na-sasht-ot-iranskoto-yadreno-sporazumenie.html", "text": "Повечето американци са против излизането на САЩ от иранското ядрено споразумение, става ясно от допитване, проведено от американското издание  и изследователската фирма , цитирани от TACC.\r\nБолшинството американци – 56 процента са против намерението на американския президент Доналд Тръмп да напусне едностранно иранското ядрено споразумение. Само 26 процента одобряват намеренията му.. Дори болшинството републиканци – 46 процента са за запазване на споразумението, а 42 процента са против. Юлиян Марков", "date": "2018.05.03", "title": "ТАСС: Повечето американци са против излизането на САЩ от иранското ядрено споразумение"}
{"url": "http://www.focus-news.net/news/2018/05/03/2517575/burgas-obshtinskiyat-savetnik-ot-gerb-diyan-dimov-organizira-priemen-den.html", "text": "Общинският съветник от ГЕРБ - Бургас Диян Димов ще проведе приемен ден днес. Това съобщиха от пресцентъра на ПП ГЕРБ. Той ще очаква гражданите от 16.30 до 18.00 часа в централата на партията в града, намираща се на ул. „Конт Андрованти” 5.\r\nДиян Димов е председател на Постоянната комисия по транспорт и морско дело в Общински съвет Бургас, участва и в Комисията по устройство на територията.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.05.03", "title": "Бургас: Общинският съветник от ГЕРБ Диян Димов организира приемен ден"}
{"url": "http://www.focus-news.net/news/2018/05/03/2517576/kanal-5-makedoniya-losho-vreme-obhvana-harvatiya-i-bosna-i-hertsegovina.html", "text": "Лошо време обхвана териториите на Хърватия и съседната й Босна и Херцеговина, съобщава скопският телевизионен канал „Канал 5“.\r\nПо данни на местни медии, в хърватския град Сисак, популярен сред туристите, има наводнени домове и улици. Силният вятър е изкоренил дървета в града и околностите му и е довел до прекъсване на електрозахранването. Светкавици и гръмотевични бури е имало в района на Горски котар в Хърватия и в централната част на страната. \r\nВ Сараево, столицата на Босна и Херцеговина, лошото време е било придружени с градушка.Тереза Герова", "date": "2018.05.03", "title": "„Канал 5“ (Македония): Лошо време обхвана Хърватия и Босна и Херцеговина"}
{"url": "http://www.focus-news.net/news/2018/05/03/2517577/bsp-sofiya-organizira-bezplatna-yuridicheska-priemna-za-grazhdani.html", "text": "Днес в постоянната приемна на БСП – София гражданите ще получат безплатни юридически консултации. Това съобщиха от пресцентъра на БСП - София. Юристите ще бъдат на разположение на софиянци от 15.00 до 18.00 часа на ул. \"Леге\" 10, ет. 1. Желаещите може предварително да се запишат на телефон 02/987 20 86.", "date": "2018.05.03", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/05/03/2517578/sport-aleksandar-zverev-zapochna-s-pobeda-uchastieto-si-na-turnira-v-myunhen.html", "text": "Световният номер три Александър Зверев започна с победа участието си на турнира в Мюнхен. Германският тенисист, който е носител на титлата от турнира за миналата година, се наложи с 6:7, 6:4, 6:2 над сънародника си Яник Хафман. В следващия кръг на състезанието Зверев ще играе срещу друг негов сънародник - Ян-Ленард Щруф.", "date": "2018.05.03", "title": "Спорт: Александър Зверев започна с победа участието си на турнира в Мюнхен"}
{"url": "http://www.focus-news.net/news/2018/05/03/2517579/dimitar-dimitrov-politolog-bsp-sledva-liniya-na-mnogo-blizak-slovesen-boy-v-koyto-kolkoto-poveche-udari-pod-krasta-uspee-da-nanese-tolkova-po-udovletvorena-se-chuvstva.html", "text": "БСП следва линия на много близък словесен бой, в който колкото повече удари под кръста успее да нанесе, толкова по-удовлетворена се чувства. Това каза за сутрешния блок „Добро утро, България“ на Радио „Фокус“ политологът Димитър Димитров по повод поредната поискана оставка от страна на социалистите на зам.-председателя на Парламента Емил Христов. Той уточни, че начинът на действие на социалистите е именно чрез постоянен натиск, който обаче носи и позитиви. „Сега поне знаем числото на хора с увреждания, включително децата, които не могат да получат персонална или наследствена пенсия, тъй като са загубили работещи родители. Сегашната уредба не позволява да се уреди подобно плащане, ако починалият родител няма достатъчно трудов стаж. Това са около 8 000 случая и предполагам, че при планирането на следващия бюджет, а в спешен порядък – и по-рано, въпросът ще бъде решен. При 7 милиона души население не е възможно проблемът на тези 8 хиляди, които са конкретно дефинирани в една група, да не може да бъде решен. В този смисъл е позитивният ефект, когато се решават подобни проблеми“, обясни Димитър Димитров и допълни, че позитиви няма обаче нито за партиите, нито за обществото като цяло, в което се насажда само негативна реакция към политиката на искане на оставки. Политологът обясни, че такава политика е проява на нуждата на левицата от постоянно припомняне, че чакат да дойде техният ред да са на власт.", "date": "2018.05.03", "title": "Димитър Димитров, политолог: БСП следва линия на много близък словесен бой, в който колкото повече удари под кръста успее да нанесе, толкова по-удовлетворена се чувства"}
{"url": "http://www.focus-news.net/news/2018/05/03/2517566/kmetat-na-sofiya-yordanka-fandakova-i-zam-kmetat-evgeni-krusev-shte-predstavyat-etapite-za-izpalnenie-na-proekt-za-izgrazhdane-vazstanovyavane-i-obnovyavane-na-publichni-prostranstva.html", "text": "Кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София“ – зона 2. Това съобщиха от пресцентъра на Столична община. Пресконференцията ще се проведе от 12.00 часа днес в зала 1 на Столичната община. \r\nЗоната обхваща: ул. „Граф Игнатиев“ от ул. „Алабин\" до бул. „Евлоги и Христо Георгиеви\" с прилежащите й площади „Джузепе Гарибалди“ и пл. „П. Р. Славейков“; ул. „Солунска“ (в участъка от ул. „Граф Игнатиев“ до бул. „Витоша“); ул. „6-ти септември“ (в участъка от ул. „Граф Игнатиев“ до ул. „Аксаков“); ул. „Цар Шишман“ (в участъка от ул. „Граф Игнатиев“ до пл. „Народно събрание“) и градината пред храма „Св. Седмочисленици“.", "date": "2018.05.03", "title": "Кметът на София Йорданка Фандъкова и зам.-кметът Евгени Крусев ще представят етапите за изпълнение на проект за изграждане, възстановяване и обновяване на публични пространства"}
{"url": "http://www.focus-news.net/news/2018/05/03/2517563/zam-ministar-denitsa-nikolova-shte-dade-simvolichen-start-na-proekt-za-izgrazhdane-na-nova-sportna-zala-osnoven-remont-i-novo-oborudvane-na-nsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“. Това съобщиха от пресцентъра на Министерство на регионалното развитие и благоустройството. Събитието ще се състои от 11.00 часа днес в двора на академията на улица „Гургулят“ №1. \r\nПроектът предвижда обновяване на материално-техническата база чрез извършване на основен ремонт и доставка на ново оборудване и обзавеждане на сградата и дворното пространство, както и изграждане на спортна зала. Строително –ремонтните дейности се финансират от Министерството на регионалното развитие и благоустройството чрез Оперативна програма „Региони в растеж“ 2014-2020 г. и са на стойност над 3,75 млн. лв.", "date": "2018.05.03", "title": "Зам.-министър Деница Николова ще даде символичен старт на проект за изграждане на нова спортна зала, основен ремонт и ново оборудване на НСА"}
{"url": "http://www.focus-news.net/news/2018/05/03/2517581/smolyan-na-ofitsialna-tseremoniya-shte-bade-dadeno-nachaloto-na-proekta-za-obnovyavane-na-dvorno-prostranstvo-i-ploshtadkite-na-gpche-i-vi-ou-ivan-vazov.html", "text": "На официална церемония ще бъде дадено началото на проекта за обновяване на дворно пространство и площадките на ГПЧЕ и VI ОУ \"Иван Вазов\". Това съобщиха от пресцентъра на Общината. На 3 май 2018 г. от 11.00 часа в двора със спортните площадки на VI ОУ „Иван Вазов“ и ГПЧЕ „Иван Вазов“ ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в град Смолян\", който се осъществява с финансовата подкрепа на Оперативна програма „Региони в растеж” 2014 – 2020, съфинансирана от Европейския съюз чрез Европейски фонд за регионално развитие.\r\nЦеремонията ще постави началото на строителните дейности за обновяване на дворно пространство и спортни площадки на ГПЧЕ и VI ОУ \"Иван Вазов\".", "date": "2018.05.03", "title": "Смолян: На официална церемония ще бъде дадено началото на проекта за обновяване на дворно пространство и площадките на ГПЧЕ и VI ОУ \"Иван Вазов\""}
{"url": "http://www.focus-news.net/news/2018/05/03/2517582/gen-kircho-kirov-uvelichenieto-na-svetovnite-voenni-razhodi-s-11-spryamo-2016-g-e-indikatsiya-za-mnozhestvoto-ognishta-na-naprezhenie.html", "text": "Увеличението на световните военни разходи с 1.1% спрямо 2016 г. е индикация за множеството огнища на напрежение. Това каза в сутрешния блок „Добро утро, България“ на Радио „Фокус“ бившият директор на Националната разузнавателна служба ген. Кирчо Киров. По думите му обстановката в света остава напрегната, като водещите държави без изненада полагат усилия за увеличаване на военните си ефективи. „Като изненада може да се счита отстъплението на Русия в този аспект, тъй като тя е изместена от Саудитска арабия от третото място, което заемаше по въоръжаване. Това са вероятни реални резултати и от средата, в която Русия се намира и развива, и санкциите, които са наложени влияят върху нейното икономическо развитие. Това от една страна. От друга страна от прокламираната вече от новоизбрания стар президент на Руската федерация Владимир Путин, че през неговия вероятно последен президентски мандат Русия ще обърне повече внимание върху вътрешните си проблеми, собствената икономика и с акцент върху повишаване на жизнения стандарт на руското население, което си остава един сериозен вътрешен проблем“, обясни той. „Увеличението на военните разходи в световен план заема близо 2.2% от глобалния вътрешен продукт, което неименуемо оказва влияние върху живота на гражданите в страните с подобни разходи\", коментира още ген. Кирчо Киров.", "date": "2018.05.03", "title": "Ген. Кирчо Киров: Увеличението на световните военни разходи с 1.1% спрямо 2016 г. е индикация за множеството огнища на напрежение"}
{"url": "http://www.focus-news.net/news/2018/05/03/2517583/sofiya-predstavitelniyat-ansambal-na-vaorazhenite-sili-i-voennite-duhovi-orkestri-shte-iznesat-kontserti-po-povod-praznika-na-balgarskata-armiya.html", "text": "Представителният ансамбъл на Въоръжените сили и военните духови оркестри ще изнесат концерти за жителите и гостите на града по повод Деня на Храбростта и празник на Българската армия. Това съобщиха от пресцентъра на Министерството на отбраната. От 19.00 часа днес в зала 1 на НДК в София Представителният ансамбъл на Въоръжените сили ще изнесе тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната. \r\nВ концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Гуна Иванова, Райко Кирилов, Сунай Чалъков, Бойка Дангова, Емилия Валенти, фолклорно трио „Ладена“, квартет „Армейска песен“, и други любими български изпълнители. Вход свободен.\r\nНа 5 май от 20.00 часа на площад „ Княз Александър I“  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „В. Левски” и военно формирование 24 150 - Стара Загора. Освен известни произведения от българската музикална култура, военните духови оркестри ще представят музикални творби на чуждестранни автори от богатия си жанров репертоар - джаз, филмова музика, латино и суинг. В музикалния парад ще участва и мажоретен състав от гр. Благоевград. Ще бъдат изпълнени елементи от церемонията-спектакъл „Искри” на Националната гвардейска част. \r\nМузикалният парад на военните духови оркестри ще завърши с празнична илюминация по повод Деня на Храбростта и празника на Българската армия. \r\nФлотският военен духов оркестър е създаден през 1881 година. Още през 19 век се поставя традицията музикантите да дават безплатни концерти за гражданството в Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов. Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия.\r\nФестивалният военен духов оркестър е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново.\r\nПредставителен духов оркестър на Сухопътни войски е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария.  Диригент на оркестъра е майор Анатолий Димитров.\r\nГвардейският представителен духов оркестър е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола. От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група. \r\nДнес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България.\r\nНачалник на оркестъра е подполковник Ради Радев – главен диригент на Българската армия.", "date": "2018.05.03", "title": "София: Представителният ансамбъл на Въоръжените сили и военните духови оркестри ще изнесат концерти по повод празника на Българската армия"}
{"url": "http://www.focus-news.net/news/2018/05/03/2517585/veliko-tarnovo-intenziven-e-trafikat-v-grada-dve-ulitsi-v-starata-chast-ostavat-zatvoreni.html", "text": "Интензивен е трафикът в града в началото на работния ден. Настилките са сухи, времето – ясно и слънчево. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и край по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Проходът на Републиката, но там все още е в сила предупреждението за опасност от падащи камъни. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.05.03", "title": "Велико Търново: Интензивен е трафикът в града, две улици в старата част остават затворени"}
{"url": "http://www.focus-news.net/news/2018/05/03/2517570/denyat-3-may-v-svetovnata-istoriya.html", "text": "Нов Наказателен закон, според който християни и мюсюлмани трябва да се третират еднакво, е обнародван на 3 май 1840 г. в Цариград.\r\nПрез 1791 г. парламентът на Полско-литовската държава обнародва Майската Конституция. Това е първата модерна конституция в Европа.\r\nНова Зеландия е обявена за колония на Великобритания през 1841 г. Десет години по-късно при пожар изгаря голяма част от Сан Франциско, умират 30 души. \r\nПрез 1849 г. започват Майските бунтове в Дрезден – последен етап от Германската революция от 1848 г.\r\nПрез 1853 г. до Бахамските острови потъва американският параход “Уилям и Мери”. Умират 170 души.\r\nПрез 1906 г. император Николай ІІ обявява руския, финския и шведския език за официални езици във Финландия, а същия ден Османската империя се отказва от претенции към Синайския полуостров, признавайки го за египетска територия. \r\nПрез  1937 г. американската писателка Маргарет Мичъл получава награда “Пулицър” за романа си “Отнесени от Вихъра”.\r\n1945 г. - в Португалия е обявен ден на траур в памет на Адолф Хитлер.\r\n1946 г. - Международният военен трибунал за Далечния Изток започва дело в Токио срещу 28 японски военни и правителствени лица, обвинени във военни престъпления и престъпления срещу човечеството по време на Втората световна война.\r\nПрез 1968 г. радикално настроени студенти от френската Сорбона започват масови стачни действия, към които постепенно се присъединяват 10 милиона граждани. В Англия е извършена първата сърдечна трансплантация.\r\nНа 3 май са родени: 1314 г. - Св. Сергий Радонежки (кръщелно име Вартоломей) - руски светец; 1469 – Николо Макиавели, историк и философ; 1933 г. – писателката Рада Москова („Куче в чекмедже”).\r\nНа 3 май умират: Султан Мехмед ІІ Фатих (Завоевател), френският композитор Адолф Адам, свещеник Климент Врачански, генерал-лейтенант Петър Тантилов, италианската певица Далида.\r\n3 май е Международен ден на свободата на печата.\r\n2017 г.\r\nСамоубийствена атака срещу конвой на НАТО в Кабул убива 8 цивилни и ранява 28 души.\r\n2017 г.\r\nПуерто Рико обявява най-големия фалит на \"местно правителство\" в САЩ.\r\n2015 г.\r\nВоенните в Нигерия освобождават над 230 пленници на групировката Боко Харам.\r\n2014 г.\r\nВ Краматорск загиват 10 човека, а над 30 са ранени при стълкновение с властите на Украйна.\r\n2014 г.\r\nВластите в Одеса обявяват тридневен траур.\r\n2012 г.\r\nВ Аржентина парламентът на приема закон за национализацията на 51 % от акцииите на нефтената компания YPF, принадлежаща на испанската „Repsol“.\r\n2012 г.\r\nПри взрив на пазара на град Потискум в Нигерия загиват 56 човека.\r\n2011 г.\r\nРумъния и САЩ постигнаха споразумение противоракетния щит, предназначен да защитава Европа от опасности на Изток, да бъде разположен в румънската ВВС база Девеселу, окръг Олт, на около 50 километра от северната ни граница и на 70 км от бъдещата АЕЦ.\r\n2007 г.\r\nВ речта си при откриването на конференцията за Ирак проведена в Египет иракският премиер Нури ал Малики призовава всички страни да опростят чуждестранните дългове на страната му.\r\nИрак дължи около 50 милиарда долара, предимно на Саудитска Арабия, Русия и Китай. Според иракския министър на финансите Баян Бакир Джабор дълговете са натрупани главно по време на войната на Саддам Хюсеин срещу Иран през 80-те години.\r\nЕгипет се е съгласява да опрости всички иракски дългове към Кайро, които възлизат на 800 млрд. долара.\r\n2000 г.\r\nАнглийската и немската стокова борса потвърждават, че се сливат, създавайки вторият по големина в света стоков пазар. Обединените фирми приемат общото име iХ (International Exchanges) – Международна Борса.\r\n1990 г.\r\nЧленове на новия парламент в Съветска република Латвия се срещат, за да обсъдят независимостта на държавата от Москва.\r\n1986 г.\r\n21 души са убити, а 41 са ранени след бомбена експлозия на самолет на летището в Коломбо, Шри Ланка. На борда има 128 пътници, 25 от които британци (5 от тях са ранени). Предполага се, че бомбата е поставена в самолета от тамилски бунтовници.\r\n1979 г.\r\nВодената от Маргарет Тачър Консервативна партия печели изборите във Великобритания. На следващия ден Тачер полага клетва като първата жена министър-председател.\r\nМаргарет Тачър е министър-председател на Великобритания в периода 1979-1990 г., като е преизбрана през 1983 г. и 1987 г. В годините 1975-1990 г. е лидер на Консервативната партия. От 1959 г. е депутат в камарата на общините. В периода 1970-1974 г. е министър на образованието и науката.\r\n1968 г.\r\nРадикално настроени студенти от френската Сорбона започват масови стачни действия, към които постепенно се присъединяват 10 милиона граждани.\r\n1968 г.\r\nИзвършена е първата сърдечна трансплантация в Англия. Екипът от Националната кардиологична болница в Лондон се състои от 18 души - лекари и сестри. Главен хирург е Доналд Рос. Оперираният мъж е 45-годишен, а самата операцията продължава седем часа.\r\n1947 г.\r\nЯпония приема промени в Конституцията си, според които на жените се дава право да гласуват.\r\n1946 г.\r\nМеждународният военен трибунал за Далечния Изток започва дело в Токио срещу 28 японски военни и правителствени лица, обвинени във военни престъпления и престъпления срещу човечеството по време на Втората световна война.\r\nМеждународният военен трибунал за Далечния Изток (или Токийски процес) се сформира, за да съди лидерите на Япония за три типа престъпления: Клас А: (престъпления срещу мира); Клас Б: (военни престъпления) и Клас С: (престъпления против човечеството), извършени по време на Втората световна война. Токийският процес се председателства от екип от 11 съдии от страните победителки във войната. Те са представители от Съединените Щати, СССР, Обединеното Кралство, Франция, Холандия, Република Китай, Австралия, Нова Зеландия, Канада, Индия и Филипините. 25 японски военни и политически лидери са обвинени в престъпления от Клас А и повече от 300 хиляди в престъпления от Клас Б и С. Трибуналът е открит на 3 май 1946 г. и закрит на 12 ноември 1948 г. Осъдени са 28 обвиняеми, повечето военни и политически лидери. Двама от обвиняемите умират от естествена смърт, докато трае процесът. Един получава нервен срив по време на процеса и е отстранен. Седем са осъдени на смърт чрез обесване за военни престъпления и престъпления против човечеството. Те са екзекутирани на 23 декември 1948 г.\r\n1945 г.\r\nПо време на Втората световна война (1939-1945 г.) американските войски освобождават Рангун от японците.\r\n1945 г.\r\nВ Португалия е обявен ден на траур в памет на Адолф Хитлер.\r\n1937 г.\r\nАмериканската писателка Маргарет Мичъл получава награда “Пулицър” за романа си “Отнесени от Вихъра”. Романът, разказващ за живота на Юга по време и след Гражданската война (1861-1865 г.), е претърпял повече от 70 издания. Филмиран e от Флеминг през 1939 г.\r\n1936 г.\r\nНа парламентарните избори във Франция печели Народния фронт (широка левоцентристка коалиция между комунисти, социалисти и радикали). На 4 юни 1936 г. Леон Блум формира коалиционно правителство, което представя програма за социални реформи. За пръв път в историята на страната социалист става министър-председател.\r\n1906 г.\r\nНиколай ІІ обявява руския, финския и шведския език за официални езици във Финландия.\r\n1906 г.\r\nВдовицата на руския писател Ф. Достоевски Анна Григориевна предава на Историческия музей колекцията на мъжа си.\r\n1906 г.\r\nТурция се отказва от претенции към Синайския полуостров, признавайки го за египетска територия.\r\n1853 г.\r\nДо Бахамските острови потъва американският параход “Уилям и Мери”. Умират 170 човека.\r\n1851 г.\r\nПри пожар изгаря голяма част от Сан Франциско. Умират 30 човека.\r\n1849 г.\r\nЗапочват Майските бунтове в Дрезден – последен етап от Германската революция от 1848 г.\r\n1841 г.\r\nНова Зеландия е обявена за колония на Великобритания.\r\nНова Зеландия е държава, разположена в югозападната част на Тихия океан. Към територията й се числят островите на Кук, Токелау и Ниеу в централната част на Тихия океан. Общата площ на държавата е 268 700 кв. км. Населението е около 3 320 000 жители. Столицата на Нова Зеландия е гр. Уелингтън. Начело на държавата е кралицата на Великобритания, представена от генерал-губернатор. Законодателният орган в държавата е Еднокамарен парламент (Палата на представителите). По-голямата част от територията на страната е планинска и хълмиста, бреговете на места са разчленени от фиорди. Най-високи планини в Нова Зеландия са Южните Алпи (връх Кук, 3 764 м). В северните територии климатът е умерен. Реките са пълноводни и богати на хидроенергийни ресурси.\r\n1840 г.\r\nВ Цариград е обнародван нов Наказателен закон, според който християни и мюсюлмани трябва да се третират еднакво. Нито един поданик на султана не може да бъде наказван, без да бъде доказана неговата вина. Законът предвижда сурови наказания за словесна агитация или за действия срещу държавата; участниците във въоръжени бунтове се наказват със смърт.\r\n1791 г.\r\nПарламентът на Полско-литовската държава обнародва Майската Конституция. Това е първата модерна конституция в Европа.\r\nЖечпосполита или Полско-литовската държава е федерация на Кралство Полша и Великото Литовско княжество, съществувала между 1569 г. и 1795 г. Държавата е продължение на Полско-литовския съюз, лична уния между двете държави от 1386 г. Тя е една от най-големите държави в Европа по онова време. През 18 век Жечпосполита е изправена пред множество вътрешни проблеми и е уязвима за външни влияния. Това дестабилизира политическата система и я довежда до ръба на анархията. Опитите за реформа, като тези предприети от Четиригодишния сейм през 1788-1792 г. и завършили с Майската конституция от 1791 г., идват твърде късно и страната е разделена три пъти от съседните Руска империя, Прусия и Австрийска империя. През 1795 г. Полско-литовската държава е напълно заличена от картата на Европа.На 3 май са родени:\r\n1933 г.\r\nРоден е Джеймс Браун - певец и музикант, едно от най-значителните имена на соул-музиката. Започва с госпъл-дует заедно с Боби Бърд и групата \"Феймъс флеймс\", а първият му запис е от 1956 г. По-известни албуми: \"The J. Brown Show Live at the Apollo\" (1963 г.), \"Pure Dinamite\" (1964 г.), \"Grits and Soul\" (1965 г.), \"Soul Brother Nо 1” (1966 г.), \"Raw Soul\" (1967 г.), \"Live at the Apollo, vol. 2\" (1968 г.), \"It’s a Mother\" (1969 г.), \"Ain’t in Funky\" (1970 г.), \"Revolution of the Mind\" (1971 г.), \"Mutha’s Nature\" (1977 г.), \"The Original Disco Man\" (1979 г.), \"Soul Syndrome\" (1980 г.), \"Special\" (1981 г.), \"Bring it On\" (1983), \"Living in America\" (1986 г.), \"In The Jungle Groove\" (1986 г.), \"Santa’s Got a Brand New Bag\" (1988 г.), \"Universal James\" (1992 г.), \"On Stage, Live\" (1999 г.).\r\n1919 г.\r\nРоден е Пит Сийгър - американски композитор, изпълнител на китара и банджо, автор на текстове, обществен деец. Творческият му път започва от края на 30-те години, когато напуска Харвард, за да изучава нар. песен. Заедно с У. Гътри създава легендарния квартет “Алманак Синдърс” (1940 г.). Работи като асистент на Алън Ломакс и се превръща в основна фигура на движението фолк-ривайвъл. След войната основава профсъюз на прогресивните автори на песни, създава нова група - “Уейвърс”, и е един от организаторите на фолкфестивала в Ню Порт. По времето на маккартизма попада в “черните списъци” и песните му не се излъчват от радиостанциите. Задълбочен изследовател на фолклора. С помощта на Робърт Райс издава книгата “Продължете”. Гостува в Китай, Япония, Австралия, Англия, СССР, ЧССР, ГДР (бивши) и др. От средата на 70-те години концертира със сина на У. Гътри - Алро Гътри. Албуми: “Original Talking Union” (1955 г.), “Pete Seeger Sings American Favorite Ballads, Vol. 1 to 5” (1959-1962 г.), “Pete Seeger with Memphis Slim and Willie Dixon at the Village Gate” (1960 г.), “Songs of Struggle and Protest” (1964 г.), “Dangerous Songs” (1966 г.), “Pete Seeger sings Woody Guthry”, “Pete Seeger’s Greatest Hits”, “Waist Deep in the Big Muddy and Other Love Songs” (1967 г.), “The World of Pete Seeger” (1972 г.), “Together in Concert” (1975 г.), “Precious Friend” (1982 г.) (последните два албума са записани съвместно с Алро Гътри).\r\n1870 г.\r\nРоден е Александър Николаевич Бенуа - руски художник, историк на изкуствата, художествен критик. Роден и живее в Санкт Петербург. В периода 1896–1898 г. и 1905–1908 г. работи във Франция. В произведенията си критикува академичното изкуство и определя като главен критерий за оценка на произведенията на изкуството тяхната художественост. Известно време работи като режисьор в Московския художествен театър заедно със Станиславски и Данченко (1913 г.-1915 г.). Александър Бенуа умира на 9 февруари 1960 г.\r\n1469 г.\r\nРоден е Николо Макиавели - държавник, историк и философ. Макиавели е роден във Флоренция. Баща му Бернардо ди Николо Макиавели е юрист и умира, когато синът му е на 16 години. Макиавели получава много добра подготовка като държавник и дипломат във френския двор в годните 1504 г., 1510 г.–1511 г., при папския престол (1506 г.) и германския император (1507 г. –1508 г.). В един от най-значимите си трудове „Владетелят” за първи път в Новото време излага принципите на държавно изграждане и методите, с които един владетел би могъл да придобие и задържи властта. Макиавели е определян като родоначалник на идеята за модерната държава и модерния владетел. Според Макиавели основната причина за бедите на Италия са политическите междуособици и разпокъсаността, които трябва да се преодолеят чрез силна централизирана власт. За постигането на тази цел всички средства са позволени. Автор е на “Декади върху Тит Ливий”, “Флорентински истории” и “Князът”. Изпълнява важни дипломатически мисии за Флоренция. Умира на 22 юни 1527 г. във Флоренция.\r\n1314 г.\r\nРоден е Св. Сергий Радонежки (кръщелно име Вартоломей) - руски светец. В юношеска възраст започва живота на отшелник в горите на Царска Русия. На 23 години е подстриган за монах и приема духовното име Сергий. Той е един от основателите на Троицкия манастир (днес Троице-Сергиевата лавра). Става игумен на манастира през 1340 г. и създава добре организирано стопанство, в което всички монаси и послушници водят смирен и скромен живот. Преди битката на Куликово поле Сергий благославя руските войски начело с княз Дмитрий Донски. Преди смъртта си получава последно причастие от митрополит Киприан. Умира на 25 септември 1392 г. Канонизиран за светец от Руската православна църква през 1423 г.На 3 май умират: \r\n1987 г.\r\nУмира Йоланда Джилипоти Далида – италианска певица. Нейният дебют е през 1956 г. в Париж с песента \"Бамбино\". През 1952 г. печели наградата \"Мис Египет\". В репертоара й са включени повече от 800 песни, от които 400 френски, 200 италиански, 200 на английски, испански, немски и други езици. През 70-те години продължава кариерата си като записва песни в стил диско. През 1981 г. в зала \"Олимпия\" в Париж организира гала-концерт по случай 25 години от първото й представяне.\r\n1924 г.\r\nУмира Роман Иванович Клайн – руски архитект, академик в Петербургската художествена академия от 1907 г. Роден е на 31 март 1858 г. Учи в Петербургската художествена академия в годните между 1877-1882 г., след което продължава образованието си в Париж до 1884 г. Преподавател е в Рижкия политехнически институт в периода 1916-1918 г., а от 1918 г. до 1923 г. в Московското висше техническо училище. Сградите, проектирани от Клайн, се характеризират с високо качество на изпълнението. Архитектурния стил, в който твори е модернизирана класика. Сред най-известните му произведения са сградата на Музея за изобразителни изкуства “А. С. Пушкин” в Москва 1898-1912 г., Бородинският мост в Москва 1912 г. и др.\r\n1856 г.\r\nУмира Адолф Адам – френски композитор, автор на над 50 оперни и балетни произведения. Адолф Адам е роден през 1803 г. в Париж. Постъпва в Парижката консерватория едва 14-годишен. На 25 години вече е автор на операта \"Пиер и Катерина\". През 1848 г. става професор в Парижката консерватория. В последните години от живота си създава оперите: \"Ако бях цар\" (1852 г., поставена за пръв път в България през 1930 г. в Софийската народна опера от Н. Д. Веков под диригенството на Т. Хаджиев), \"Нюрнбергската кукла\" (1852 г.), \"Фалстаф\" (1856 г.) и балета \"Корсар\" (1956 г.).\r\n1845 г.\r\nУмира Томас Худ - английски писател и карикатурист. Редактор е на списания, автор на стихотворения и хумористични произведения. Сборникът хумористични стихотворения “Въжета и странности” (1826-1827 г.) е начало на неговото творчество. Остра социална критика е заложена в “Песента на ризата” (1843 г.), едно от най-популярните в Англия и Европа произведения, отразяващо живота на работниците, в “Мостът на въздишките” (1844 г.) и в “Песен на работниците” (1844 г.).\r\n1481 г.\r\nУмира Мехмед II Фатих - турски султан. Роден е на 30 март 1942 г. в Одрин. Завоевател на Цариград. Син на Мурад II. За първи път заема престола на 1 декември 1444 г. Отказва се в полза на баща си Мурад II през септември 1446 г., а след неговата смърт на 3 май 1451 г. окончателно заема престола. През 1453 г. обсажда столицата на Византийската империя и я превзема на 29 май. През 1456 г. претърпява поражение от Я. Хуниади пред Белград, докато неговите пълководци се победени в Албания и Епир от войските на Скендербег през 1461 г. Тези несполуки са компенсирани с покоряването на Средна Гърция и на Сърбия през 1459 г., на Трапезундската империя, о-в Лесбос (1462 г.), Влашко (1463 г.), Карамания (1463 г.) и о-в Евбея (1470 г.). От 1470 г. до 1474 г. неговите войски разоряват Хърватско, Щирия, Крайна, Каринтия и Унгария, дори заплашват Венеция, която е принудена да изостави Шкодра през 1479 г. Същата година Мехмед II Фатих претърпява поражение в Унгария и опитите му да завземе о-в Родос се провалят през 1480 г. Умира в Ункяр Каири, Западен Анадол.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.03", "title": "Денят 3 май в световната история"}
{"url": "http://www.focus-news.net/news/2018/05/03/2517586/dimitar-dimitrov-politolog-svrahochakvaniya-ot-evropredsedatelstvoto-neminuemo-shte-dovedat-do-nerealizirani-nadezhdi-i-tseli.html", "text": "Свръхочаквания от европредседателството неминуемо ще доведат до нереализирани надежди и цели. Това коментира за сутрешния блок „Добро утро, България“ на Радио „Фокус“ политологът Димитър Димитров, като уточни, че към момента страната ни се справя много добре с поетата задача. „Председателството на Съвета на ЕС е рутинна дейност, която няма ролята да овластява, а да даде инструменти за задаване на тона на разговори и поставяне на важни теми в европейския дневен ред\", добави той. „Мисля, че Българското европредседателство в много отношения е забележително. Трябва, разбира се, да изчакаме срещата в края на май, както и последната среща на върха в началото на юни, за да направим обща оценка. Но ако изключим някои дребни детайли, най-вече негативната реакция към организираната младежка среща преди 10 дни, във всички останали посоки на усилия, вложени от българска страна, резултатите са положителни“, коментира Димитър Димитров. Той уточни, че намирането на консенсус по поставените приоритети от страна на България е трудно, но самото поставяне на теми като Западните Балкани на дневен ред е важно само по себе си. Политологът изтъкна, че по този повод трябва да бъдем по-скромни в очакванията си и по-щедри в оценките.", "date": "2018.05.03", "title": "Димитър Димитров, политолог: Свръхочаквания от европредседателството неминуемо ще доведат до нереализирани надежди и цели"}
{"url": "http://www.focus-news.net/news/2018/05/03/2517587/pregled-na-osnovnite-temi-v-dobrudzhanskiya-pechat.html", "text": "„Районната прокуратура в Добрич протестира размера на наложената глоба на управителя на „Евроманган“ ЕАД“, съобщава вестник „Нова добруджанска трибуна“. Решението на Добричкия районен съд е размерът на глобата да бъде 1000 лв. Това е минималния размер за престъплението, в което е уличен Дейвид Уелингс, представляващ фирмата. Предложени е размерът на глобата да бъде увеличен на 5000 лв. „Код: Черно“ в Добрич – родители погребаха безхаберието на държавата към бъдещето на децата“, съобщава изданието. Над 100 души са се събрали на 1 май, за да подкрепят националния протест под същото мото. Основното искане на протестиращите е реална защита на правата на децата. Протестиращите са били облечени в черно, те са оставили запалени свещи и бели цветя на стълбите пред сградата на Общината. „Библиотеката приканва всички да се включат в кампания „Лист по лист““, съобщава всекидневникът. Кампания е част от дейностите по проект „Библиотеката и училището – заедно за един по-чист град”, който се реализира с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот” в изпълнение на договор с Министерство на културата. В кампанията се включват всички участници в проекта – деца, родители, библиотекари, участниците в Летен детски клуб „Играй и учи”, читатели на библиотеката, граждани. \r\n„Кметът на Добрич: Нов асфалт ще има за над 20 улици в града“, с това заглавие на първа страница излиза днешният брой на вестник „Добруджанска трибуна“. Продължава активно да се работи в града и по саниране на блоковете. За 6 улици е предвиден цялостен ремонт, с изграждане на тротоари и улично осветление. Предстои обявяване на обществена поръчка за бул. „Добруджа“ и ул. „Никола Петков“. Само по бул. „3 март“, чийто ремонт се реализира сега, площта за обновяване е 28 000 кв. метра. В рубриката „Акценти“: „Румънци пълнят хотелите по Северното Черноморие за Гергьовден“. „Отпускат 379 525 лв. за противодействие на бедствия в Добричко“, съобщава изданието. Средствата са отпуснати от Министерски съвет за областта на Добрич. Над 321 000 лв. ще бъдат отпуснати за почистване на коритото на река Батовска. Средствата ще стигнат за около 3,3 км. В рубриката „Новини“ – „С богата програма отбелязват годишнината от победата на кан Тервел над арабите“. Програмата за отбелязване на 1300-та годишнина е разработена миналата година. Едно от предвидените неща е изработване на фасадно пано на жилищен блок с изображението на хан Тервел. Блокът е бил саниран през 2016 година. Паното ще бъде с височина над 10 метра, колкото е висок жилищният блок.", "date": "2018.05.03", "title": "Преглед на основните теми в добруджанския печат"}
{"url": "http://www.focus-news.net/news/2018/05/03/2517573/kmetat-na-sofiya-yordanka-fandakova-shte-se-sreshtne-s-prezidenta-na-avstriya-aleksandar-van-der-belen.html", "text": "Кметът на София Йорданка Фандъкова ще се срещне с президента на Австрия Александър Ван дер Белен днес. Това съобщиха от пресцентъра на Столична община. Двамата ще посетят в 16.30 часа площад „Александър I“, за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.  \r\n„Бронзовата къща“ се реализира по инициатива на посолството на Република Австрия и във връзка с Председателството на ЕС от България и предстоящото председателство на Република Австрия. Творбата е вдъхновена от българската традиционна архитектура и по-специално от Хрельовата кула от Рилския манастир. С тази арт-инсталация Столична община поставя символично началото на своя проект за превръщането на пространството, в това число и подземно, в галерия за съвременно изкуство, където творци от страната и чужбина ще могат да представят своите произведения. Докато в следващите дни тече изграждането на \"Бронзовата къща\", по оградата на обекта ще бъдат инсталирани визуализации върху винил.", "date": "2018.05.03", "title": "Кметът на София Йорданка Фандъкова ще се срещне с президента на Австрия Александър Ван дер Белен"}
{"url": "http://www.focus-news.net/news/2018/05/03/2517574/vertoleti-i-samoleti-ot-sastava-na-vvs-shte-izpalnyavat-poleti-nad-sofiya-vav-vrazka-s-podgotovkata-i-provezhdaneto-na-voenniya-parad-na-6-may.html", "text": "От днес до 6 май 2018 г. са планирани полети на вертолети и самолети на българските ВВС, с прелитане на малка височина над град София, площад “Княз Александър I”, във връзка с подготовката и провеждането на военния парад в Деня на Храбростта и празника на Българската армия. Това съобщиха от пресцентъра на Министерство на отбраната.\r\nТренировъчни полети над София ще бъдат изпълнявани в следните времеви интервали:\r\n- от 10.00 часа до 11.00 часа днес с прелитане над площад „Княз Александър I“; \r\n- от 10.00 часа до 11.00 часа на 4 май 2018 г. с прелитане над площад „Княз Александър I“;\r\n- от 10.00 часа до 11.00 часа на 5 май 2018 г. с резервен времеви интервал от 14.00 часа до 15.00 часа същия ден, с прелитане над площад „Княз Александър I“, за участие в генералната репетиция за парада;\r\n- от 18.00 часа до 20.00 часа на 5 май 2018 г., с прелитане над Националния стадион „Васил Левски”, за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).\r\nВ Деня на Храбростта и празник на Българската армия на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 часа до 11.00 часа за участие във военния парад.\r\nМинистерството на отбраната уведомява медиите и гражданите, че е забранено използването на въздушното пространство от дистанционно управляеми летателни системи (дронове) в периода на провеждане на тренировките на ВВС и по време на военния парад. Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора.", "date": "2018.05.03", "title": "Вертолети и самолети от състава на ВВС ще изпълняват полети над София във връзка с подготовката и провеждането на военния парад на 6 май"}
{"url": "http://www.focus-news.net/news/2018/05/03/2517588/sofiya-vavezhda-se-vremenna-organizatsiya-na-dvizhenieto-vav-vrazka-s-tarzhestvenoto-chestvane-na-denya-na-hrabrostta-i-praznika-na-balgarskata-armiya-6-may.html", "text": "Въвежда се организация на движението в града във връзка с тържественото честване на Деня на храбростта и празника на българската армия – 6 май. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\n- от 14.00 часа до приключване на мероприятието, днес на бул. „Витоша” между бул. „Патриарх Евтимий” и ул. „Шандор Петьофи”. \r\n- от 18.30 часа до приключване на генералната репетиция на 4 май 2018 г. и от 07.00 до 12.30 часа на 6 май 2018 г., както следва: \r\n- на ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; \r\n- на ул. „11-ти август” между бул. „Кн. Ал. Дондуков” и пл. „Св. Ал. Невски”; \r\n- на ул. „15-ти ноември” между бул. „Цар Освободител” и пл. „Св. Ал. Невски”; \r\n- на ул. „Московска” между бул. „Васил Левски” и бариерата на британското посолство; \r\n-  на ул. „Леге” между ул. „Съборна” и пл. „Атанас Буров”; \r\n- на ул. „Кн. Александър І” между ул. „Съборна” и пл. „Кн. Александър І”; \r\n- на пл. „Николай Гяуров”; \r\n- на всички паркинги на пл. „Княз Александър І”; \r\n- на паркинга на пл. „Атанас Буров”; \r\n- на паркинга на ул. „Княз Александър І” между бул. „Цар Освободител” и ул. „Московска”. \r\nОт 16.00 часа до приключване на мероприятието на 5 май 2018 г. на: \r\n- пл. „Кн. Александър І”; \r\n- на ул. „Дякон Игнатий” между ул. „Иван Вазов” и ул. „Ген. Гурко, с цел осигуряване място за противопожарния автомобил; \r\n- пл. „Николай Гяуров”; \r\n- северозападната дъга на пл. „Св. Александър Невски” между ул. „Оборище” и ул. „11-ти август”. \r\nОт 08.00 часа до приключване на събитието на 6 май 2018 г. на  ул. „Милин камък” между бул. „Джеймс Баучер” и бул. „Свети Наум”. \r\nЗабранява се влизането в двете посоки на пътни превозни средства, както следва: \r\nОт 18.00 часа до приключване на музикалния парад на 5 май 2018 г. \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”. \r\nОт 21.30 часа до приключване на генералната репетиция на 4 май 2018 г. и от 07.30 часа до завършване на мероприятията на 6 май 2018 г., както следва: \r\n- ул. „Оборище” между ул. „Г.С.Раковски” и бул. „Васил Левски”; \r\n- ул. „11-ти август” между бул. „Кн. Ал Дондуков” и пл. „Св. Александър Невски”; \r\n- ул. „15-ти ноември” между бул. „Цар Освободител” и пл. „Св. Александър Невски”; \r\n- ул. „Московска” между бул. „Васил Левски” и ул. „Кн. Александър І”; \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „ Леге” между ул. „Съборна”и бул. „Цар Освободител”; \r\n- ул. „Кн. Александър І” между ул. „Съборна” и бул. „Цар Освободител”. \r\nОт 17.00 часа до приключване на мероприятието на 3 май 2018 г. се разрешава престоят и паркирането на пътни превозни средства по ул. „проф. Фритьоф Нансен” между бул. „Патриарх Евтимий” и бул. „Васил Левски”, от страната на НДК.", "date": "2018.05.03", "title": "София: Въвежда се временна организация на движението във връзка с тържественото честване на Деня на храбростта и празника на Българската армия – 6 май"}
{"url": "http://www.focus-news.net/news/2018/05/03/2517589/plovdiv-koloni-ot-avtomobili-se-obrazuvat-po-bulevardite-hristo-botev-vasil-aprilov-i-tsar-boris-iii-obedinitel.html", "text": "Колони от автомобили се образуват по булевардите „Христо Ботев“, „Васил Априлов“ и „Цар Борис III Обединител“, предаде репортер на Радио „Фокус“ – Пловдив. Движението е натоварено и по булевардите „Шести септември“, „Руски“, „Пещерско шосе“, „Дунав“, „България“, „Източен“, „Освобождение“ и „Санкт Петербург“. Водачите трябва да шофират с повишено внимание и съобразена скорост, за да не се създават предпоставки за възникването на сериозни пътни инциденти. Пътните настилки в града са сухи и нормално проходими.\r\nТрафикът по основните направления в Пловдивска област също е интензивен. Най-натоварено движение се отчита по пътищата Пловдив - Карлово и Пловдив - Асеновград - Смолян, както и по пловдивския участък на АМ „Тракия“. Пътните настилки на територията на областта са сухи и нормално проходими, в планинските райони – предимно влажни, на места мокри. Опасност от образуването на свлачища и срутища има по направленията Асеновград-Смолян, Юговско ханче - Югово - Лъки - Здравец и Кричим - Стамболийски, както и в района на проходите „Козница“ и „Стражата“. От Областното пътно управление призовават водачите да преминават с повишено внимание и съобразена скорост по посочените участъци. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Ограничено е преминаването на камиони над 5 тона по пътя Плодовитово - Първомай - Асеновград, в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград.\r\nТони МИХАЙЛОВ", "date": "2018.05.03", "title": "Пловдив: Колони от автомобили се образуват по булевардите „Христо Ботев“, „Васил Априлов“ и „Цар Борис III Обединител“"}
{"url": "http://www.focus-news.net/news/2018/05/03/2517590/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето е ясно и слънчево, температурата на въздуха е около 12 градуса. Изсичане на храсти, оформяне на окопи и подравняване на банкети тече в участък от пътя между село Богатово и Севлиево. Нека водачите карат внимателно в участъка от км 2+000 до км 4+777. От Областно пътно управление – Габрово уточниха, че дейностите трябва да приключат до края на настоящата работна седмица. За изминалото денонощие в областта не са регистрирани тежки инциденти и нови затворени участъци. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. В едната лента се осъществява движението по пътя между Драгановци и Габрово, където в участъка от км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.05.03", "title": "Габрово: Ограничено е движението в участък от път Велико Търново – Стара Загора в района на Габрово заради строителни дейности"}
{"url": "http://www.focus-news.net/news/2018/05/03/2517592/dobrich-remontni-deynosti-na-asfaltova-nastilka-se-izvarshvat-po-okolovrastniya-pat-na-grada-i-po-napravlenieto-dobrich-varna.html", "text": "По две пътни отсечки в областта - Околовръстния път на областния център и по направлението Добрич - Варна, движението на автомобили се регулира с пътни знаци заради ремонтни дейности на асфалтова настилка. Няма въведени временни ограничения, но движението на превозни средства трябва да се извършва с повишено внимание, съобщиха от Агенция „Пътна инфраструктура“, предаде кореспондент на Радио „Фокус” – Варна. Движението е регулирано с пътни знаци. Ремонтните дейности продължават до 30 май. В Добрич времето е облачно, духа умерен до силен вятър, температурата на въздуха е около 14 градуса. \r\nЖулиета НИКОЛОВА", "date": "2018.05.03", "title": "Добрич: Ремонтни дейности на асфалтова настилка се извършват по Околовръстния път на града и по направлението Добрич - Варна"}
{"url": "http://www.focus-news.net/news/2018/05/03/2517591/blagoevgrad-zapochvat-praznichnite-proyavi-v-petrich-za-otbelyazvane-na-praznika-na-grada.html", "text": "Спортни турнири за деца и възрастни, предшестват и тази година проявите в чест на празника на Петрич. Това съобщиха от пресцентъра на Общината. Програмата продължава с откриването на Международния конкурс „Южни слънца”. Началото ще се постави от 18.30 часа днес на сцената на градския площад, когато ще бъде официалното откриване на конкурса под патронажа на кмета Димитър Бръчков. На 4 май 2018 г. през целия ден на градския площад ще се провежда състезателната част в отделните направления на Международния конкурс „Южни слънца”. В същия ден от 20.30 часа в зала „Арена Петрич” ще се състои церемонията по награждаване на участниците в Работнически турнир за купата на Петрич. На 5 май 2018 г. в 07.00 часа започва традиционният общоградски туристически поход до вр. Конкур, от 10.00 часа на градския площад се поставя началото на „Парад на професиите и знанието”, който се организира от ПГИТ „Проф. д-р Асен Златаров”. В 11.00 часа официално ще бъде почетена 10-годишнината от отварянето за посетители на Къща музей „Ванга”. От 18.00 часа е началото на концерта „Гергьовска люлка” в кв. „Дълбошница”. От 20.30 часа на 5 май 2018 г. на сцената на градския площад започва празничният концерт под надслов „Петрич – многолик и гостоприемен” с участието на група Б.Т.Р и Джон Лоутън. Участие в концерта ще вземат също местни състави и изпълнители. На 6 май 2018 г. от 11.00 часа на градския площад, всички жители и гости на Петрич ще бъдат поздравени от Ансамбъл „Гайтан”, Мъжка певческа група „Огражденска четворка”, ФФ „Хераклея”.", "date": "2018.05.03", "title": "Благоевград: Започват празничните прояви в Петрич за отбелязване на празника на града"}
{"url": "http://www.focus-news.net/news/2018/05/03/2517580/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.05.03", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/05/03/2517593/smolyan-na-ofitsialna-tseremoniya-shte-bade-dadeno-nachaloto-na-proekta-za-osnoven-remont-i-rekonstruktsiya-na-odz-buratino.html", "text": "От 10.00 часа днес на ул. „Евридика“ непосредствено до входа на Обединено детска заведение №5 „Буратино“ ул. Училищна №7, ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие. Това съобщиха от пресцентъра на Общината.\r\nЦеремонията ще постави началото на строителните дейности  за основен ремонт и реконструкция на ОДЗ \"Буратино\".", "date": "2018.05.03", "title": "Смолян: На официална церемония ще бъде дадено началото на проекта за основен ремонт и реконструкция на ОДЗ \"Буратино\""}
{"url": "http://www.focus-news.net/news/2018/05/03/2517595/faz-v-germaniya-gotvyat-pishtni-izlozhbi-za-200-godishninata-ot-rozhdenieto-na-karl-marks.html", "text": "С амбициозни изложби, посветени на живота и дейността на Карл Маркс, ще бъде отбелязана 200-годишнината от рождението на една от най-влиятелните личности в историята, съобщава германският национален ежедневник Die Frankfurter Allgemeine Zeitung.\r\nВ родния му Трир ще бъдат открити три големи експозиции, централната от които ще бъде „Карл Маркс. 1818-1883. Живот. Работа. Време“. В изложбата ще бъдат включени около 400 експоната от 11 държави, които се съхраняват в два музея в града. Официалното откриване и на трите изложби е в събота, 5 май, рождения ден на германския философ, считан от мнозина за духовен баща на комунизма. Тереза Герова", "date": "2018.05.03", "title": "FAZ: В Германия готвят пищни изложби за 200-годишнината от рождението на Карл Маркс"}
{"url": "http://www.focus-news.net/news/2018/05/03/2517933/washington-examiner-rusiya-obvini-sasht-che-falshifitsirat-dannite-za-ruskite-grazhdani-tarseshti-ubezhishte.html", "text": "От Кремъл заявиха в четвъртък, че служителите на Департамента за вътрешна сигурност на САЩ може да са фалшифицирали данни, които показват увеличение на руски граждани търсещи убежище в САЩ, пише американският вестник Washington Examiner.\r\n„Не знаем колко верни са тези статистики“, заяви говорителят на Кремъл Дмитрий Песков. „Трудно е да им се доверим безрезервно.“\r\nРуските молби за убежище достигнаха до висота от Студената война, след като 2 664 души са подали молба за убежище през 2017 година, според информацията на Службата за митници и имиграция на САЩ.\r\nДмитрий Песков призова да не се обръща прекалено внимание на данните.\r\n„В морето от лъжи човек трябва да бъде много внимателен в интерпретацията си на подобни данни“, заяви той.\r\nЮристи, занимаващи се с молбите за убежище, заявиха че много от тях са предизвикани от държавно подкрепената хомофобия, както и натискът върху политическите дисиденти.\r\nДен след като информацията беше обявена, руска държавна социологическа агенция докладва, че щастието на руските граждани е достигнало рекордно високи нива.\r\n„Нивото на щастие, което руските граждани показват през последните 12 месеца, е най-високото в историята на социологическите проучвания в страната“, заявиха от Всеруския център за изследване на публичното мнение. „Последните проучвания показват, че 83 процента от руските граждани мислят, че са хора с късмет като цяло.“ Йонислав Дочев", "date": "2018.05.03", "title": "Washington Examiner: Русия обвини САЩ, че фалшифицират данните за руските граждани търсещи убежище"}
{"url": "http://www.focus-news.net/news/2018/05/03/2517600/pregled-na-osnovnite-temi-vav-velikotarnovskiya-pechat.html", "text": "„Скандал в ПМГ „В. Друмев“ заради номинацията за приза „24 май“ е заглавие от първа страница на областния всекидневник „Янтра Днес”. Дванадесетокласникът Петко Казанджиев оспорва номинацията на ПМГ „Васил Друмев“ за наградата „24 май“ на Община Велико Търново, а това е прецедент в 10-годишната история на отличието. „Българи от Неапол спасяват църква“ е друго заглавие от днешното издание. Българската общност в Неапол ще събира средства за ремонт на църквата „Успение на Пресвета Богородица“ в лясковското село Добри дял. Идеята за благородната инициатива е на жена от селото. „Бълхи нападнаха Велико Търново“ , пише още вестникът. Бълхи нападнаха Велико Търново. Телефоните на „Янтра ДНЕС“ загряха, граждани се оплакват всеки ден, че децата им са нахапани, имат болезнени сърбежи, няма спасение. „Ученици върнаха изгубен портфейл“  е друга новина от днес. В изданието ще откриете и материал, разказващ за предстоящото издание на Събора на овцевъдите, където ще бъде представена стара българска кухня с овчи продукти. „Почернени родители не могат да вземат стотинка от 200 000 лв. кръвнина, убиецът лежи само … 4 години“ е заглавие от другия областен ежедневник „Борба“. „Какво е това правосъдие? Какво е това наказание? Убиецът на сина ми получи само 8 г. затвор, а вече е на свобода, защото е лежал наполовина“, прорида 59-годишната Стоянка от Горна Оряховица. „Скандал в Математическа гимназия заради ученическата награда „24 май“ е друга тема от вестника. Възражение срещу решението на педагогическия съвет на Природо-математическа гимназия „Васил Друмев“ относно номинацията за ученическата награда „24 май“ внесе дванадесетокласникът Петко Казанджиев. Така той стана първият ученик, осмелил се открито да говори за допуснатите, според него, нарушения. „Само за месец прокуратурата осъдена за 20 500 лева от оправдани клиенти“ е друга тема от всекидневника. Само през април Районният съд във Велико Търново е осъдил прокуратурата по три дела за 20 500 лева. Клиентите на държавното обвинение, които после са били оневинени от Темида, са искали доста повече пари  …  Кои са делата, за които ще бъде изплатено обезщетението, разберете от вестника. На първа страница на областния ежедневник е поместен и материал, разказващ за горнооряховец, който „може да е първият диабетик в света, пробягал 94 км“.", "date": "2018.05.03", "title": "Преглед на основните теми във великотърновския печат"}
{"url": "http://www.focus-news.net/news/2018/05/03/2517602/chitalishteto-v-devinskoto-selo-gyovren-izprati-blagodarstveno-pismo-do-predsedatelya-na-pg-na-gerb-tsvetan-tsvetanov.html", "text": "Благодарствено писмо до председателя на ПГ на ГЕРБ и зам.-председател на партията Цветан Цветанов изпратиха от Народно читалище „Светлина-1948“ – село Гьоврен, област Смолян. Това съобщиха от пресцентъра на ПП ГЕРБ. Причината е полученото дарение в размер на 1000 лв. за реализиране на инициативи по случай 70-годишния юбилей на местното читалище. Средствата са осигурени от парламентарната група на ГЕРБ.\r\n„Благодарение на Вас читалището ще осъществи успешно своята дейност и институция със 70-годишна история ще продължи да пази българската култура и традиции. Вашата подкрепа доказва, че с общи усилия можем да осъществим много благородни каузи. Благодарим Ви за бързата реакция и оказано съдействие. Вярваме, че и за в бъдеще ще запазим отличните си отношения и ще разчитаме на Вашата помощ в името на НЧ „Светлина-1948“ и жителите на с. Гьоврен“, се казва в благодарствения адрес, подписан от секретаря на читалището Рамадан Шанов.  \r\nПрез месец април Цветан Цветанов посети девинското село Гьоврен и обеща подкрепа на читалищните дейци за реализиране на дейности, които възпитават в патриотизъм.", "date": "2018.05.03", "title": "Читалището в девинското село Гьоврен изпрати благодарствено писмо до председателя на ПГ на ГЕРБ Цветан Цветанов"}
{"url": "http://www.focus-news.net/news/2018/05/03/2517598/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.05.03", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/05/03/2517596/dobrich-v-obshtinata-shte-se-provede-preskonferentsiya-s-direktora-na-cheshkiya-kulturen-tsentar-v-balgariya-dagmar-ostranska.html", "text": "В Общината ще се проведе пресконференция с директора на Чешкия културен център в България Дагмар Остранска. Това съобщиха от пресцентъра на Община град Добрич. Пресконференцията ще се състои от 10.00 часа днес в Малката заседателна зала на Общината. \r\nДагмар Остранска е директор на Чешкия културен център в България от края на 2017. Това е структура към Министерство на външните работи на Чехия и ролята му е да представя чешката култура зад граница. \r\nКонкретният повод за пребиваването на Дагмар Остранска в Добрич е монтирането на поезиомат в града (чешки проект) и намерението ѝ да се запознае с културната среда в града – културни пространства и база (зали и инструментариум) за евентуални съвместни събития. \r\nПоканени са всички, които желаят да получат повече информация за поезиомата и други културни проекти на Чешкия културен център, както и за бъдещата политика на Центъра.", "date": "2018.05.03", "title": "Добрич: В Общината ще се проведе пресконференция с директора на Чешкия културен център в България Дагмар Остранска"}
{"url": "http://www.focus-news.net/news/2018/05/03/2517605/kongresmeni-ot-sasht-kam-yens-stoltenberg-pokanete-makedoniya-da-stane-chlen-na-nato.html", "text": "„Обединена македонска диаспора“ (ОМД) информира обществеността, че 11 американски конгресмени, водени от Джим Бенкс от щата Индиана са изпратили писмо до генералния секретар на НАТО Йенс Столтенберг с призив за отправяне на покана за пълноправно членство на Македония, която е решаващо значение за американските интереси на Балканите, както и за Алианса . Те са членове на Конгресната група за Македония, създадена през 2011 г. в сътрудничество с ОМД, отбелязва скопското електронно издание МКД, като привежда пълния текст на писмото.\r\n„Уважаеми Йенс Столтенберг, генерален секретар на НАТО,\r\nОт установяването на дипломатическите отношения през 1995 г., САЩ подкрепят Македония в нейните стремежи за пълноправна интеграция в евроатлантическите институции, при което остават верен партньор, който подпомага страната в укрепване на демократичните й възможности. За една мултикултурна нация като Македония ние вярваме, че има светло бъдеще напред. Вярваме, че е време Македония да се присъедини към НАТО.\r\nНие в Конгреса следихме отблизо политическата и дипломатическата ситуация в Македония. Тъй като Македония се движи по пътя към по-стабилно бъдеще, виждаме огромна възможност за по-нататъшно насърчаване на нашите взаимни отношения, които са от решаващо значение за Балканите. Ето защо, ние специално сме окуражени от надеждата на прогреса в преговорите под егидата на ООН, както и от готовността на македонските и гръцките лидери да усъвършенствате своите отношения.\r\nСАЩ демонстрираха голяма полза в отношенията си с Македония. С ключовия институционален напредък в способностите и възможностите си, Македония увеличава готовността си да стане пълноправен член на НАТО. В същото време, Македония показа готовност и чрез участието си в операции на НАТО в Косово и Афганистан, както и с това, че застана на наша страна в случая с Ирак. НАТО се развива в сложна среда, конкурентна на Русия, така че е несъмнена необходимостта от това Македония да бъде приета в нашия ключов съюз.\r\nИмайки предвид това, силно ви препоръчваме да поканите Македония да се присъедини към Алианса. Такава решителна стъпка не само представлява интерес за Алианса, но и за нашата перспектива срещу руската агресия.\r\nИскрено Ваши,\r\n11 конресмени-приятели на Македония \".Тереза Герова", "date": "2018.05.03", "title": "Конгресмени от САЩ към Йенс Столтенберг: Поканете Македония да стане член на НАТО"}
{"url": "http://www.focus-news.net/news/2018/05/03/2517604/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на Радио „Фокус“ - Шумен. Сред по-натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. Макак по главен път София - Варна. Спокойно се пътува в посока Силистра. Пътните настилки са сухи, видимостта е нормална.  Продължава работата по изграждане на пътна връзка при км 59 в село Осенец, движението в работния участък по пътя Русе – Разград – Шумен се осъществява в една лента. Затворена е лентата за движение в участъка в посока Разград – Русе. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.03", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/05/03/2517584/andrey-plenkovich-premier-na-harvatiya-ivitsa-dachich-e-neuspeshen-pevets-na-shlageri-no-nyama-da-otteglyame-poslanika-si.html", "text": "Министър-председателят на Хърватия Андрей Пленкович потвърди, че правителството му няма да оттегли посланика си от Сърбия, след като военният министър на Загреб Дамир Кръстичевич бе обявен за персона нон грата от Белград, пише скопското електронно издание МКД.\r\nСлед разменените остри реплики между Пленкович и първия дипломат на Белград Ивица Дачич, който заяви, че сърбите и хърватите не са едни и същи, припомняйки, че последните са се били на страната на нацистите в годините на Втората световна война, лидерът на кабинета в Загреб определи изказванията на Дачич като „скандална реторика“. \r\n„Решително отхвърляме скандалните изказвания на един външен министър, който е известен с това, че е неуспешен певец на шлагери, с такива изявления няма да се занимаваме, а ще водим европейска политика\", заяви Пленкович пред журналисти в Загреб.\r\nТой отново подчерта, че Хърватия се стреми към политика на сътрудничество с всеки, който уважава цивилизацията и европейските стандарти. „Обсъждахме темата (за отношенията със Сърбия – бел. р.) и вчера, и днес. Хърватия е отговорна държава и искаме да отворим нови страници в сътрудничество с всички съседни страни\", увери хърватският премиер.\r\nВсе пак, това не означава, че хърватското правителство ще остане „длъжно\" на Сърбия, допълни Пленкович. \r\nНа заседание миналата седмица правителството в Белград определи хърватския министър на отбраната за персона нон грата за неопределено време. Мярката бе наложена в отговор на решението на управляващите в Загреб да не допуснат в страната военният министър на Белград Александър Вулин. Тереза Герова", "date": "2018.05.03", "title": "Андрей Пленкович, премиер на Хърватия: Ивица Дачич е неуспешен певец на шлагери, но няма да оттегляме посланика си"}
{"url": "http://www.focus-news.net/news/2018/05/03/2517606/sliven-namalena-e-vidimostta-na-mesta-v-oblastta-zaradi-magla.html", "text": "Намалена е видимостта по пътищата в Сливенско заради мъгла. Трафикът е интензивен, съобщиха от Областно пътно управление. Натоварено е движението по пътя Сливен – Ямбол. Няма въведени ограничения за пътуващите. Пътните настилки са сухи и нормално проходими. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. По пътя Новоселец – Раднево се извършват ремонтни дейности. Опасност от падащи камъни има по пътя Сливен – Ичера – Градец.", "date": "2018.05.03", "title": "Сливен: Намалена е видимостта на места в областта заради мъгла"}
{"url": "http://www.focus-news.net/news/2018/05/03/2517597/burgas-izvarshvat-se-remontni-deynosti-na-patya-slanchev-bryag-burgas-s-izgrazhdane-na-vtoro-platno-v-uchastaka-pomorie-aheloy.html", "text": "С нормална интензивност се осъществява движението на моторни превозни средства в областта. Това каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Няма ограничения на видимостта. Извършват се ремонтни дейности на пътя Слънчев Бряг – Бургас с изграждане на второ платно в участъка Поморие - Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г. Интензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nЯнислава КРЪСТЕВА", "date": "2018.05.03", "title": "Бургас: Извършват се ремонтни дейности на пътя Слънчев Бряг – Бургас с изграждане на второ платно в участъка Поморие - Ахелой"}
{"url": "http://www.focus-news.net/news/2018/05/03/2517603/pazardzhik-vazstanovenata-kitka-i-prasten-narechi-mi-shte-se-provede-v-natsionalnata-gimnaziya-po-gorsko-stopanstvo-vav-velingrad.html", "text": "Възстановка под надслов „Китка и простен наречи ми!“ ще се проведе в Националната професионална гимназия по горско стопанство „Христо Ботев“ във Велинград днес, съобщиха за Радио „Фокус“ – Пазарджик от учебното заведение. Събитието е иновативно по модела импровизационен театър, по фолклорните традиции и етнографски практики от Чепинския край, свързани с Гергьовден. Събитието се организира с експертната подкрепа на Историческия музей в курорта и е заключителна публична изява на клуб „Училище за театър“.  Проявата ще бъде открита с музикален съпровод на гайда от Николай Лявов, ученик от 11а клас.", "date": "2018.05.03", "title": "Пазарджик: Възстановената „Китка и пръстен наречи ми!“ ще се проведе в Националната гимназия по горско стопанство във Велинград"}
{"url": "http://www.focus-news.net/news/2018/05/03/2517609/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nДнес общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nЯсен Михайлов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nДамян Петров - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nГошо Къчков - от 17:30 до 19:00 часа в офиса на ГЕРБ в район „Северен” на бул. ”Марица” №91. \r\nПенчо Малинов - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.05.03", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/05/03/2517610/kyustendil-prodalzhavat-remontnite-deynosti-v-uchastatsi-ot-patya-sofiya-kyustendil-gkpp-gyueshevo.html", "text": "Продължават ремонтните дейности в участъци от пътя София – Кюстендил – ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтни дейности на асфалтовата настилка се извършват в участъка между селата Ябълково и Драгомирово. Предприет е ремонт на асфалтовата настилка и в района на граничния пункт. Дейностите са със срок до 3 май. Движението по пътя между селата Смоличано и Пелатиково е ограничено поради пропадане на пътното платно в четири участъка от това направление. Срокът е до 30 юни.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.03", "title": "Кюстендил: Продължават ремонтните дейности в участъци от пътя София – Кюстендил – ГКПП „Гюешево”"}
{"url": "http://www.focus-news.net/news/2018/05/03/2517607/dobrich-v-galeriya-georgi-petrov-shte-bade-predstavena-novata-kniga-na-dragni-dragnev-ne-e-v-tyaloto-zhivotat.html", "text": "От 17.30 часа днес в Галерия „Георги Петров“ (Луксор сити център - Добрич) Драгни Драгнев ще представи последната си книга „Не е в тялото животът“. Това съобщиха от пресцентъра на Общината. Организатори на събитието са Община град Добрич, Сдружение на писателите – Добрич и Галерия „Георги Петров“. Този път авторът ще предложи на почитателите си нови стихове и есета.\r\nДРАГНИ ДРАГНЕВ е роден на 5 януари 1939 г. в град Добрич. Дипломира се по специалностите Българска филология и История във ВТУ „Св. св. Кирил и Методий”. Дълги години работи като журналист във в.”Добруджанска трибуна” и БТА. Първите си стихотворения публикува във вестници и списания във Варна, Добрич и София. Първата му поетична книга „Жътва” излиза през 1976 г. Драгни Драгнев е автор на 9 стихосбирки, на повести, романи, новели и на исторически драми за кан Аспарух и кан Тернел. Написал е публицистичните книги „Кръгът на Дора Габе”, „Нашата Дора Габе” и „Мъдрецът и Птицата”. Основна тема в творчеството му е съдбата на Добруджа в миналото и днес. Стихове на Драгни Драгнев са превеждани на руски, украински и унгарски език. Членува в Сдружението на писателите в Добрич. Член e на Съюза на българските писатели.", "date": "2018.05.03", "title": "Добрич: В Галерия „Георги Петров“ ще бъде представена новата книга на Драгни Драгнев „Не е в тялото животът“"}
{"url": "http://www.focus-news.net/news/2018/05/03/2517611/varna-kosyat-trevnite-ploshti-v-severnoto-platno-na-avtomagistrala-hemus-ot-ot-pv-letishte-do-povelyanovo.html", "text": "Движението по автомагистрала ,,Хемус от км 422+000 (п.в. \"Летище\") до км 407+000 (Повеляново) се осъществява с повишено внимание поради косене на тревни площи под мантинели в северното платно, предаде репортер на Радио „Фокус“ – Варна. Движението по АМ ,,Хемус“ от км 407+000 Повеляново до км 425+500 Варна се осъществява с повишено внимание поради частични ремонтни дейности на асфалтовата настилка, който ще продължи до 4 май. Движението се осъществява съобразно създадената организация за движение. Ремонтните дейности започват от Повеляново посока Варна в южното платно и продължават посока Варна – Повеляново в северното северно платно. Пътните настилки в областта са сухи, но на места е мъгливо, с ниска слоеста облачност. Около обяд облачността ще се издигне и следобед ще бъде предимно слънчево. По АМ „Черно море“ Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“.\r\nПо данни на Агенция „Пътна инфраструктура“ по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи. Движението е в свободната лента, съобразно създадената организация на движение. Движението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на ремонтни дейности на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 (километраж по проект) от км 210+862.10 до км 215+629.05 (километраж по съществуващ път), ще се осъществява съгласно Временна организация на движението, която предвижда движението да се отклонява по алтернативен маршрут: – Посока Бургас- Варна и обратно: Път I-9 (км 229+700 Пътен възел Бургас „Север“) – път III-906-път III-906/км 52+500 Каблешково, пътно кръстовище с път III-6009 - път III-6009– път I-9 км 209+900 пътно кръстовище след Ахелой и обратно. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка. Движението  по път III-9004 ,,Падина – Житница” се осъществява с повишено внимание поради ремонтни дейности на асфалтовата настилка. Движението в района се регулира от сигналист.\r\nМилена СТОЕВА", "date": "2018.05.03", "title": "Варна: Косят тревните площи в северното платно на автомагистрала „Хемус“ от от п.в. \"Летище\" до Повеляново"}
{"url": "http://www.focus-news.net/news/2018/05/03/2517601/smolyan-po-patya-sokolovtsi-banite-se-izvarshvat-chastichni-remonti-na-patnata-nastilka.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност. През нощта не са получавани сигнали за инциденти по пътищата в областта. По пътя Соколовци – Баните се извършват частични ремонти на пътната настилка и водачите трябва да се движат с повишено внимание и съобразена скорост по това направление. Движението по направленията Средногорци – Мадан – Печинско и Рудозем – Смолян се осъществява с повишено внимание в свободните ленти, съобразно създадената организация на движение, поради оформяне на окопи и почистване на свлечени земни маси и наноси. Във връзка с отстраняване на канализационна авария в центъра на гр. Рудозем до 18.00 часа днес, движението на автомобилите от бул. „България“ ще бъде спряно, обходният маршрут е по улиците „Хан Аспарух“ и „Стефан Стамболов“. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си интензивност за делничен ден. По-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2018.05.03", "title": "Смолян: По пътя Соколовци – Баните се извършват частични ремонти на пътната настилка"}
{"url": "http://www.focus-news.net/news/2018/05/03/2517614/vitsepremierat-valeri-simeonov-s-distantsionno-upravlenie-evropeyski-merki-i-napudreni-dokladi-nyama-da-se-reshat-problemite-v-romskite-mahali.html", "text": "Трябва да е ясно, че с дистанционно управление, с европейски мерки и с напудрени доклади и концепции няма  да се решат проблемите в ромските махали в България. Проблемите се решават, когато човек отиде вътре на място, влезе в тази бъркотия и започне да създава ред. И това е според мен добрия и успешен модел. Това каза вицепремиерът по икономическата и демографската политика Валери Симеонов в предаването  по БНТ. \r\nПо повод внесения от Валери Симеонов доклад в Министерски съвет за интеграцията на ромите, както и за ситуацията в Асеновград, вицепремиерът коментира: „Там, може, би за първи път, гордея се, че имах активно участие в този процес, направихме една съгласувана кампания заедно с местните власти. Държавата, заедно с местните власти успя да реши проблемите, за което искам да благодаря за съдействието на Община Асеновград, както и на обществеността, която, макар и малко трудно и със закъснение разбра и подкрепи нашите действия. Най-важното беше, че там беше назряла една втора „Катуница“, имаше изключително висок градус на напрежение. Знаете, че етнически, градът беше разделен на две – циганската махала и българската общност. Имаше рискове от сблъсъци, кръвопролития и т.н. Буквално на следващия ден отидох там и заедно с кмета организирахме веднага една кръгла маса. Съвещание с институциите, обединихме усилията на държавата и общината и постигнахме това, което все още, според мен, не се оценява напълно, но ние постигнахме пълно умиротворяване – с присъствието на част от полицията, с активизирането на дейностите на Общинския съвет, с активизацията на напоителните системи, със съответните предварителни мероприятия, с проверката на общинските служители за незаконно строителство и т.н.“. „Изградихме полицейски участък и в крайна сметка, хората някак забравиха, но от тогава в Асеновград няма проблеми. Същият модел предложихме в „Шекер махала“ в Пловдив, където също имаше голямо напрежение, но ето това е модела, а не чрез тези дебели доклади, които аз съм длъжен по силата на своите служебни задължения да представям и да бъдат приети в Министерски съвет“, смята още вицепремиерът.", "date": "2018.05.03", "title": "Вицепремиерът Валери Симеонов: С дистанционно управление, европейски мерки и напудрени доклади няма да се решат проблемите в ромските махали"}
{"url": "http://www.focus-news.net/news/2018/05/03/2517612/gen-kircho-kirov-bivsh-direktor-na-nrs-ne-se-ochertavat-golemi-nekontroliruemi-pototsi-bezhantsi-koito-da-zastrashavat-balgarskata-granitsa-no-problemat-e-nalitse.html", "text": "Не се очертават големи неконтролируеми потоци бежанци, които да застрашават българската граница, но проблемът е налице. Това каза за сутрешния блок „Добро утро, България“ на Радио „Фокус“ бившият директор на Националната разузнавателна служба ген. Кирчо Киров. Той изтъкна, че естеството на миграционния проблем е достатъчно познато на европейските институции, но големият проблем се състои в това, че ЕС не е в състояние да действа като единен политико-икономически фактор. „Това е дългосрочен проблем, който няма еднократно решение. Той ще продължи да съществува главно поради две причини. Първо, в една част от бежанските маси са прикрити хора, свързани с бойните действия на територията на Ирак и Сирия, опитващи се да се завърнат в страните си по произход. Вторият аспект на този проблем е обстоятелството, че страните, през които преминават, а България е една от транзитните държави, имат на територията си големи малцинствени групи от население, изповядващо ислямската религия. Преминаващите са носители на радикален ислям и ще продължат да контактуват с представители на тези малцинства, да разчитат на тяхната подкрепа и да влияят и за тяхното радикализиране“, обясни ген. Кирчо Киров. Той коментира още, че дейността на разузнавателните служби е от изключителна важност, за да може да се подсигури достоверна изпреварваща информация за намеренията преди всичко на радикализирани лица и групи. „Натискът, на който те са подложени, действа като спойка и двигател на тяхното усъвършенстване\", добави той.", "date": "2018.05.03", "title": "Ген. Кирчо Киров, бивш директор на НРС: Не се очертават големи неконтролируеми потоци бежанци, които да застрашават българската граница, но проблемът е налице"}
{"url": "http://www.focus-news.net/news/2018/05/03/2517613/pregled-na-osnovnite-temi-v-shumenskiya-pechat.html", "text": "„От вилните зони отново са изгонени кучета“ е водещото заглавие във вестник „Шуменска заря“. Отново от вилните зони са натирени по кварталите кучета, защото не са нужни на стопаните им. За кратко време в кв. „Боян Българанов“ има нови шест безстопанствени кучета, които не са чипирани, нито обезпаразитени, нито кастрирани. „В „Боян Българанов“ в последните 3 месеца непрекъснато обираме такива кучета. Колкото и да работи един приют, като се изсипят кучета отвсякъде, се получава един водовъртеж“, каза Дария Георгиева, управител на приюта за бездомни животни „Тонка Петрова“ в Шумен. „“Национално признание за учител по хореография от СУ „Сава Доброплодни“ – Шумен“ е друго заглавие от първа страница. В Световния ден на танца, хореографът Борис Иванов от СУ „Сава Доброплодни“, получи признание за своята преподавателска дейност. Наградата, статуетка, му връчи проф. Даниела Дженева, зам.- ректор на АМТИИ – Пловдив и главен художествен ръководител на фолклорен ансамбъл “Тракия”. „Център за възрастни хора ще правят в село Имренчево“, съобщава ежедневникът. Инвестицията е за повече от 550 хил. лв. и е осигурена от оперативна програма „Региони в растеж“. Община Велики Преслав е една от трите в област Шумен, които ще изпълняват проект, осигуряващ достъп до качествени социални услуги за хора на възраст и пенсионери с увреждания. „Община Каолиново с договор по Програмата за развитие на селските райони на стойност 1 980 960 лева“, пише изданието. Безвъзмездната финансова помощ се предоставя за изпълнение на проект „Реконструкция на общински пътища в община Каолиново”. „В Драгоево откриха майските културни вечери“ е тема от вътрешните страници в броя. „Шуменският университет бе домакин на международен научен форум в областта на филологията“, инфорвира изданието. Актуалната тематика на форума „Екология на езика и съвременна комуникация“събра в България над 100 участници – водещи изследователи и преподаватели-русисти от България, Русия, Украйна, Казахстан, Беларус, Чехия, Полша, Македония, Румъния, Сърбия, Китай и Япония. Интервюто в броя е с проф. д-р Ингрид Шикова, експерт в областта на политиките на ЕС.", "date": "2018.05.03", "title": "Преглед на основните теми в шуменския печат"}
{"url": "http://www.focus-news.net/news/2018/05/03/2517615/plovdiv-pochinala-e-77-godishnata-zhena-koyato-beshe-blasnata-ot-lek-avtomobil-na-bul-nikola-vaptsarov.html", "text": "Починала е 77-годишната жена, която беше блъсната от лек автомобил на бул. „Никола Вапцаров“ в Пловдив на 2 май. Това съобщиха за Радио „Фокус“ – Пловдив от пресцентъра на Университетската болница „Св. Георги“, където пострадалата бе настанена. Жената е била с доста сериозни наранявания на таз и предмишница. Лекарите не са успели да я спасят и тя е починала няколко часа след инцидента.„Фокус“ припомня, че сигналът за пътния инцидент на пешеходна пътека по булевард „Никола Вапцаров“ в Пловдив бе подаден към 13.40 часа вчера. Жената е била блъсната от лек автомобил „Фолксваген“ с 70-годишен водач зад волана. Първоначалните данни сочиха, че пострадалата няма сериозни наранявания, но впоследствие се оказа, че въпреки липсата на външни кръвоизливи, тя е в тежко състояние.\r\nТони МИХАЙЛОВ", "date": "2018.05.03", "title": "Пловдив: Починала е 77-годишната жена, която беше блъсната от лек автомобил на бул. „Никола Вапцаров“"}
{"url": "http://www.focus-news.net/news/2018/05/03/2517616/pregled-na-osnovnite-temi-v-burgaskiya-pechat.html", "text": "„Връщат грамофона на „Богориди“ е водещото заглавие на всекидневника „Черноморски фар“. „Ще върти песни на „Тоника“ и Тони Димитрова“ и „Гларусът отново „каца“ в ръцете на Пандира“ са двете подзаглавия на статията. Един от символите на Бургас – Грамофонът, ще бъде върнат на мястото му в сряда. След като тялото му бъде позиционирано, в него ще бъде имплантирана система с механично изпълнена музика. „Жена почина след ухапване от кърлеж“ е другото заглавие в ежедневника. Първа жертва на кърлежите за 2017 година регистрират здравните хроники в региона. Възрастната жена от община Камено е починала от марсилска треска. „През есента започва изграждането на Северния обход на Бургас“ е заглавието на темата. „Ще реализираме идеята на Димитър Николов за скоростни пътища до общините в региона“, заяви министър Нанков. „Разработват проект за инсталация, която ще преработва органични отпадъци“ е друго заглавие на вестника „Черноморски фар“ „Тя ще събира изхвърлените остатъчни продукти от ресторанти и домакинства“ е подзаглавието на статията. Анаеробна инсталация за преработване на органични продукти от ресторантите и домакинствата ще бъде внедрена в Бургас. Екип от специалисти на Община Бургас разработва идеен проект за инсталацията. „Владиката освети новият храм в Руен“ е друго заглавие. “ На Гергьовден ще е първата Св. Литургия с курбан“ е подзаглавието на статията.", "date": "2018.05.03", "title": "Преглед на основните теми в бургаския печат"}
{"url": "http://www.focus-news.net/news/2018/05/03/2517619/kyustendil-zapochva-desetoto-izdanie-na-mayskite-muzikalni-dni.html", "text": "В града започва десетото юбилейно издание на Майски музикални дни. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите ѝ музикалният форум ще започне от 19.00 часа в Художествена галерия „Владимир Димитров – Майстора”, където ще се представи концерт на камерен оркестър „Орфей”. Организатори на фестивала, който ще продължи до 31 май, са Музикално сдружение „Марин Големинов” и Община Кюстендил. Майските музикални дни са посветени на 110-та годишнина от рождението на големия български композитор, диригент, педагог и автор на музикални трудове акад. Марин Големинов. За изминалото десетилетие във фестивала са взели участие над 300 музиканти от България и чужбина, сред които известни ансамбли и изпълнители.\r\nВенцеслав ИЛЧЕВ", "date": "2018.05.03", "title": "Кюстендил: Започва десетото издание на Майските музикални дни"}
{"url": "http://www.focus-news.net/news/2018/05/03/2517618/pregled-na-osnovnite-temi-vav-varnenskiya-pechat.html", "text": "„Предстои ли финансов апокалипсис след влизането ни в еврозоната?“ Това е водещото заглавие на вестник „Черно море“. 19% от българите предпочитат за почивка Северното Черноморие. 40% от пълнолетните българи планират да ходят на почивка това лято, а повече от половината (55%) не обмислят ваканция. 5% са тези, които не знаят или все още не са взели решение за почивка през летния сезон. „17 млн. лв. са събрани от концесии и наеми на плажове през 2017 г.“, четем на стр. 2. Приходите от концесии и наеми на плажове през 2017 г. се увеличават с 22% на годишна база и достигат 17 млн. лева. „Боровец-север може да стане привлекателен квартал“ ни информира още изданието на стр.3. План за регулация и застрояване на местност Боровец-север ще започне да се изработва, след като стане факт решението на Общинския съвет. „Бъдещи варненски дизайнери обраха призове от национална надпревара в Пловдив“, четем на същата страница. С отличия от Х панорама на професионалното образование под егидата на МОН се завърнаха ученици от Професионалната гимназия по текстил и моден дизайн – Варна. „Пръскат срещу кърлежи за втори път“, пише ежедневникът. Третираните площи ще се обозначават с предупредителни табели. Започва втората за годината обработка против кърлежи на терени с обществено значение на територията на община Варна. „Поставиха изкуствена раменна става на болен с артроза с уникална демонстрация“, четем на 4-та стр. Операция по ендопротезиране на раменна става на 59-годишен варненец с тежка артроза на лявата раменна става извърши пред наблюдатели екип от специалисти от клиниката по ортопедия и травматология в МБАЛ “Света Анна – Варна”. „Балетната трупа на Операта получи награда “Златна муза 2018”, съобщава още вестникът. Наградата за класическо балетно изкуство на Асоциацията на хореографите в България получи варненското „Лебедово езеро”.", "date": "2018.05.03", "title": "Преглед на основните теми във варненския печат"}
{"url": "http://www.focus-news.net/news/2018/05/03/2517620/the-daily-express-do-30-dushi-sa-postradali-pri-eksploziya-v-severnata-chast-na-london.html", "text": "До 30 души са пострадали при експлозия, избухнала в северната част на Лондон по време на честване на еврейски празник, който по традиция се отбелязва с огньове, съобщава британският вестник The Daily Express.\r\nИнцидентът се е случил в Стомфорд Хил в северната част на британската столица, а по първоначални данни може да е предизвикан от мобилен телефон. Медиите съобщават, че в огъня са хвърлени множество смартфони. \r\nСпоред наличната към момента информация има около 30 ранени, 10 от които са транспортирани в болница с изгаряния. Няма информация за степента на тежест на нараняванията. \r\nДруги данни за случилото се към момента не се съобщават.Тереза Герова", "date": "2018.05.03", "title": "The Daily Express: До 30 души са пострадали при експлозия в северната част на Лондон"}
{"url": "http://www.focus-news.net/news/2018/05/03/2517621/mvr-dvama-dushi-sa-zaginali-a-30-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 30 са пострадали при 28 катастрофи в страната през изминалото денонощие. Това съобщиха от пресцентъра на МВР. В София са станали 67 леки и 8 тежки пътнотранспортни произшествия, при които са пострадали 9 души.", "date": "2018.05.03", "title": "МВР: Двама души са загинали, а 30 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/03/2517617/vitsepremierat-valeri-simeonov-vnasyame-zakonoproekta-za-tyutyunopusheneto-sega-za-da-ne-bade-oshtetyavan-turisticheskiyat-biznes-prez-lyatoto.html", "text": "Внасяме законопроекта за тютюнопушенето сега, за да не бъде ощетяван туристическият бизнес през лятото. Това каза вицепремиерът Валери Симеонов в интервю за предаването „Денят започва“ по БНТ.\r\n„Искам да припомня, че пълното ограничение за тютюнопушене на обществени места беше въведено през 2012 г. от ГЕРБ. Но мисля, че след изминалите близо 6 години и в ГЕРБ трябва да са осъзнали, че така приложена, забраната фактически не постига нищо – всъщност постига обратния ефект. Аз като непушач например съм подложен на непрекъснат терор – почти няма заведение, в което човек да отиде и да не излезе опушен било заради това, че се пуши в основната зала, където е забранено, било заради това, че минава през онзи найлонов аквариум навън, където пък е лисичарник и няма как да не се опуши. Когато се въведат тези предложения, които сме изготвили с колегите от НФСБ за разделяне на помещенията, така, както беше през 2010 г. и да има място за пушачи - до 50%, и място за непушачи, тогава и на контролните органи ще им бъде много по-лесно да упражняват контрола си“, каза още той и посочи, че по този начин ще се премахне неспазването на закона. „Тютюнопушенето просто е вредно и то трябва да бъде в определени места. Този законопроект го внасяме сега, за да можем да осигурим през предстоящия летен сезон да не бъдат ощетявани собствениците на заведения, занимаващи се с туристически бизнес“, коментира още Симеонов.\r\nВицепремиерът уточни, че в групата на „Обединени патриоти“ е внесен и още един законопроект за промяна в Закона за устройство на територията, който е свързан с формулировката на преместваем обект и режима за премахването на незаконните такива. „И вчера г-н Каракачанов ме увери, че ще бъде подкрепен, както и закона за тютюнопушенето. Преместваемите обекти са една язва за туризма и всеки, който е ходил последните години в големите наши курорти, е видял тези неугледни грозни бараки, които обръщат нашите курорти на арабски бардаци. Те са изключително грозни и сковани с подръчни материали и в тях се продаваt от сутиени до джапанки и всякакви други стоки. И всички те въртят един сив оборот, защото голяма част от тях нямат дори касови апарати. Те ощетяват нормалната търговска дейност на останалите търговски обекти, в които са сложени много пари“, каза още Симеонов.", "date": "2018.05.03", "title": "Вицепремиерът Валери Симеонов: Внасяме законопроекта за тютюнопушенето сега, за да не бъде ощетяван туристическият бизнес през лятото"}
{"url": "http://www.focus-news.net/news/2018/05/03/2517622/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Движат се много товарни автомобили и в двете посоки. Пътните настилки са сухи. Патрул на Пътна полиция е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.05.03", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/05/03/2517624/kathimerini-turski-grazhdanin-e-arestuvan-v-evros-po-obvinenie-v-nezakonno-vlizane-v-gartsiya.html", "text": "Гражданин на Турция е арестуван от полицейски и армейски офицери в североизточното гранично село Кастани в областната единица Еврос по обвинение в нелегално влизане в Гърция, съобщава електронното издание Kathimerini. Инцидентът се е случил в следобедните часове на сряда.\r\nЛицето е служител в община Одрин, извършвало строителни дейности в близост до турското митническо учреждение в района. Уточнява се, че той се е отклонил и е преминал границата на Гърция. Според разпространената информация гръцки офицери са забелязали служителя, след като е навлязъл на около 10 метра в територията на южната ни съседка.\r\nОчаква се в четвъртък той да се яви пред съдебните власти. Агенция \"Фокус\" припомня:\r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.Тереза Герова", "date": "2018.05.03", "title": "Kathimerini: Турски гражданин е арестуван в Еврос по обвинение в незаконно влизане в Гърция"}
{"url": "http://www.focus-news.net/news/2018/05/03/2517628/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на сградно водопроводно отклонение до бл. 110 жк. „Люлин“ 10, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бл. 110, бл. 110П, бл. 169, бл. 108, бл. 109, бл. 151 до 157, бл. 153А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тома Давидов“ ъгъла с ул. „Гоце Делчев“.\r\nВъв връзка с подмяна на сградно водопроводно отклонение на ул. „Юрий Гагарин“ жк. „Изток“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Атанас Далчев\" от ул. „Райко Алексиев“ до бул. „Цариградско шосе“; ул. „Юрий Гагарин“ от ул. „Фредерик  Жолио Кюри“ до ул. „Тарас Шевченко“; ул. „Райко Алексиев“ от ул. „Атанас Далчев“ до ул. „Люлякова градина“, ул. „Фредерик  Жолио Кюри“ №1 бл.38 , бул. „Цариградско шосе“ №18 бл.13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Далчев“ ъгъла с ул. „Юрий Гагарин“.\r\nВъв връзка с изграждане на сградно водопроводно отклонение на ул. „Българска морава“ жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Българска морава\" от ул. „Цар Симеон“ до ул. „Св. св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава “ ъгъла с ул. „Св. св. Кирил и Методий“. \r\nВъв връзка с пресвързване на сградно водопроводно отклонение на ул. „Самоковско шосе“ местност „Детски град“ община „Панчарево“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Синя светлина“, ул. „Понор“, по ул. „Самоковско шосе“ от ул. „Синя светлина“ до ул. „Гауди“(западната лента на движение). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ ъгъла с ул. „Синя светлина“. \r\nВъв връзка с подмяна на сградно водопроводно отклонение на ул. „Димитър Бочуков“ кв. „Орландовци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Димитър Бочуков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Бочуков “ ъгъла с ул. „Първа българска армия“.\r\nВъв връзка с подмяна на сградно водопроводно отклонение на ул. „Околовръстна“ с. Казичене, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Христо Попбожилов“, ул. „Отец Паисий“, ул. „Освобождение“, ул. „Траянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Освобождение“.\r\nНа 03 май 2018 г. (четвъртък), във връзка с подмяна на сградно водопроводно отклонение на ул. „Отец Паисий“ с. Казичене, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Околовръстна“ от ул. „Пейо Яворов“ до „ул. Цар Борис III“; ул. „Цар Борис III“ от ул.“ Христо Ботев“ до ул. „Околовръстна“, ул. „Серафим Стоев“, ул. „Трети март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ №20.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/03/2517627/pss-dobri-sa-usloviyata-za-turizam-v-planinite-no-v-sledobednite-chasove-vremeto-shte-se-vloshi.html", "text": "Добри са условията за туризъм в планините, като в следобедните часове времето ще се влоши. Това съобщиха за  Агенция „Фокус“ от Планинската спасителна служба (ПСС) към БЧК. Температурите във високите части са между 7 и 12 градуса. Слаб вятър има в Стара планина. В следобедните часове времето ще се влоши, като ще има и гръмотевични бури. Затова от ПСС препоръчват на туристите да стоят само в ниските части на планините. Ски съоръженията работят само в Добринище – от хижа Гоце Делчев и се очаква да преустановят работата си до края на Гергьовден. Няма регистрирани инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2018.05.03", "title": "ПСС: Добри са условията за туризъм в планините, но в следобедните часове времето ще се влоши"}
{"url": "http://www.focus-news.net/news/2018/05/03/2517626/pazardzhik-narodniyat-predstavitel-ot-gerb-evgeni-budinov-vleze-v-rolyata-na-frizyor-v-piesata-na-zhivo-ot-onya-svyat.html", "text": "Народният представител от ГЕРБ Евгени Будинов се срещна с пещерската публика, но не като политик, а като фризьорът от театралната постановка „На живо от оня свят“, съобщиха от пресцентъра на ПП ГЕРБ - Пазарджик. Талантливият актьор, който вече е част и от политическата сцена, игра в комедията на Жан Ноел Фенуик, поставена от Ивайло Христов. Негови партньори бяха Албена Михова и Кирил Ефремов. А зрителите в залата на читалище „Развитие“ не спряха да се смеят. Сред тях бе и народният представител от ГЕРБ Пазарджик Десислава Костадинова. „Поздравявам Евгени и неговите колеги за чудесната игра. Тази комедия, която гледахме, всъщност ни каза доста болезнени истини, но облечени в подходящото чувство за хумор и перфектните превъплъщения на актьорите, те се приемат по-леко. Но отново ни карат да се замислим.“, сподели след края на представлението Костадинова. Постановката „На живо от оня свят“ бе част от Празниците на културата в Пещера, посветени на 6 май - празник на града.", "date": "2018.05.03", "title": "Пазарджик: Народният представител от ГЕРБ Евгени Будинов влезе в ролята на фризьор в пиесата „На живо от оня свят“"}
{"url": "http://www.focus-news.net/news/2018/05/03/2517630/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.03", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/03/2517623/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-may.html", "text": "„Софийска вода” временно ще прекъсне водоснабдяването в някои части на столицата на 4 май. Това съобщиха от пресцентъра на дружеството.\r\nВъв връзка с изпълнение на инвестиционен проект за реконструкция на уличен водопровод на ул. „Севастократор Калоян“ кв. „Бояна“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. “Кумата“ от ул. “Севастократор Калоян“ до ул. “Кумата“ №61; ул. “7312“ от ул. “Кумата“ до  ул. “Калоянова крепост“, ул. “Брезите“; ул. “Севастократор Калоян“ от ул. “Кумата“ до ул. “Ралевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ ъгъла с ул. „Севастократор Калоян“. След възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Бял нарцис“ местност „Карпузица“ кв. „Княжево“ , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: кв. \"Карпузица\" - зоната ул. \"Княжевска\", ул. \"Войводина могила\", ул. \"Поточе\"; жп линия София - Перник, ул. \"Гербер\", ул. \"Буря\"; кв. \"Горна Баня\" - зоната  жп линия София Перник, ул. \"Ехо\", улица \"Извор\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност Подлозище, жп линия София - Перник. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:местност „Карпузица“-  ул. „Стефан Пешев“ ъгъла с ул. „Ива “; кв. „Горна баня“ – бул. „Никола Петков“ ъгъла с ул. „Никола Хрелков“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на бул. „Гоце Делчев“, жк. „Гоце Делчев“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Гоце Делчев“ от бул. „България“ до ул. „Червена роза“; ул. „Кестенова гора“ от ул. „Метличина поляна“ до бул. „Гоце Делчев“ и ул. „Твърдишки проход“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестенова гора“ пред бл. 26.\r\nВъв връзка с изграждане на сградно водопроводно отклонение на ул. „Цар Симеон“, Център община „Възраждане“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Цар Симеон“ от ул. „Одрин“ до ул. „Брегалница“; ул. „Българска морава“ от ул. „Пиротска“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с ул. „Цар Симеон“.\r\nВъв връзка с подмяна на сградни водопроводни отклонения на ул. „Ружа“ и ул. „Старата река“, с. Кривина , се налага спиране на водоподаването на клиентите на „Софийска вода”: от 09:30 до 16:30 часа - ул. „Люляк“, ул. „Стара планина“, ул. „Балабана“, ул. „Витоша“; от 10:00 до 18:00 часа - ул. „Розова градина“, по ул. „Стара река“ от ул. „Розова градина“ до ул. „Божур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Розова градина“ ъгъла с ул. „Стара река“; ул. „Ружа“ ъгъла с ул. „Люляк“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.03", "title": "„Софийска вода” временно ще прекъсне водоснабдяването в някои части на столицата на 4 май"}
{"url": "http://www.focus-news.net/news/2018/05/03/2517625/vidin-natovaren-e-trafikat-po-pat-i-1-montana-vidin-v-posoka-granichen-punkt-dunav-most-2.html", "text": "Натоварен е трафикът по път I-1 Монтана - Видин в посока граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление. Движат се предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул. “Панония“.\r\nАнна ЛОЗАНОВА", "date": "2018.05.03", "title": "Видин: Натоварен е трафикът по път I-1 Монтана - Видин в посока граничен пункт „Дунав мост 2“"}
{"url": "http://www.focus-news.net/news/2018/05/03/2517631/inspektoratat-kam-vss-da-ima-dostap-do-bankovata-tayna-na-magistratite-reshi-parlamentat-na-parvo-chetene.html", "text": "Народните представители приеха на първо четене промени в Закона за съдебната власт, които предвиждат Инспекторатът към Висшия съдебен съвет да има достъп до банковата тайна на магистратите, когато те са декларирали съгласието си, предаде репортер на Агенция „Фокус“. „За“ гласуваха 96 народни представители, 2 бяха „против“, а 41 се въздържаха. Предлага се Инспекторатът към Висшия съдебен съвет да бъде задължен да иска разкриване на банкова тайна за лицата, които не са декларирали писмено съгласие за достъп до данните, необходими за проверка на имуществените им декларации. Предвижда се срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия към Висшия съдебен съвет да тече от откриване на процедурата по атестиране с решение на Комисията. \r\nБиляна ИВАНОВА", "date": "2018.05.03", "title": "Инспекторатът към ВСС да има достъп до банковата тайна на магистратите, реши парламентът на първо четене"}
{"url": "http://www.focus-news.net/news/2018/05/03/2517634/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-prez-poslednoto-denonoshtie-se-e-ponizhilo-s-27-sm.html", "text": "Нивото на Дунав в началото на българския участък на реката при Ново село за последното денонощие се е понижило с 27 см и водният стоеж е 423 см, съобщиха от местната Хидрометеорологична станция. Нивото на реката край Видин е 479 см, регистрираното е понижение от 16 см. Край Лом през последното денонощие понижението в нивото на реката е 11 см и водният стоеж е 510 см. Нивото на реката край Оряхово е 396 см, там е регистрирано понижение за последното денонощие от 13 см. Температурата на водата край Ново село е 18,7 градуса, край Оряхово е 19,4 градуса.", "date": "2018.05.03", "title": "Видин: Нивото на Дунав в началото на българския участък на реката при Ново село през последното денонощие се е понижило с 27 см"}
{"url": "http://www.focus-news.net/news/2018/05/03/2517632/smolyan-zasedanie-na-rabotnata-grupa-po-speshno-usvoyavane-na-darvesinata-postradala-ot-koroyada-shte-se-provede-v-grada.html", "text": "От 11.00 часа в зала 201 на Областна администрация – Смолян ще се проведе заседание на работната група по спешно усвояване на дървесината, пострадала от корояда. Това съобщиха от Областната администрация – Смолян. В срещата ще участват заместник-министърът на земеделието, храните и горите Атанас Добрев, инж. Григор Гогов – изпълнителен директор на Изпълнителна агенция по горите, областният управител на област Смолян Недялко Славов, областният управител на област Кърджали Никола Чанев, директорите на шестте Държавни предприятия в страната.", "date": "2018.05.03", "title": "Смолян: Заседание на работната група по спешно усвояване на дървесината, пострадала от корояда ще се проведе в града"}
{"url": "http://www.focus-news.net/news/2018/05/03/2517633/valeri-simeonov-izdrazhkata-na-darzhavniya-sport-namalyava-s-vsyaka-godina-zashtoto-darzhavniyat-sporten-totalizator-e-izmesten-ot-chastnite-igri.html", "text": "Издръжката на държавния спорт намалява с всяка година, защото Държавният спортен тотализатор е изместен от частните игри. Това каза вицепремиерът по икономическата и демографската политика Валери Симеонов в предаването  по БНТ. „Хазартните игри са всъщност патологично разстройство, така е определено от Световната здравна организация, в което, за съжаление участва активно и държавата със своята пасивност и с това, че през 2012 г. е допуснала промяна на 2 закона, с които да разреши пряката, нагла, агресивна реклама на „игрите на щастието“, най-общо казано. Тази пандемия е стигнала до там, че сме свидетели ежедневно как възрастни жени, с определено ниски пенсии и от нисък социален и имуществен статус влизат, пазаруват си хранителни стоки за 5,6 лева и за 10 лева си взимат талончета. Не е по-различно положението и с младите хора. Изследване от 2016 г. в Северозападна България показва, че 10% от учениците между 8 и 12 клас, играят всеки ден. 11% го правят седмично, а на 48% от тези деца семействата им редовно участват и играят в хазарт“, допълни още той. „Към настоящия момент мелницата на хазартните игри има приходи от над 3 млрд. лева годишно, поради благосклонните закони, които са променяни основно през последното десетилетие. Първо, че им е разрешена рекламата. Второ, те нямат никакви задължения за плащания – нито ДДС, нито данък печалба. Имат единствено една такса по закона за хазарта в размер на 15%. Те даже нямат задължението, което има Българският спортен тотализатор, където са задължени 50% от приходите да ги върнат във вид на печалби на печеливши участници в игрите. При частните игри това задължение го няма. Те не са длъжни да върнат 50%, не са длъжни да върнат и 1%. Колкото решат, толкова ще върнат“, каза още вицепремиерът. „Освен това Спортният тотализатор отделя 18% от приходите си за издържането на спорта в България – на федерациите, на училищния спорт, на спортни строежи и т.н. Такова задължение частните фирми нямат. И най-накрая, Спортният тотализатор е длъжен да отделя до 17% за самоиздръжка. С други думи, Спортният тотализатор в момента е изгубил своите позиции. Издръжката на държавния спорт намалява с всяка година, защото Държавния спортен тотализатор е изместен от частните игри. Това е доста съсипващо по отношението на възможностите за финансиране на спорта и то по резултатите си личи. Надявам се да успея с промените, които предлагам. До края на седмицата ще получа отговор от моите коалиционни партньори и ще чакам положителен отговор от ръководството на ГЕРБ“, допълни още Валери Симеонов.", "date": "2018.05.03", "title": "Валери Симеонов: Издръжката на държавния спорт намалява с всяка година, защото Държавният спортен тотализатор е изместен от частните игри"}
{"url": "http://www.focus-news.net/news/2018/05/03/2517638/izlozhbata-akvarelni-vitrazhi-na-ivelina-vladimirova-shte-bade-otkrita-v-muzeya-na-fotografiyata-v-kazanlak.html", "text": "Изложбата „Акварелни витражи” на Ивелина Владимирова ще бъде открита от 18.00 часа днес в Музея на фотографията. Това каза за Радио „Фокус“ директорът на музея Стефан Папукчиев. В Казанлък изложбата ще остане до 17 май 2018 година.\r\nИвелина Владимирова е завършила Техникума по фина керамика и стъкло през 1989 година със специалност \"Керамично-стъкларска декорация\" в град Нови пазар. Повече от 20 години е била декоратор на керамика и ръчно духано цветно художествено стъкло в цех \"Лебед\" в града. Прилаганите от нея техники, уменията и практиката по-късно й дават добър старт при работата с акварел. През месец май 2016 година, по покана на американската художничка Сандра Лийн Строшейн, участва в нейния курс по акварел в Тоскана, Италия.\r\nКартини на Ивелина Владимирова са в колекциите на ценители от България, САЩ, Италия, Испания, Германия и Дубай.\r\nСлавяна ГАЙДАРОВА", "date": "2018.05.03", "title": "Изложбата „Акварелни витражи” на Ивелина Владимирова ще бъде открита в Музея на фотографията в Казанлък"}
{"url": "http://www.focus-news.net/news/2018/05/03/2517599/pazardzhik-vavedeno-e-ogranichenie-po-transportniya-most-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.03", "title": "Пазарджик: Въведено е ограничение по транспортния мост в село Бошуля поради ремонт"}
{"url": "http://www.focus-news.net/news/2018/05/03/2517635/aleksandar-nenkov-gerb-ako-doskoro-se-iztakvashe-mantrata-che-asfalt-ne-se-yade-v-poslednite-godini-se-pokaza-che-bazova-infrastruktura-e-vazhna-za-ikonomikata-na-stranata.html", "text": "Ако доскоро се изтъкваше мантрата, че асфалт не се яде, в последните години се показа, че  базова инфраструктура е важна за икономиката на страната. Това каза народният представител от ПГ на ГЕРБ Александър Ненков по време на изслушването на министър Николай Нанков за напредъка по пътните проекти предаде репортер на Агенция „Фокус“.  „Две са причините, поради които да поискаме днешното изслушване на министър Нанков. Първата причина е сериозността и важността на изграждането на проектите на пътни инфраструктурни обекти“, каза той и подчерта, че те са се реализирали от последните правителства на Бойко Борисов. По думите му всеки политик разбира, че без инфраструктура икономиката и държавата няма как да вървят напред. \r\nКато втора причина за изслушването Ненков изтъкна изказването на лидера на БСП Корнелия Нинова, че пътищата са некачествени. „Няма как да останем безучастни“, заяви Ненков. \r\nДеница КИТАНОВА", "date": "2018.05.03", "title": "Александър Ненков, ГЕРБ: Ако доскоро се изтъкваше мантрата, че асфалт не се яде, в последните години се показа, че  базова инфраструктура е важна за икономиката на страната"}
{"url": "http://www.focus-news.net/news/2018/05/03/2517641/kyustendil-mladi-teatrali-shte-predstavyat-piesata-drakoncheto-v-men-po-knigata-na-mihail-kaldaramov.html", "text": "Млади театрали ще представят пиесата „Дракончето в мен” по книгата на Михаил Калдаръмов. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Постановката е на децата от театралната трупа към комплекса, чиито ръководител е актрисата Ани Кръстева. Постановката ще бъде представена от 18.00 часа в малката зала на общинския драматичен театър. Книгата разказва за малко момиче заминало с родителите си в далечна Малайзия. То се връща оттам с вързопче истории за дракони, крокодили, маймуни, падащи от небето риби и за какво ли още не! Михаил Калдаръмов е автор на седем поетични книги, като дори има произведения, които са преведени на английски език. Михаил Калдъръмов е печелил редица награди от национални конкурси.\r\nВенцеслав ИЛЧЕВ", "date": "2018.05.03", "title": "Кюстендил: Млади театрали ще представят пиесата „Дракончето в мен” по книгата на Михаил Калдаръмов"}
{"url": "http://www.focus-news.net/news/2018/05/03/2517642/sofiya-ogranicheno-e-dvizhenieto-v-izprevarvashtata-lenta-pri-km-37-ot-avtomagistrala-trakiya-v-posoka-sofiya-poradi-remontni-deynosti.html", "text": "Ограничено е движението в изпреварващата лента при км 37 от автомагистрала \"Тракия\" в посока София поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в активната лента.", "date": "2018.05.03", "title": "София: Ограничено е движението в изпреварващата лента при км 37 от автомагистрала \"Тракия\" в посока София поради ремонтни дейности"}
{"url": "http://www.focus-news.net/news/2018/05/03/2517930/protothema-aleksis-tsipras-napadna-presata-zaradi-opita-im-da-poprechat-na-rechta-mu-v-lesbos.html", "text": "Министър-председателят на Гърция Алексис Ципрас обвини пресата в опит за създаване на атмосфера на страх, за да бъде принуден да отмени посещението си в град Митилини на остров Лесбос, съобщава Protothema.\r\nОбръщайки се към тълпа от привърженици в контекста на 14-та Регионална среща за възстановяване , гръцкият премиер нападна местните политици за избора им да не посетят речта му и срещите. Коментирайки твърденията си, че Гърция върви по пътя на икономическото възстановяване, Ципрас заяви че цяла Европа говори за това как страната се връща към положение на стабилност.\r\n„Когато председателят Юнкер говори за чист изход от спасителния план в рамките на няколко месеца, когато председателят на Организацията за икономическо сътрудничество и развитие говори за подвиг от страна на гръцкия народ, тогава е безсмислено да губим времето си в напразни дебати насочени към печеленето на симпатии. Ако опозицията смята, че реалността е различна, какво мога да направя аз? Не съм заинтересован от влизането в боксов двубой, а от битката за икономиката, за безработицата, там където трябва да дадем всичко от себе си“, заяви Ципрас.\r\nГръцкият премиер призна, че Северноегейският район е понесъл тежко бежанската криза. „Много е трудно за имигрантите, както и за местните жители на Лесбос. Но искам да ви напомня как беше преди три години, когато имахме по 5 000 пристигащи души на ден. Трябва да отбележа, че хуманното отношение на местните жители на Лесбос и на останалите острови спаси не само честта на гърците, но и честта на Европа“, допълни още той. Йонислав Дочев", "date": "2018.05.03", "title": "Protothema: Алексис Ципрас нападна пресата заради опита им да попречат на речта му в Лесбос"}
{"url": "http://www.focus-news.net/news/2018/05/03/2517645/shumen-210-kv-m-pokrivna-konstruktsiya-metalni-konteyneri-stoki-i-oborudvane-sa-izgoreli-pri-pozhara-v-magazina-sreshtu-tyutyuneviya-kombinat.html", "text": "210 кв. м покривна конструкция, метални контейнери, стоки и оборудване са изгорели при пожара в магазина срещу Тютюневия комбинат. Това съобщиха от ОДМВР - Шумен. В 15.49 часа вчера чрез телефон 112 в дежурната част на РСПБЗН - Шумен бил приет сигнал за пожар в търговски обект на бул. “Мадара“ в града. Към мястото на произшествието са насочени противопожарни екипи. След пристигане било установено, че горят шест метални контейнера, собственост на 47-годишния Г.Д. от Нови пазар. Контейнерите били разположени на открита площадка в двора на търговски обект и били пълни с промишлени стоки. В гасенето на огнената стихия, която  била на площ от близо 200 кв. м.  са се включили 16 пожарникари. Пламъците били загасени с 40 тона вода. Унищожени са около 210 кв. м. покривна конструкция, шест метални контейнера около 600 броя промишлени стоки и оборудване, опушени били около 600 кв. м стени. Благодарение на бързата реакция на огнеборците са спасени магазин за промишлени стоки с площ 400 кв. м, други пет контейнера за стоки, търговски обект за масло с площ от 50 кв. м, магазин за части разположен на площ от 150 кв. м и търговски обет за защитни облекла- 180 кв. м. Причините за възникване на пожара са в процес на установяване. В 01.50 часа бил приет сигнал за пожар в скрито огнище на същото място. Пристигналият на място екип погасил пламъците с помощта на 500 л. вода. Не е допуснато разпространение на огъня. Днес ще бъде извършен оглед. Образувано е досъдебно производство.", "date": "2018.05.03", "title": "Шумен: 210 кв. м покривна конструкция, метални контейнери, стоки и оборудване са изгорели при пожара в магазина срещу Тютюневия комбинат"}
{"url": "http://www.focus-news.net/news/2018/05/03/2517608/pregled-na-osnovnite-temi-v-starozagorskiya-pechat.html", "text": "„Измамници се правят на полицаи, влизат в домовете и обират възрастни“ е водещо заглавие от страниците на вестник „Старозагорски новини“. Нова схема за измама на възрастни хора прилагат неизвестни престъпници, които под претекст, че са служители на МВР, директно влизат в домовете на набелязаните за жертва и ги обират. За два такива случаи от последната седмица съобщават от ОД на МВР - Стара Загора. И двата са от територията на Второ РУ \"Полиция\". При първия е пострадал 82-годишен мъж, чийто дом е на бул. \"Славянски\". Към 16:00 часа в деня на Международния празник на труда старецът бил застигнат във входа на блока, в който живее, от непознат мъж. Той се представил за полицай и го придружил до жилището му, където обяснил, че преди време е подаден сигнал за извършена кражба в същия апартамент и се налага да се извърши допълнително разследване. Мнимият криминалист помолил за чаша с вода и докато му я донесат, изчезнал с 1000 лв. Ден по-рано, на 30 април, потърпевша се оказала 71-годишна собственичка на апартамент на ул. \"Свети княз Борис I\", която била посетена от \"криминалистка\", натоварена със задачата да провери златните й бижута. На финала на \"проверката\" старицата се оказала без 15 грама накити и 110 лева. \r\n„Отхвърлиха оставката на Емил Христов“, пише още ежедневникът. БСП претърпя фиаско в опита си да отстрани старозагореца \r\nкато зам.-председател на НС, но парламентаризмът пак удари дъното. На грозен парламентарен спектакъл станаха свидетели българските данъкоплатци, които вчера следяха прякото излъчване на дебатите по внесеното от БСП искане за оставката на Емил Христов от поста зам.-председател на НС. Искането беше внесено с 80 подписа от ПГ на \"БСП за България\", след като на 18 април Христов не допусна в сградата майки на деца с увреждания, облечени в тениски \"Системата ни убива\". Въпреки че визитата на майките не е била представена коректно пред старозагорския депутат, който по същото време председателстваше заседание на парламента, на следващия ден той се извини за случилото се. Това обаче не омилостиви червените депутати, а внесеното от тях искане за оставката на Христов беше мотивирано със \"системно неизпълнение на задълженията му като зам.-председател, арогантно поведение и уронване престижа на НС\". След близо три часа бурни дебати и популистични обвинения за неглижиране на хората с увреждания мнозинството в парламента отхвърли искането за оставка на Христов. \"За\" оттеглянето му от зам.-председателския пост гласуваха 71 депутати, \"против\" - 118, а от ДПС отказаха да участват във вота. От БСП определиха случилото се на 18 април като \"груба политическа грешка\" и отказ от поемането на отговорност\". Социалистът Филип Попов дори сравни Емил Христов с Пилат Понтийски. От ГЕРБ контрираха, че искането на БСП е неоснователно, че социалистите вкарват в политическа употреба майките с увреждания, а с изкривената информация, която представят, целят дестабилизирането на правителството и уронване престижа на НС. \r\n\"Веднага след като хората са спрени от охраната, е била уведомена Корнелия Нинова, която отказва да се ангажира със случая. Г-н Драгомир Стойнев също е знаел и е отказал да се ангажира. Това са фактите, те могат да бъдат проверени, но не могат да бъдат заобиколени и променени. От изказванията ви става ясно, че съм уведомен 1 час, след като хората са били спрени от охраната. Безпокоя се, че утре отново ще използвате хората с увреждания, за да си правите политиката. Колеги от БСП, извинете се на хората с увреждания, които употребихте. Не на мен, аз съм ви простил. Някой трябва да се извини на хората, които вие употребихте и на всички онези хора, които вие заблудихте. Извинете се, колеги, за да ви олекне\", призова Христов. Грозните провокации успяха да разгневят иначе дипломатичния проф. Станилов (\"Обединени патриоти\"), който от трибуната обяви: \"Предлагам Народното събрание да се засрами веднъж завинаги. Излагаме се в очите на избирателите\". \r\n„Няма отговор за цената на въглищата и след посещението на министър Петкова в \"Мини Марица-изток\" вчера“ е друго заглавие от страниците на вестника. Енергийният министър Теменужка Петкова удържа на думата си след протеста на радневските миньори на 24 април в София и посети вчера въгледобивното дружество \"Мини Марица-изток\" ЕАД. Придружена от единия си заместник в МЕ, шефа на БЕХ и президента на КТ \"Подкрепа\" Димитър Манолов, тя се е срещнала с миньори в Рудник 3, след това е посетила Рудник 1 и е видяла какво представлява произведеният през 1965 г. в бившата ГДР Багер RS 2000-133, с който все още се добиват въглища. \r\nОчакванията на синдикалистите от КТ \"Подкрепа\" да получат отговор на въпроса дали ще бъде увеличена цената на въглищата отново са останали напразни. По време на визитата е станало ясно, че \"Минпроект\" ще изготви анализ за актуалното състояние на \"Мини Марица-изток\", въз основа на който ще се търси възможност за допълнително оптимизиране на дейностите, включително и за ръст на инвестициите в техника. Досегашните анализи на \"Минпроект\" обаче сочеха, че минималната цена на въглищата от източномаришките мини трябва да бъде 88 лв. на тон условно гориво при сегашната - 77 лв., а оптималната е 118 лв. Тоест едва ли новият анализ ще покаже нещо различно. \"Миньорите са гръбнакът на енергийната система на България и ви благодаря за вашия професионализъм и отговорна работа\", подчертала министър Петкова. Тя припомнила, че работните заплати в \"Мини Марица-изток\" са увеличени от началото на годината, приходите през 2017 г. бележат ръст с 56 млн. лв. и дружеството отбелязва печалба в размер на 7 млн. лв. Според министър Петкова това е доказателство, че дружеството се развива успешно и стабилно. Пред миньорите министър Петкова е била категорична, че решения на проблемите могат да се търсят единствено в режим на откровен диалог. Де факто той съществува, категорични са синдикалистите. Те припомниха, че когато министър Петкова подаде оставка заради познанството си със собственичката на \"Интерком\" Гинка Върбакова (потенциалния купувач на активите на ЧЕЗ в България) първо синдикатите от \"Мини Марица-изток\" се обявиха срещу оставката й. Жестът на вчерашното посещение на Теменужка Петкова в радневските мини също е красноречиво доказателство, че диалогът продължава. Въпросът е какви са резултатите от него? Всеизвестен е фактът, че стожерът на българската енергетика има нужда от свежи финансови средства, за да изпълни инвестиционната и ремонтната си програма. \"Мини Марица-изток\" заедно с ТЕЦ \"Марица изток 2\" са двете златни кокошки на държавата, но за да продължат да й снасят \"златни яйца\", те имат нужда от държавна подкрепа. Сега, а не в необозримо бъдеще.", "date": "2018.05.03", "title": "Преглед на основните теми в старозагорския печат"}
{"url": "http://www.focus-news.net/news/2018/05/03/2517647/veliko-tarnovo-v-grada-shte-bade-predstavena-izlozhba-posvetena-na-aleko-konstantinov-i-tsvetan-radoslavov.html", "text": "Изложбата, посветена на Алеко Константинов и Цветан Радославов, гостува в града. Първото представяне на експозицията за 155-годишнината от рождението на двамата велики българи, беше в Парламента. Това каза за Радио „Фокус“ – Велико Търново Росен Маринов, директор Дирекция „Култура и културно наследство“ в местната администрация. Организатори на изложбата са Историческия музей и Художествената галерия „Николай Павлович“ в Свищов, като съдействие оказва и местната администрация. „По-голяма част от нея е отредена на Цветан Радославов, а причината е, че неговата личност е малко по-непозната за българите, отколкото тази на Алеко. Малцина са тези, които знаят, че Радославов, освен създател на химна на България, е бил и художник и то много добър“, каза още Росен Маринов. Изложбата представя живота и творчеството на двамата достойни свищовци, чрез снимки, документи, лични вещи, карикатури, живопис, скулптора и други\r\nОфициалното откриване във Велико Търново ще е от 17.00 часа във фоайето на НЧ „Надежда 1869“.\r\nЛуиза ТРАНЧЕВА", "date": "2018.05.03", "title": "Велико Търново: В града ще бъде представена изложба, посветена на Алеко Константинов и Цветан Радославов"}
{"url": "http://www.focus-news.net/news/2018/05/03/2517646/ministar-nikolay-nankov-shte-zavarshim-avtomagistrala-struma-v-uchastaka-ot-kresna-do-sandanski-s-pochti-8-mesetsa-predsrochno.html", "text": "От автомагистрала „Струма“ през тази година предсрочно ще завършим 24-те км от Кресна до Сандански с почти 8 месеца, но не за сметка на качеството. Това каза министърът на регионалното развитие и благоустройството Николай Нанков по време на изслушването си в парламента за напредъка на приоритетните пътни проекти, предаде репортер на Агенция „Фокус“. „За магистралата от Благоевград до Железница, почти 7 км, строителните дейности вървят изключително добре. Прекъснали сме ги в частта на откритото археологическо находище“, посочи той. „Ще изчакаме мнението на експертите. Ще се съобразим, както досега, не само с екологията, но и с археологията“, изтъкна министърът. „За най-тежкият участък от АМ „Струма“- Кресненското дефиле тази година ще стартираме с тръжната процедура, ако Административният съд се произнесе в наша полза“, коментира Николай Нанков. „Вървим по график, целта ни е през май 2019 година да стартираме реалното строителство“, обясни регионалният министър и уточни, че стойността на най-скъпата отсечка от магистралата заради тежкия терен е около 800 млн. лева.\r\nБиляна ИВАНОВА", "date": "2018.05.03", "title": "Министър Николай Нанков: Ще завършим автомагистрала „Струма“ в  участъка от Кресна до Сандански с почти 8 месеца предсрочно"}
{"url": "http://www.focus-news.net/news/2018/05/03/2517649/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Българското председателство на Съвета на ЕС, съобщиха от пресцентъра на Столична община. \r\nОт 20 часа на 4 май до приключване на мероприятието на 5 май се забраняват престоят и паркирането на пътни превозни средства както следва :\r\n- на ул. „Доспат“ между бул. „Витоша“ и ул. „Баба Неделя“ ,\r\n- на ул. „Баба Неделя“ \r\n- на ул. „Д-р Христо Стамболски“.                                                   \r\nОт 7.00 часа до приключване на  мероприятието на 5 май ще се забранява влизането на пътни превозни средства само при необходимост и по преценка на отдел „Пътна полиция“ при СДВР както следва \r\n- на ул. „Доспат“ между бул. „Витоша“ и ул. „Баба Неделя“ ,\r\n- на ул. „Баба Неделя“ \r\n- на ул. „Д-р Христо Стамболски“.", "date": "2018.05.03", "title": "София: Въвежда се временна организация на движението във връзка с мероприятие от Българското председателство на Съвета на ЕС"}
{"url": "http://www.focus-news.net/news/2018/05/03/2517648/hurriyet-vlastite-v-turtsiya-sa-zadeystvali-protsedura-za-osvobozhdavane-na-sluzhitelya-zadarzhan-sled-preminavaneto-na-granitsata-s-gartsiya.html", "text": "Властите в Турция са задействали процедура за освобождаване на служителя, задържан след преминаването на границата с Гърция, съобщава вестник Hurriyet. \r\nРеджеп Гюркан, кмет на северозападния град Одрин, заяви, че инцидентът е станал след като общината е поискала багер за изграждане на кладенец на границата с Гърция.\r\nМуса Алерик е прекосил случайно границата, докато е управлявал багера и е задържан в гръцкия граничен град Орестиада, твърди Гюркан.\r\nЗаместник-кметът на Одрин Селчук Чакир допълни, че турският служител се е опитал да маневрира с машината, в резултат на което е преминал на гръцка територия. \r\n„На турска земя е изкопан кладенец. Нашият приятел дойде тук, за да изкопае канавка, но е влязъл на гръцка територия вместо в митническата зона, докато се опитваше да маневрира назад\", поясни Чакир.Тереза Герова", "date": "2018.05.03", "title": "Hurriyet: Властите в Турция са задействали процедура за освобождаване на служителя, задържан след преминаването на границата с Гърция"}
{"url": "http://www.focus-news.net/news/2018/05/03/2517651/pazardzhik-novoizgradeniyat-park-piskovets-shte-bade-ofitsialno-otkrit.html", "text": "Новоизграденият парк „Писковец“ ще бъде официално открит в Пазарджик, съобщиха за Радио „Фокус“ – Пазарджик от общинската администрация в града. Паркът обхваща обща площ около 30 дка. Сред многообразната растителност са разположени беседки с оборудване за барбекю и чешми, детски площадки и кътове за отдих. Площадката за стрийт фитнес е предназначена както за любители, така и за състезания. Парковото осветление на алеите се допълва и с осветителни тела със слънчеви батерии, разположени по дигата на р. Марица. Откриването е в 11.30 часа.", "date": "2018.05.03", "title": "Пазарджик: Новоизграденият парк „Писковец“ ще бъде официално открит"}
{"url": "http://www.focus-news.net/news/2018/05/03/2517652/api-dvizhenieto-po-glaven-pat-e-79-vidin-montana-pri-km-49-vremenno-se-prenasochva-po-obhoden-marshrut-zaradi-izteglyane-na-avariral-tezhkotovaren-avtomobil.html", "text": "Движението на всички моторни превозни средства по път I-1 (E-79) Видин - Монтана при км 49 след с. Бела временно се пренасочва по обходен маршрут поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\".\r\nШофьорите могат да преминават от Дунав мост 2 – път І-1 (Е-79) до п.к. Дунавци – път ІІ-11 до с. Добри дол – път ІІІ-112 (с. Добри дол – с. Тополовец) – път ІІІ-114 (с. Тополовец – с. Ружинци) - път І-1 (Е-79) (с. Ружинци – гр. Монтана) и обратно.", "date": "2018.05.03", "title": "АПИ: Движението по главен път E-79 Видин - Монтана при км 49 временно се пренасочва по обходен маршрут заради изтегляне на аварирал тежкотоварен автомобил"}
{"url": "http://www.focus-news.net/news/2018/05/03/2517650/ministar-nikolay-nankov-ot-5-may-2017-g-pravitelstvoto-e-dalo-start-na-patni-proekti-za-okolo-14-mlrd-leva.html", "text": "От 5 май 2017 г. правителството е дало старт на пътни проекти за около 1 млрд. и 400 млн. лв. - страната ни прилича на строителна площадка. Това каза от парламентарната трибуна министърът на регионалното развитие и благоустройството Николай Нанков, който депутатите изслушват за напредъка по пътните проекти, предаде репортер на Агенция „Фокус“. \r\n„Сключихме договори за строително-монтажни дейности за почти 500 млн. лв. Ремонтират се второкласни, третокласни, а и общински пътища, мостови съоръжения, тунели и други съоръжения от техническата инфраструктура. Смея да твърдя, че всички обществени поръчки, провеждани от Министерство на регионалното развитие и благоустройството (МРРБ) и в частност Агенция „Пътна инфраструктура“ (АПИ) са публични, прозрачни и в пълно съответствие с нормативната уредба“, каза министър Нанков. Той подчерта, че големият брой кандидати за обществените поръчки е доказателство, че се работи \"на светло и под прожекторите\". Нанков обясни също, че критериите за участниците не са дискриминационни. „В този ракурс е и фактът, че броят на обжалванията е изключително нисък през последната година и половина, което отново доказва, че процедурата и работата на комисиите са без забележки“, допълни министърът. Нанков обърна внимание, че един от моторите на брутния вътрешен продукт, който през 2017 г. бележи рекорд, е именно строителният сектор. \r\nДеница КИТАНОВА", "date": "2018.05.03", "title": "Министър Николай Нанков: От 5 май 2017 г. правителството е дало старт на пътни проекти за около 1,4 млрд. лева"}
{"url": "http://www.focus-news.net/news/2018/05/03/2517653/nimh-dnes-i-prez-sledvashtite-dva-dni-rechnite-niva-v-zapadnobelomorskiya-baseyn-shte-ostanat-bez-sashtestveni-izmeneniya.html", "text": "Днес и през следващите два дни речните нива в Западнобеломорския басейн ще останат без съществени изменения, сочи справка на сайта на Националния институт по метеорология и хидрология. В резултат на валежи в следобедните и вечерни часове са възможни краткотрайни незначителни повишения на водните нива в рилските и пиринските притоци на река Струма и река Места и във водосбора на река Доспат. Водните количества ще бъдат под праговете за внимание.", "date": "2018.05.03", "title": "НИМХ: Днес и през следващите два дни речните нива в Западнобеломорския басейн ще останат без съществени изменения"}
{"url": "http://www.focus-news.net/news/2018/05/03/2517655/plovdiv-napalno-izgradeno-e-novoto-pomeshtenie-koeto-shte-se-polzva-kato-chakalnya-kam-priemnata-na-treto-rayonno-politseysko-upravlenie.html", "text": "Напълно изградено е новото помещение, което ще се ползва като чакалня към приемната на Трето районно полицейско управление в Пловдив. Това съобщи за Радио „Фокус“ – Пловдив кметът на район „Северен“ в Пловдив инж. Ральо Ралев. Помещението се намира на ул. „Дилянка“, като е изградено от фасадни панели и предстенна обшивка от гипсокартонна конструкция. Площта му е 19 квадратни метра. Монтирани са външни прожектори и камери за видеонаблюдение. „По този начин ще се улесни приема на граждани, желаещи да подадат сигнал или оплакване, като обособените помещения вече са две – едното е новоизградената чакалня, а другото е самата приемна, която се откри наскоро”, коментира инж. Ральо Ралев.\r\nТони МИХАЙЛОВ", "date": "2018.05.03", "title": "Пловдив: Напълно изградено е новото помещение, което ще се ползва като чакалня към приемната на Трето районно полицейско управление"}
{"url": "http://www.focus-news.net/news/2018/05/03/2517654/ministar-nikolay-nankov-prez-may-api-shte-startira-predproektnite-prouchvaniya-za-izgrazhdaneto-na-tunel-pod-petrohan.html", "text": "Вслушахме се в гласа на протестиращите и съобразихме всички обективни предпоставки за тунела под Петрохан. Още през май тази година АПИ предвижда да стартира с предпроектните проучвания за изграждането на тунела. Това каза министърът на регионалното развитие и благоустройството Николай Нанков по време на изслушването си в парламента по предложение на ГЕРБ, предаде репортер на Агенция „Фокус“. „Правителството изпълни ангажимента си по управленската програма да започне реални стъпки за изграждането на пътя Видин-Ботевград“, заяви той. „Вече стартира обществената поръчка в най-тежкият участък от пътя Видин-Ботевград, в участъка от Ботевград до Мездра от над 33 км“, посочи Николай Нанков. „Очакваме след подаване на офертите бързо класиране и произнасяне на комисията и да преминем към реални дейности“, допълни регионалният министър.\r\nБиляна ИВАНОВА", "date": "2018.05.03", "title": "Министър Николай Нанков: През май АПИ ще стартира предпроектните проучвания за изграждането на тунел под Петрохан"}
{"url": "http://www.focus-news.net/news/2018/05/03/2517657/burgas-tsentarat-za-podkrepa-na-lichnostno-razvitie-shte-otbelezhi-20-godini-ot-sazdavane-na-uchilishtnoto-nastoyatelstvo-kam-odk-s-kontsert-pod-nadslov-gergyovska-lyulka.html", "text": "Центърът за подкрепа на личностно развитие – Бургас ще отбележи 20 години от създаване на училищното настоятелство към ОДК с концерт под надслов „Гергьовска люлка“. Това каза за Радио „Фокус“ – Бургас Виктория Димова, заместник-директор на Центъра за подкрепа на личностно развитие. Концертът ще започне в 18.30 часа в Културен дом на Нефтохимика. „Повече от 100 деца ще участват в концерта, който е организиран е от училищното настоятелство на ЦПЛР. Ще вземат участие различни формации от центъра, както и приятели, които ни подкрепят. Ще се представят школите по английски език, детската фолклорна формация „Шарени гайтани“, детският фолклорен танцов ансамбъл „Радост“, театралната школа „Детско царство“ от ЦПЛР. Нашите приятели, които ще се включат в програмата са от детска градина „Вълшебство“, спортен клуб „Бургас 75“ и още редица изпълнители“, каза още Димова. Тя покани всички жители и гости на града да станат част от техния празник.\r\nВеселина НИКОЛОВА", "date": "2018.05.03", "title": "Бургас: Центърът за подкрепа на личностно развитие ще отбележи 20 години от създаване на училищното настоятелство към ОДК с концерт под надслов „Гергьовска люлка“"}
{"url": "http://www.focus-news.net/news/2018/05/03/2517636/plovdiv-sdruzheniyata-na-taksimetrovite-shofyori-shte-se-saberat-v-grada-za-da-obsadyat-predstoyasht-protest.html", "text": "Сдруженията на таксиметровите шофьори се събират днес в Пловдив, за да обсъдят предстоящ протест с искане на цялостна промяна на Закона за автомобилните превози и Закона за местните данъци и такси в частта им за таксиметровите услуги. Това съобщи за Радио „Фокус” - Пловдив Георги Ряпов, един от лидерите на сдружение в Пловдив. Очакват се представители на шофьорите от София, Бургас, Ямбол и Варна. Те ще се включат в съвместна пресконференция, организирана в Пловдив от 12.00 часа днес. Шофьорите настояват да имат възможност да избират между патентен данък, съобразен с доходите, или корпоративен. Те искат още  разрешението за извършването на услугата да се издава на името на водача, а не на колата, както и шофьорите да могат да се регистрират по ЕГН. Превозвачите в Пловдив искат още местният данък да бъде намален драстично и да има възможност да се плаща на вноски – 4 пъти в годината.\r\nЦветана ТОНЧЕВА", "date": "2018.05.03", "title": "Пловдив: Сдруженията на таксиметровите шофьори ще се съберат в града, за да обсъдят предстоящ протест"}
{"url": "http://www.focus-news.net/news/2018/05/03/2517658/vratsa-politsiyata-izdirva-49-godishen-mazh-nanesal-poboy-s-darven-kol-na-dvama-dushi.html", "text": "Полицията издирва 49-годишен мъж, нанесъл побой с дървен кол на двама души. Това съобщиха от ОДМВР-Враца. Сигналът за инцидента е получен на 1 май 2018 г. от село Габере. От полицията съобщават, че 49-годишнен мъж с инициали Р.А от същото село е нападнал с дървен кол две лица – възрастен мъж и непълнолетно лице. След нанесения побой, двете лица са прегледани в „МБАЛ-Враца“. Лицето Р.А се укрива от органите на МВР. Мъжът е обявен за издирване, а по случая е образувано е досъдебно производство.", "date": "2018.05.03", "title": "Враца: Полицията издирва 49-годишен мъж, нанесъл побой с дървен кол на двама души"}
{"url": "http://www.focus-news.net/news/2018/05/03/2517637/stara-zagora-profesionalen-forum-preventsiyata-kato-protses-na-etichnost-osashtestvimost-dostovernost-i-efektivnost-shte-se-provede-v-grada.html", "text": "От 9-ти до 11-ти  май 2018 г., в хотелски комплекс „Сити“, в Стара Загора, ще се проведе тридневен Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости, съобщиха от пресцентъра на Общината.\r\nГости на форума ще бъдат заместник-министър Светлана Йорданова от Министерство на здравеопазването, представители на Националния център по наркомании и Националния фокусен център за наркотици и наркомании, Столична дирекция на вътрешните работи – отдел „Противодействие на криминалната престъпност“, ОД на МВР – Стара Загора, ОД на МВР – Ловеч, Община Стара Загора. \r\nВниманието на участниците във форума - представители на 27 Общински съвета по наркотични вещества и експерти от 27 превантивно-информационни центъра в страната, които имат опит в сферата на превенцията на употребата на психоактивни вещества и работят на терен (в училищата), ще се насочи към приложението в практиката на съвременни подходи при универсална превенция и на европейските стандарти за планиране и осъществяване на превантивни програми. \r\nОчакванията са да се споделят мнения, досегашен опит, постижения, проблеми, неформално да се разговаря за интересуващата проблематика, да се доразвият партньорски взаимоотношения; да се усъвършенстват познания и умения за правилно планиране и провеждане на интерактивни занятия в училищата, да се обсъдят и да се определят мерки за бъдеща превантивна дейност, да се потърсят по-добрите възможности за работа с подрастващите.", "date": "2018.05.03", "title": "Стара Загора: Професионален форум „Превенцията като процес на етичност, осъществимост, достоверност и ефективност“ ще се проведе в града"}
{"url": "http://www.focus-news.net/news/2018/05/03/2517660/shumen-obshto-sabranie-na-aktsionerite-na-mbal-shumen-za-promyana-v-sastava-na-saveta-na-direktorite-shte-se-provede-na-4-may.html", "text": "Общо събрание на акционерите на „МБАЛ - Шумен” АД за промяна в състава на съвета на директорите ще се проведе на 4 май. Това съобщиха от здравното заведение. По предложение на министъра на здравеопазването ще бъдат освободени председателят Елка Савова и изпълнителният директор д-р Атанас Атанасов. В новия съвет на директорите предстои да влязат Деница Шалева и д-р Димитър Костов, който ще бъде и новият изпълнителен директор на болницата. Д-р Лиляна Куздова запазва досегашното си място на зам.-председател на директорския борд.", "date": "2018.05.03", "title": "Шумен: Общо събрание на акционерите на МБАЛ - Шумен за промяна в състава на съвета на директорите ще се проведе на 4 май"}
{"url": "http://www.focus-news.net/news/2018/05/03/2517661/afp-blizo-80-dushi-sa-zaginali-v-rezultat-na-prahovi-buri-v-severna-indiya.html", "text": "Праховите бури, които удариха северната част на Индия, убиха най-малко 77 души и раниха 143 друхи, предава AFP, като се позовава на данни от местните власти.\r\nБурите, които връхлетяха страната през нощта, опустошиха щатите Утар Прадеш и Раджастан. Очаква се броят на смъртните случаи да се увеличат, предупредиха властите. Към момента са потвърдени 46 жертви в Утар Прадеш и 31 в Раджастан. По-голямата част от тях са загинали от падащи стени и дървета. Тереза Герова", "date": "2018.05.03", "title": "AFP: Близо 80 души са загинали в резултат на прахови бури в Северна Индия"}
{"url": "http://www.focus-news.net/news/2018/05/03/2517663/inzh-nikolay-nikolov-rdg-veliko-tarnovo-prevoz-na-nemarkirana-darvesina-i-transportiraneto--s-avtomobili-bez--sistemi-sa-nay-chestite-konstatirani-narusheniya-v-oblastta.html", "text": "Превоз на немаркирани дървета и транспортирането им с автомобили без GPS системи за проследяване са най-честите констатирани нарушения в областта. Това каза за Радио „Фокус“ - Велико Търново директорът на Регионалната дирекция по горите във Велико Търново инж. Николай Николов. Все повече се увеличават и случаите, при които пътищата, по които извозването се случва, са направени неправилно. „Много често има и похабяване на подрасти, случаи на обелване на живи, оставащи на корен дървета. При транспорта на дървесина най-много са нарушенията за превозване с автомобили, които нямат инсталирани GPS системи за проследяване на маршрутите, както се изисква след промяната на нормативната уредба от 2016 година. На следващо място идват нарушенията за транспортиране на дървесина без билет и контролна или производствена марка“, коментира още инж. Николов. Той уточни, че за предходната година са извършени над 10 хиляди проверки на обекти за добив и преработка на дървесина, както и на ловци, рибари и частни лица. По думите му това не пречи на нарушителите да продължават да погазват закона.\r\nЛуиза ТРАНЧЕВА", "date": "2018.05.03", "title": "Инж. Николай Николов, РДГ - Велико Търново: Превоз на немаркирана дървесина и транспортирането ѝ с автомобили без GPS системи са най-честите констатирани нарушения в областта"}
{"url": "http://www.focus-news.net/news/2018/05/03/2517664/ministar-nikolay-nankov-balgariya-stroi-nay-evtinite-magistrali-v-tsyala-evropa.html", "text": "България строи най-евтините магистрали в цяла Европа. Това каза министърът на регионалното развитие Николай Нанков по време на изслушването си за напредъка по пътните проекти и в отговор на въпрос на депутата от ПГ на „Обединени патриоти“ Искрен Веселинов за цената на българските пътища, предаде репортер на Агенция „Фокус“.  „От последните седмици и дни жестоко се спекулира по темата, че видите в България ние строим, а и се возим в най-скъпите пътища в Европа“, каза Нанков. Той направи ретроспекция как се е движила цената на магистралите в България и обърна внимание, че най-скъпата магистрала е възложена през 2006 г. и уточни, че става въпрос за  автомагистрала „Люлин“. Министър Нанков поясни, че средната цена в България е 3, 100 млн. евро. „Сърбия – 5,5 млн. евро, Румъния – 6, 43 млн. евро, Гърция – 10, 28 млн. евро“, каза Нанков. \r\nДеница КИТАНОВА", "date": "2018.05.03", "title": "Министър Николай Нанков: България строи най-евтините магистрали в цяла Европа"}
{"url": "http://www.focus-news.net/news/2018/05/03/2517665/blagoevgrad-s-pochetno-shestvie-v-grada-shte-badat-otbelyazani-115-godini-ot-smartta-na-gotse-delchev.html", "text": "С почетно шествие благоевградската общественост ще отбележи  115 години от смъртта на Гоце Делчев. Това съобщиха от пресцентъра на Община Благоевград. То ще бъде разделено на два лъча, които ще преминат по централните улици на Благоевград и ще се слеят на площад „Македония“. Първият лъч ще тръгне от сградата на Общината в 20.15 часа, съпровождано от Биг Бенд - Благоевград. В него ще се включат официални лица, възпитаници на Професионална гимназия по туризъм и лека промишленост „Гоце Делчев“, представители на институции, деца от фолклорните състави на Център за личностно и творческо развитие на децата на Благоевград и граждани. \r\nПо същото време от сградата на Съдебната палата в града ще тръгне втория лъч, предвождан от Детски духов оркестър към Център за личностно и творческо развитие на децата на Благоевград, Национално дружество „Традиция“ и представители на ВМРО.  \r\nШествието ще бъде съпроводено от Детски духов оркестър към Център за личностно и творческо развитие на децата на Благоевград.\r\nВ 20.30 часа на площад „Македония“ ще прозвучи химнът на Република България. След това ще бъдат припомнени факти от живота и делото на Гоце Делчев. Отбелязването на годишнината ще продължи с полагане на венци и цветя пред паметника на Гоце Делчев, който се извисява в центъра областния град. \r\nГеорги (Гоце) Николов Делчев е един от най-значимите български революционери. Той е водач и идеолог на Българските македоно-одрински революционни комитети, по-късно станали известни като Вътрешна македоно-одринска революционна организация.\r\nГибелта му се възприема от съвременниците и от историците като една от най-тежките загуби за ВМОРО.", "date": "2018.05.03", "title": "Благоевград: С почетно шествие в града ще бъдат отбелязани 115 години от смъртта на Гоце Делчев"}
{"url": "http://www.focus-news.net/news/2018/05/03/2517659/ministar-nikolay-nankov-ne-prosto-stroim-magistrali-a-popravyame-greshki-na-polititsi-koito-sega-pretendirat-da-sa-upravlyavashti.html", "text": "Не просто строим магистрали и рехабилитираме пътища, а пълним дупки по неремонтирани пътища по 30-40 години. Това каза министърът на регионалното развитие и благоустройството Николай Нанков по време на изслушването си в парламента по предложение на ГЕРБ, предаде репортер на Агенция „Фокус“. „Вършим работа и поправяме грешки на политици, които сега претендират да са управляващи“, заяви той. „Това ще ни отнеме не само този, а и следващи и следващи мандати- затова въвеждаме тол системата за устойчивост на финансирането в пътния сектор“, коментира Николай Нанков. „Активно работим по АМ Русе- Велико Търново, която заради жалба на базата на екологичната процедура е стопирана. Това не ни пречи да придвижваме плановете. След произнасяне на съда в полза на АПИ ще дадем сериозна скорост на изпълнение“, посочи той. „Стартирахме тръжна процедура за Калотина-София, както и с Южната дъга, за да може бързата връзка от Западна, Централна Европа към Близкия изток да се осъществява именно по това направление“, каза още регионалният министър.\r\nБиляна ИВАНОВА", "date": "2018.05.03", "title": "Министър Николай Нанков: Не просто строим магистрали, а поправяме грешки на политици, които сега претендират да са управляващи"}
{"url": "http://www.focus-news.net/news/2018/05/03/2517667/neos-kosmos-turski-hakeri-zaplashvat-da-hvarlyat-gartsite-v-moreto.html", "text": "Турски хакери, които се идентифицират като Akıncılar (нападатели), отправиха заплахи да „хвърлят гърците в морето“, след като проникнаха на интернет страницата на новинарския сайт ANA-MPA и на представителството в Гърция на японския автомобилен производител „Сузуки“, съобщава електронното издание Neos Kosmos. \r\nТурските хакери заплашват гръцките граждани, твърдейки, че ако не вземат под внимание предупрежденията им, че ще бъдат „хвърлени в морето\". Съответното съобщение се появи на турски и английски език. В него са повторени обвиненията на Анкара спрямо Атина, а именно, че Гърция укрива терористи, визирайки осмината военнослужещи, избягали в страната след неуспешния опит за държавен преврат срещу Реджеп Тайип Ердоган от лятото на 2016 г. \r\nОчаква се подобни хакерски атаки от страна на Турция да продължат и дори да се задълбочат на фона на предизборната кампания в страната, подчертават от редакцията.Тереза Герова", "date": "2018.05.03", "title": "Neos Kosmos: Турски хакери заплашват да „хвърлят гърците в морето“"}
{"url": "http://www.focus-news.net/news/2018/05/03/2517666/sliven-politsiyata-zadarzha-dve-nepalnoletni-momcheta-za-krazhba-na-avtomobil-v-kotel.html", "text": "Полицията задържа две непълнолетни момчета за кражба на автомобил в Котел. Това съобщиха от ОДМВР- Сливен . Криминалисти на РУ-Котел разкриха кражба на лек автомобил „Фолксваген Поло”, собственост на 29-годишен мъж от село Ябланово. Сигналът за кражбата е подаден на 2 май в 08:07 часа. Автомобилът е бил паркиран отключен и с ключове на таблото пред дома на потърпевшия. В резултат на предприетите незабавни издирвателни действия автомобилът е намерен с причинени материални щети пред нощно заведение в град Търговище. Извършителите са открити в същия град и задържани. Те са две непълнолетни 16-годишни момчета от село Ябланово и град Девня. По случая е образувано бързо производство.", "date": "2018.05.03", "title": "Сливен: Полицията задържа две непълнолетни момчета за кражба на автомобил в Котел"}
{"url": "http://www.focus-news.net/news/2018/05/03/2517668/yambol-vazrastna-zhena-e-stanala-zhertva-na-telefonna-izmama-sas-sumata-ot-3-000-lv.html", "text": "Възрастна жена е станала жертва на телефонна измама със сумата от 3 000 лв. Това съобщиха от ОДМВР – Ямбол. Снощи в полицията е постъпил сигнал, че възрастна жителка на село Раздел е била измамена с 3 000 лева. Потърпевшата обяснила, че по-рано през деня получила обаждане на домашния си телефон от мъж, представил се за д-р Койчев, който ѝ съобщил, че нейна близка е със счупен крак и се нуждае от 3 000 лева за спешна операция – поставяне на златни пирони. Така въведена в заблуждение, около 18.00 часа пред дома си възрастната жена предала исканата сума на непознат мъж, изпратен от мнимия лекар. Часове по-късно разбрала, че е измамена и потърсила помощ.\r\nОт полицията призовават гражданите в никакъв случай да не изпълняват указания, в които се искат пари по телефона, независимо кой и по какъв повод отправя искането! Да не се доверяват и не предоставят лични данни на непознати! При подобни случаи и при възникване на каквото и да е съмнение, да опитат да се свържат с близките си и да потърсят информация и помощ, като се обърнат  към местното Районно управление  на МВР или сигнализират на тел.112.", "date": "2018.05.03", "title": "Ямбол: Възрастна жена е станала жертва на телефонна измама със сумата от 3 000 лв."}
{"url": "http://www.focus-news.net/news/2018/05/03/2517670/burgas-naroden-hor-trepetlika-kam-tsentara-za-podkrepa-i-lichnostno-razvitie-specheli-golyamata-nagrada-ot-detsko-yunosheskiya-muzikalen-festival-zvuchi-moskva.html", "text": "Народен хор \"Трепетлика\" към Центъра за подкрепа и личностно развитие - Бургас, получи голямата награда \"Гран при\" на XVI-я международен детско-юношески музикален фестивал \"Звучи Москва\" в направление \"Народно хорово пеене (народни хорове и фолклорни ансамбли)\". Това съобщиха от пресцентъра на Община Бургас. Талантливите момичета и момчета с диригент Пепа Запрянова пребориха конкуренцията на 48 други състава в тази категория. \r\nПрестижното музикално събитие се организира в столицата на Русия от 1990 година и е едно от най-популярните в страната и чужбина. Учредител на фестивала е Департаментът по образование към администрацията на Москва.  В рамките на международната проява се провеждат конкурси за хорове, ансамбли, оркестри, солови изпълнители и композитори. \r\nКонкурсните дни протичат в едни от най-красивите московски сцени, като концертната зала на Руската музикална академия \"Гнесини\", зала \"Чайковски\" в Московската държавна консерватория и др.\r\nНароден хор \"Трепетлика\" - Бургас беше единственият в направлението си, който участва на гала концерта в зала \"Чайковски\" на 1 май 2018 г.", "date": "2018.05.03", "title": "Бургас: Народен хор \"Трепетлика\" към Центъра за подкрепа и личностно развитие спечели голямата награда от детско-юношеския музикален фестивал \"Звучи Москва\""}
{"url": "http://www.focus-news.net/news/2018/05/03/2517656/politika-sarbiya-ivitsa-dachich-izprashta-do-zagreb-spisak-s-imenata-na-20-hilyadi-ubiti-v-yasenovats-detsa.html", "text": "Министърът на външните работи на Сърбия Ивица Дачич ще изпрати до Загреб с „препоръчана поща“ списък с имената на 20 хиляди деца, убити в Ясеновац, най-големия концентрационен лагер в Независимата хърватска държава и окупираното Кралство Югославия в годините на Втората световна война, съобщава белградското електронно издание Politika. По този начин официален Белград се надява да пресече опитите на Загреб за ревизия на престъпленията на усташкия режим. \r\nДачич потвърди, че списъкът с имената на жертвите ще бъде изпратен в Загреб с препоръчана поща. „По-рано планирах и сам да свърша това, но когато реших да предам списъка на определен министър, те (управляващите в Хърватия – бел.р.) го смениха. Така стана, когато исках да изпратя списъка с убитите деца на бившия ръководител на хърватската дипломация Давор Иво Щир. Но този път те ще получат препоръчаната си поща\", увери първият дипломат на Белград.\r\nДачич подчерта, че хърватските политици е трябвало да замълчат поне в знак на почит към жертвите, а не да се стремят да инициират нови разследвания, както прави президентът Колинда Грабар-Китарович, която се застъпва за създаването на международна комисия за определяне на броя на жертвите в Ясеновац.Тереза Герова", "date": "2018.05.03", "title": "Politika (Сърбия): Ивица Дачич изпраща до Загреб списък с имената на 20 хиляди убити в Ясеновац деца"}
{"url": "http://www.focus-news.net/news/2018/05/03/2517662/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гражданин на Турция е арестуван от полицейски и армейски офицери в североизточното гранично село Кастани в областната единица Еврос по обвинение в нелегално влизане в Гърция, съобщава електронното издание Kathimerini. Инцидентът се е случил в следобедните часове на сряда.\r\nЛицето е служител в община Одрин, извършвало строителни дейности в близост до турското митническо учреждение в района. Уточнява се, че той се е отклонил и е преминал границата на Гърция. Според разпространената информация гръцки офицери са забелязали служителя, след като е навлязъл на около 10 метра в територията на южната ни съседка.\r\nОчаква се в четвъртък той да се яви пред съдебните власти. \r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.\r\n*** Властите в Турция са задействали процедура за освобождаване на служителя, задържан след преминаването на границата с Гърция, съобщава вестник Hurriyet. \r\nРеджеп Гюркан, кмет на северозападния град Одрин, заяви, че инцидентът е станал след като общината е поискала багер за изграждане на кладенец на границата с Гърция.\r\nМуса Алерик е прекосил случайно границата, докато е управлявал багера и е задържан в гръцкия граничен град Орестиада, твърди Гюркан.\r\nЗаместник-кметът на Одрин Селчук Чакир допълни, че турският служител се е опитал да маневрира с машината, в резултат на което е преминал на гръцка територия. \r\n„На турска земя е изкопан кладенец. Нашият приятел дойде тук, за да изкопае канавка, но е влязъл на гръцка територия вместо в митническата зона, докато се опитваше да маневрира назад\", поясни Чакир.\r\n*** Министърът на външните работи на Сърбия Ивица Дачич ще изпрати до Загреб с „препоръчана поща“ списък с имената на 20 хиляди деца, убити в Ясеновац, най-големия концентрационен лагер в Независимата хърватска държава и окупираното Кралство Югославия в годините на Втората световна война, съобщава белградското електронно издание Politika. По този начин официален Белград се надява да пресече опитите на Загреб за ревизия на престъпленията на усташкия режим. \r\nДачич потвърди, че списъкът с имената на жертвите ще бъде изпратен в Загреб с препоръчана поща. „По-рано планирах и сам да свърша това, но когато реших да предам списъка на определен министър, те (управляващите в Хърватия – бел.р.) го смениха. Така стана, когато исках да изпратя списъка с убитите деца на бившия ръководител на хърватската дипломация Давор Иво Щир. Но този път те ще получат препоръчаната си поща\", увери първият дипломат на Белград.\r\nДачич подчерта, че хърватските политици е трябвало да замълчат поне в знак на почит към жертвите, а не да се стремят да инициират нови разследвания, както прави президентът Колинда Грабар-Китарович, която се застъпва за създаването на международна комисия за определяне на броя на жертвите в Ясеновац.\r\n*** „Обединена македонска диаспора“ (ОМД) информира обществеността, че 11 американски конгресмени, водени от Джим Бенкс от щата Индиана са изпратили писмо до генералния секретар на НАТО Йенс Столтенберг с призив за отправяне на покана за пълноправно членство на Македония, която е решаващо значение за американските интереси на Балканите, както и за Алианса . Те са членове на Конгресната група за Македония, създадена през 2011 г. в сътрудничество с ОМД, отбелязва скопското електронно издание МКД, като привежда пълния текст на писмото.\r\n***", "date": "2018.05.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/03/2517673/sofiya-kamion-se-e-zapalil-v-dvizhenie-na-avtomagistrala-hemus-nyama-postradali.html", "text": "Камион се е запалил в движение на автомагистрала „Хемус“. Това съобщиха за Агенция „Фокус“ от ОДМВР-София. Сигналът за инцидента е получен в 09:13 часа. Камионът е бил с прикачено ремарке. По първоначални данни се е запалил в движение, като ремаркето е спасено, но влекачът е изгорял. На място са изпратени екипи на пожарната. Няма пострадали. В момента камионът е в аварийната лента и не пречи на движението, но на мястото на инцидента има полицейски служители, които регулират движението.\r\nВиктория КРЪСТЕВА", "date": "2018.05.03", "title": "София: Камион се е запалил в движение на автомагистрала „Хемус“, няма пострадали"}
{"url": "http://www.focus-news.net/news/2018/05/03/2517669/kyustendil-okrazhniyat-sad-shte-zasedava-po-deloto-sreshtu-minyori-ot-bobov-dol-protestirashti-zaradi-neizplateni-zaplati.html", "text": "Съдът в Кюстендил ще проведе заседание по делото срещу миньори от Бобов дол, протестиращи заради неизплатени заплати. Това съобщиха за Радио „Фокус” – Кюстендил от Окръжен съд – Кюстендил. Заседанието е насрочено за 14.00 часа. Делото е заведено срещу 84 служители на мините в Бобов дол, протестирали заради неизплатени заплати, и отказали да бъдат на работните си места.„Фокус” припомня, че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа.\r\nВенцеслав ИЛЧЕВ", "date": "2018.05.03", "title": "Кюстендил: Окръжният съд ще заседава по делото срещу миньори от Бобов дол, протестиращи заради неизплатени заплати"}
{"url": "http://www.focus-news.net/news/2018/05/03/2517672/faktor-makedoniya-v-solun-se-provezhda-chetiristranna-ministerska-sreshta-na-vanshnite-ministri-na-gartsiya-albaniya-balgariya-i-republika-makedoniya.html", "text": "Първият дипломат на Скопие Никола Димитров, по покана на гръцкия си колега Никос Кодзиас, ще участва в третата поред четиристранна среща на министрите на външните работи на Гърция, Албания, България и Република Македония, която ще се проведе на 3 и 4 май в Солун, припомня скопското електронно издание „Фактор“.\r\nНа срещата, освен външните министри, ще участват министри и други официални лица от министерствата на вътрешните работи и други ведомства от четирите страни. \r\n„Очаква се в дискусията на кръглата маса министрите на външните работи да осмислят предизвикателствата за региона на Югоизточна Европа от ситуацията в Близкия Изток и Източното Средиземноморие, последствията от движението на бежанците/мигрантите към Балканите, и бъдещето на Европа и интеграцията на страните от Западните Балкани в ЕС\", се казва в съобщението от МВнР в Скопие.\r\nОт другите теми от компетентността на ресорните институции ще бъдат обхванати и въпроси, свързани с трансграничното сътрудничество в областта на полицията, митниците и гражданската защита, както и свързаността на региона, става ясно още от изявлението. \r\nПо-рано премиерът Зоран Заев заяви, че е оптимист за тази среща и очаква напредък.\r\nНе се привежда информация дали спорът за името на Македония ще бъде включен в дневния й ред.Тереза Герова", "date": "2018.05.03", "title": "„Фактор“ (Македония): В Солун се провежда четиристранна министерска среща на външните министри на Гърция, Албания, България и Република Македония"}
{"url": "http://www.focus-news.net/news/2018/05/03/2517671/aktsenti-v-predavaneto-ekologichen-rezonans-na-radio-fokus.html", "text": "Ще посетим пещерата Леденика, която е разположена в границите на Природен парк „Врачански Балкан”. Пещерата е включена в списъка на стоте национални туристически обекта. Повече за нея ще научим в предаването „Екологичен резонанс\" на Радио „Фокус\" от старши екскурзовод Момчил Янков. \r\nМодерна лаборатория за природни науки и екология беше открита в Средното училище с езиково обучение „Александър Пушкин“ във Варна. Инвестицията е за около 12 хиляди лева и е изцяло със средства на родителите на учениците. Събирането на средствата е продължило една учебна година, като в това са се включили и учениците. Подробности очакваме от директора на училището Светлан Илиев.\r\nВ рамките на Националната кампания „Чиста околна среда 2018“ в област Пазарджик са одобрени 34 проекта на обща стойност 235 000 лева. Повече за това къде и как ще бъдат реализирани те ще чуем от репортажа на Ваня Николова от Радио „Фокус“ – Пазарджик.\r\nТези и още актуални теми в предаването \"Екологичен резонанс\" на Радио \"Фокус\" от 13.00 до 14.00 часа с водещ Йоланда Пелова.", "date": "2018.05.03", "title": "Акценти в предаването „Екологичен резонанс\" на Радио „Фокус“"}
{"url": "http://www.focus-news.net/news/2018/05/03/2517677/api-ot-2100-chasa-do-500-chasa-na-4-may-se-ogranichava-dvizhenieto-v-aktivnata-i-izprevarvashtata-lenta-na-tunel-vitinya-na-avtomagistrala-hemus-v-trabata-za-varna.html", "text": "Днес от 21.00 часа до 5.00 часа на 4 май ще се ограничи движението в активната и изпреварващата лента в тръбата за Варна на тунел „Витиня“ на автомагистрала „Хемус“ поради подмяна на ревизионни шахти. Трафикът ще се пренасочва в аварийната лента. Това съобщиха от пресцентъра на Агенция \"Пътна инфраструктура\". Необходимо е шофьорите да карат внимателно и със съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.03", "title": "АПИ: От 21.00 часа до 5.00 часа на 4 май се ограничава движението в активната и изпреварващата лента на тунел „Витиня“ на автомагистрала „Хемус“ в тръбата за Варна"}
{"url": "http://www.focus-news.net/news/2018/05/03/2517676/a1-on-makedoniya-zaradi-strah-ot-deportatsiya-broyat-na-turskite-grazhdani-tarseshti-ubezhishte-v-kosovo-se-uvelichava.html", "text": "След депортирането на шестимата турски граждани от Косово, които Анкара смята за последователи на движението, водено от религиозния лидер в изгнание Фетхулах Гюлен, в най-младата държава на Балканите се наблюдава тенденция за увеличаване на броя на молбите за убежище от граждани на Турция, предава скопският телевизионен канал A1 On. \r\nМестни медии съобщават, че само през изминалия месец в Центъра за убежище са потърсили закрила 36 турски граждани, но остава неясно дали косовските власти ще уважат молбите им. \r\nСред онези, които са поискали убежище е и Хасан Хисен Демир, който е бил в списъка за депортиране в Турция, но се спасил по вина на полицията, която на негово място е арестувала Хасан Хисен Гинакан. Междувременно Демир продължава работа в колежа „Мехмет Акиф\" , поясняват косовските медии. От редакцията припомнят, че и шестимата депортирани турски граждани са професори в турски колежи в Косово. \r\nКакъв е броят на турските граждани, които властите в Анкара искат да бъдат депортирани от Косово, остава загадка. От Албания турските власти настояват за депортиране на 500 „гюленисти\".Тереза Герова", "date": "2018.05.03", "title": "A1 On (Македония): Заради страх от депортация – броят на турските граждани, търсещи убежище в Косово, се увеличава"}
{"url": "http://www.focus-news.net/news/2018/05/03/2517675/nsi-prez-parvoto-trimesechie-na-2018-g-sa-izdadeni-razreshitelni-za-stroezh-na-1-162-zhilishtni-sgradi-s-6-247-zhilishta-v-tyah.html", "text": "През първото тримесечие на 2018 г. местните администрации са издали разрешителни за строеж на 1 162 жилищни сгради с 6 247 жилища в тях и 815 987 кв. м разгъната застроена площ (РЗП), на 26 административни сгради/офиси с 33 101 кв. м РЗП и на 1 026 други сгради с 638 272 кв. м РЗП. Това сочи статистика на Националния статистически институт (НСИ). Спрямо предходното тримесечие издадените разрешителни за строеж на жилищни сгради намаляват с 10.3%, жилищата в тях - с 14.7%, а общата им застроена площ - с 9.8%. При броя на издадените разрешителни за строеж на административни сгради и на други сгради също се наблюдава спад съответно с 13.3 и 9.2%, като общата застроена площ на административните сгради нараства с 13.2%, докато РЗП на другите сгради е по-малко със 7.7%. \r\nВ сравнение с първото тримесечие на 2017 г. издадените разрешителни за строеж на нови жилищни сгради се увеличават с 6.3%, жилищата в тях - с 33.1%, а разгънатата им застроена площ е повече с 37.1%. Издадените разрешителни за строеж на административни и други видове сгради намаляват съответно с 10.3 и 10.1%, а и тяхната РЗП бележи спад респективно с 57.2 и 21.2%. \r\nНай-голям брой разрешителни за строеж на нови жилищни сгради са издадени в областите София (столица) - 205, Пловдив - 176, Варна - 108, и Бургас - 102. Най-много жилища предстои да бъдат започнати в областите София (столица) - 2 337, Пловдив - 1 355, Бургас - 754, и Варна – 687.\r\nПрез първото тримесечие на 2018 г. е започнал строежът на 723 жилищни сгради с 4 157 жилища в тях и с 476 224 кв. м обща застроена площ, на 18 административни сгради/офиси с \r\n22 623 кв. м РЗП и на 467 други сгради с 428 856 кв. м РЗП. Спрямо предходното тримесечие започнатите жилищни сгради са по-малко със 7.2%, жилищата в тях - с 1.4%, а общата им застроена площ - с 12.4%. Започнатите административни сгради бележат ръст от 12.5%, но тяхната обща застроена площ е по-малко с 16.7%. Броят на започнатите други видове сгради намалява с 18.1%, а тяхната РЗП - с 5.7%. \r\nВ сравнение с първото тримесечие на 2017 г. започнатите нови жилищни сгради се увеличават с 13.1%, жилищата в тях - с 29.2%, а разгънатата им застроена площ - с 16.8%. Броят на започнатите административни сгради нараства с 12.5%, докато тяхната РЗП спада с 61.8%. Започнатите други видове сгради са повече с 1.5%, а разгънатата им обща застроена площ - с 47.5%. \r\nСтроителство на най-голям брой нови сгради е започнало в областите: Пловдив - 140 жилищни и 66 други сгради; София (столица) - 123 жилищни, 7 административни и 19 други сгради; Бургас - 91 жилищни, 3 административни и 29 други сгради; Варна - 83 жилищни и 28 други сгради.", "date": "2018.05.03", "title": "НСИ: През първото тримесечие на 2018 г. са издадени разрешителни за строеж на 1 162 жилищни сгради с 6 247 жилища в тях"}
{"url": "http://www.focus-news.net/news/2018/05/03/2517678/ikonomicheski-politsai-ot-odmvr-sofiya-i-ru-slivnitsa-razbiha-nezakonen-kazan-za-domashno-proizvodstvo-na-rakiya.html", "text": "На 2 май по обяд, в хода на полицейска операция на служители от сектор „Противодействие на икономическата престъпност“ в областната дирекция и колегите им от РУ- Сливница е извършена проверка на къща в Сливница. Това съобщиха от ОДМВР-София. На адреса е установен нерегистриран по законоустановения ред казан за производство на високоградусов алкохол. Иззети са общо 503 литра жълтеникава течност с мирис на спирт без платен акциз, разпределена в пластмасови бутилки с различна вместимост. От митническите служители е съставен протокол от замерване на алкохолния градус на иззетото количество. По случая е образувано досъдебно производство за извършено престъпление по чл. 234, ал.1 от Нaказателния кодекс. Собственикът на адреса е задържан с полицейска заповед за срок до 24 часа. Действията по разследването продължават под наблюдението на районната прокуратура в Сливница.", "date": "2018.05.03", "title": "Икономически полицаи от ОДМВР- София и РУ- Сливница разбиха незаконен казан за домашно производство на ракия"}
{"url": "http://www.focus-news.net/news/2018/05/03/2517674/sliven-10-220-deklaratsii-sa-postapili-v-nap-v-ramkite-na-danachnata-kampaniya.html", "text": "10 220 декларации за доходите са постъпили в НАП – Сливен преди изтичане на крайния срок, съобщиха от приходната администрация. От тях 5 058 са подадени електронно. Срокът за подаване на декларациите за облагане на доходите изтече на 30 април. Дотогава трябваше да се преведе и декларираният данък за довнасяне.\r\nПодадените в офиса на НАП в Сливен декларации през 2017 година са били над 7 000, като над една трета от тях са били подадени с персонален идентификационен код или електронен подпис.\r\nПрез 2016 година в офиса на НАП са били подадени близо 8 000 декларации.", "date": "2018.05.03", "title": "Сливен: 10 220 декларации са постъпили в НАП в рамките на данъчната кампания"}
{"url": "http://www.focus-news.net/news/2018/05/03/2517682/haskovo-ofitsialno-raboti-baseynat-v-detska-gradina-radost-koyto-beshe-remontiran-po-op-regioni-v-rastezh.html", "text": "След десетилетия в разруха басейнът в Детска градина „Радост“ вече работи. Това съобщиха от пресцентъра на Общината. Днес занимания в басейна имаха 5-годишните възпитаници на градината. Те са разделени в групи от по 4 деца, които се забавляват в басейна под стриктния контрол на две учителки, които имат квалификация за водни спасители. Предстои наемането на професионален треньор по плуване.\r\nОбновяването на басейна е част от големия ремонт на осем сгради на детски градини и две училища в Хасково, реализиран по ОП “Региони в растеж“.\r\nКъм момента се извършват тестови замервания на разходите по поддръжка на басейна, за да могат да се включат в бюджета на градината. \r\nОбемът на съоръжението е 33 кубика, площта му е 38.48 кв. м. Дълбочината е между 80 - 90 сантиметра. Басейнът е снабден с изключително модерна филтрираща и отоплителна система. Освен това има вентилационна система с допълнителна функция за обезмъгляване на помещението от образувалите се пари.  Автоматично без оглед на сезона се поддържа постоянна  температура на водата от 28 градуса и 32 на въздуха в помещението. Отоплението  част от подновена отоплителна система на градината, която се захранва с природен газ.", "date": "2018.05.03", "title": "Хасково: Официално работи басейнът в Детска градина „Радост“, който беше ремонтиран по ОП “Региони в растеж“"}
{"url": "http://www.focus-news.net/news/2018/05/03/2517681/pg-na-bsp-za-balgariya-opredeli-izslushvaneto-na-regionalniya-ministar-nikolay-nankov-za-patnite-proekti-kato-krizisna-piar-aktsiya-bez-sadarzhanie.html", "text": "ПГ на „БСП за България“ определи изслушването на регионалния министър Николай Нанков за напредъка по пътните проекти като \"кризисна пиар акция без съдържание\". Това стана ясно по време на изказването на народния представител от ПГ на „БСП за България“ Таско Ерменков след изслушването на министър Николай Нанков за напредъка по пътните проекти, предаде репортер на Агенция „Фокус“.  „Вие явно още един път доказвате, че живеете в един паралален свят, нямащ нищо общо с действителността“, каза Ерменков и подчерта, че днес не е трябвало да се говори не за успехите, а за проблемите. Според депутата днес е трябвало с прости думи да се обясни откъде ще се вземат 600 млн. лв. за довършване на магистрала „Струма“ и колко дупки има по новопостроените пътища. По думите му, \"колкото и да е раздута администрацията, тя не стига, за да има по един чиновник на дупка\". Ерменков припомни, че точно преди една година от БСП са поискали анкетна комисия по въпросите за магистралите и корупционните обществени поръчки. „През пролетта  миналата година прокуратурата влезе в АПИ заедно с ОЛАФ и ДАНС и даде информация, че в агенцията се уговарят обществени поръчки. Поискахме тази комисия, за да видим кой носи политическата отговорност. Вие тогава се уплашихте, скрихте се, но проблемите лъснаха още повече. Днес след една година пак слушаме за магистралите, които вече даже не  са и скоростни пътища, имайки предвид  какви ограничения за движение има по тях“, заяви Ерменков. \r\nДеница КИТАНОВА", "date": "2018.05.03", "title": "ПГ на „БСП за България“ определи изслушването на регионалния министър Николай Нанков за пътните проекти като \"кризисна пиар акция без съдържание\""}
{"url": "http://www.focus-news.net/news/2018/05/03/2517684/sport-grigor-dimitrov-veche-ne-e-v-spisaka-s-uchastnitsi-v-shtutgart.html", "text": "Участието на Григор Димитров на турнира в Щутгарт остава под въпрос, след като името на българина вече не фигурира сред участниците на „Мерцедес Къп“. Организаторите на турнира обявиха участието на първата ни ракета още през септември миналата година, но вероятно световният № 5 е променил плановете си. Все още обаче новината не е официална.\r\nВенцислав ДРАГОМАНОВ", "date": "2018.05.03", "title": "Спорт: Григор Димитров вече не е в списъка с участници в Щутгарт"}
{"url": "http://www.focus-news.net/news/2018/05/03/2517683/normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nКристина МИТКОВА", "date": "2018.05.03", "title": "Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/05/03/2517686/blagoevgrad-balgarsko-druzhestvo-za-zashtita-na-ptitsite-gotse-delchev-zapochva-vtoroto-izdanie-na-kampaniyata-nie-broim-vrabchetata-na-12-may.html", "text": "Българско дружество за защита на птиците – Гоце Делчев започва второто издание на кампанията „Ние броим врабчетата“ на 12 май. Това каза за Радио „Фокус“ – Пирин Димитър Попов, председател на Българско дружество за защита на птиците – Гоце Делчев. По думите му преброяването ще се извърши изцяло от доброволци, които се предварително регистрирани на сайта на инициативата. „Преброяването ще бъде в часовия интервал от 9.00 до 12.00 часа. Тогава всеки врабчеброец трябва да отдели само 10 минути в този времеви интервал, за да може да се сравнят и анализират данните от преброяването“, коментира той. Попов добави, че е много важно да се дадат данните от миналогодишните локации отново от преброителите, дори те да са нулеви, за да може да  се сравни каква е популацията в тези райони. „Призовавам ветераните, които вече са участвали миналата година да повторят локацията си. Тоест да броят на същото място, където са броили миналата година врабчета“, апелира той. Защитникът на птиците подчерта, че тази година във фокуса на кампанията „Ние броим врабчетата“ са „Врабчетата от училище“ или това са най-малките ученици от 1 до 4 клас. „Учители от редица училища в страната подготвят час по врабчета, благодарение, на който децата ще научат за малките си пернати съграждани и ще се включат в преброяването им“, добави Попов. По думите му Българско дружество за защита на птиците – Гоце Делчев ще прави преброяването в село Баничан, съвместно с читалище „Изгрев 1930“. Димитър Попов каза още, че в село Баничан са подготвили много забавни и интересни игри за участниците. Той апелира към всички, които имат желание да се включат в кампанията, да го направят на 12 май.\r\nКристина МИТКОВА", "date": "2018.05.03", "title": "Благоевград: Българско дружество за защита на птиците – Гоце Делчев започва второто издание на кампанията „Ние броим врабчетата“ на 12 май"}
{"url": "http://www.focus-news.net/news/2018/05/03/2517629/veliko-tarnovo-proverka-na-rzi-ustanovi-nalichie-na-azbestovi-vlakna-v-kozmetichni-produkti.html", "text": "Регионалната здравна инспекция извърши проверка за козметични продукти, неотговарящи на законовите изисквания. Това съобщиха за Радио „Фокус“ – Велико Търново от Инспекцията. С писмо  Министерство на здравеопазването е подало информация за получени нотификации по Системата на Съюза за бърз обмен на информация (GRAS-RAPEX) за опасни стоки, открити на територията на Холандия, като се посочва Република България в държави на местонахождение. Първата от тях е за продукт за гримиране (Make up), Комплект „сенки“ „Shadow and Highlight kit“, с марка „Clair,s“. Съгласно информацията в нотификацията, продуктът за гримиране се състои от 8 различни цвята, поставен в кутия 12 х 20 см. Няма посочена страна на произход. Второто предупреждение отново е за продукт за гримиране – „Clair,s Compact powder“, с марка „Clair,s“. Съгласно информацията в нотификацията, продуктът е поставен в кръгла кутия с диаметър 10 см, в прозрачна опаковка. Страна на произход на продукта – Китай.\r\nЗа нотифираните козметични продукти е установено наличие на азбестови влакна, което е в несъответствие с изискванията на т. 762 от Приложение II „Списък на веществата, забранени в козметични продукти“ на Регламент (ЕО) № 1223/2009 относно козметичните продукти и вписване 6 от Приложение XVII на Регламент 1907/2006.\r\nВ периода 19 април – 27 април служителите в Дирекция „Обществено здраве” на РЗИ – Велико Търново са извършили общо 26 проверки за издирване на горецитираните опасни стоки. Проверени са обекти, където е възможно съхранението и предлагането им – в магазини и щандове за козметични продукти, и в козметични студия. При извършените проверки не се установи наличие на търсените опасни стоки.\r\nНадежда КРЪСТЕВА", "date": "2018.05.03", "title": "Велико Търново: Проверка на РЗИ установи наличие на азбестови влакна в козметични продукти"}
{"url": "http://www.focus-news.net/news/2018/05/03/2517685/kyustendil-blizo-9-000-fizicheski-litsa-ot-oblastta-sa-deklarirali-dohodite-si-v-ramkite-na-danachnata-kampaniya.html", "text": "Близо 9 000 физически лица от областта са декларирали доходите си в рамките на данъчната кампания. Това каза пред Радио „Фокус” – Кюстендил Лилия Иванова, главен експерт в сектор „Административно обслужване” в офиса на Национална агенция за приходите – Кюстендил. По думите ѝ кампанията е била успешна. Приблизително 30% от подадените данъчни декларации са изпратени по интернет, подписани с електронен подпис или с безплатния персонален идентификационен код. Отчита се сериозно повишаване на интереса към електронното подаване на декларации от физическите лица. През 2017 година подадените по електронен път годишни данъчни декларации от физически лица  са били 1960, а през 2018 година броят им се увеличи на 2 630. В сравнение с данъчна кампания от 2017 година в срокът за доброволно деклариране са подадени с 1000 броя повече годишни данъчни декларации за облагане на доходите на физическите лица.\r\nВенцеслав ИЛЧЕВ", "date": "2018.05.03", "title": "Кюстендил: Близо 9 000 физически лица от областта са декларирали доходите си в рамките на данъчната кампания"}
{"url": "http://www.focus-news.net/news/2018/05/03/2517688/kathimerini-zadarzhaniyat-v-gartsiya-turski-grazhdanin-tvardi-che-e-preminal-granitsata-sluchayno.html", "text": "Турският гражданин, задържан в Гърция край Черекьой (Кастани), заяви пред полицията, че е прекосил случайно границата, докато е поставял тръби, съобщава електронното издание Kathimerini. \r\nВ показанията си пред полицията той разказва, че се е отклонил от граница случайно, тъй като е бил за първи път в района и теренът е бил непознат за него. Човекът твърди, че не е чул и разбрал предупрежденията на гръцките войници поради шума на багера, на който е работел в момента на инцидента, съобщава телевизия „Скай“.\r\nГръцките войници твърдят, че турчинът е задържани, след като е пресякъл границата три пъти въпреки предупрежденията на военните. Тереза Герова", "date": "2018.05.03", "title": "Kathimerini: Задържаният в Гърция турски гражданин твърди, че е преминал границата случайно"}
{"url": "http://www.focus-news.net/news/2018/05/03/2517689/mrrb-obyavyava-fotokonkurs-na-tema-edna-reka-desetki-rayski-katcheta-posveten-na-mezhdunarodniya-den-na-reka-dunav.html", "text": "Министерството на регионалното развитие и благоустройството (МРРБ) обявява фотоконкурс на тема „Една река – десетки райски кътчета“, посветен на Международния ден на река Дунав, който се отбелязва на 29 юни. Това съобщиха от пресцентъра на Министерство на регионалното развитие и благоустройството.\r\nВ надпреварата може да се включи всеки, който е запечатал красива гледка по поречието на реката или по нейното крайбрежие. Изискванията са снимките да са направени през последната година и половина и да представят река Дунав. Големината им трябва да е между 2 MB и 6 MB. Задължително е при изпращането да бъдат посочени име и адрес на автора, телефон, възраст, както и описание на мястото, където е направена снимката. МРРБ очаква снимките на емайл fotodanube@mrrb.governement.bg в периода от 3 май до 15 юни 2018 г. За трите най-добри, които ще бъдат определени от специално жури, ще има атрактивни награди. Предвидени са и много поощрителни награди. \r\nЦелта на конкурса е да открие най-красивите кътчета по река Дунав, заснети в българския участък по протежение на 370 км между Връв и Айдемир и да ги покаже на широката публика на специална изложба, която министърът на регионалното развитие и благоустройството Николай Нанков ще открие на 29 юни в Русе. \r\nЧаст от снимките ще бъдат показани и в специалната изложба на „Моста на влюбените“ в София. Тя ще бъде представена през октомври, в рамките на Седмия годишен форум на Дунавската стратегия, който ще се проведе заедно с министерска среща за туризма. Очаква се в събитията да се включат трима еврокомисари и над 600 участници - министри, представители на различни институции, бизнеса и неправителствения сектор.\r\nС фотоконкурса ще се популяризира българското поречие на река Дунав като атрактивно място за туристически посещения, отдих и възможности за развитие. Темата му е пряко свързана с основния фокус на Българското председателство на Дунавската стратегия – регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Важна тема в дневния ни ред е и културното наследство в политиките на ЕС като ресурс за устойчиво развитие - в контекста и на това, че 2018 е Европейска година за културно наследство. \r\nБългария е председател на Дунавската стратегия за срок от една година – до октомври 2018 г. Успешно бяха проведени две от събитията в календара, а на 25 май в София ще бъде следващата съвместна работна среща на Националните координатори и Координатори на приоритетни области, която ще обсъжда оптималните възможности за успешно изпълнение на макрорегионалната стратегия.", "date": "2018.05.03", "title": "МРРБ обявява фотоконкурс на тема „Една река – десетки райски кътчета“, посветен на Международния ден на река Дунав"}
{"url": "http://www.focus-news.net/news/2018/05/03/2517687/iskren-veselinov-obedineni-patrioti-imashe-dalgogodishen-defitsit-na-misal-v-regionalnoto-razvitie-no-v-tozi-mandat-toy-se-preodolyava.html", "text": "Имаше дългогодишен дефицит на мисъл в регионалното развитие, но в този мандат той се преодолява. Това каза заместник-председателят на  ПГ на „Обединени патриоти“ Искрен Веселинов в отношение след  изслушването на министър Николай Нанков за напредъка по пътните проекти, предаде репортер на Агенция „Фокус“. „Днешният дебат беше важен, защото действително гражданите трябва да знаят какво прави държавата за тяхното развитие“, каза Веселинов. Той заяви, че „Обединени патриоти“ адмирират промяната в политиката на Министерство на регионалното развитие и благоустройството (МРРБ). „Същевременно има системни проблеми. Част от тях са свързани с недофинансирането на сектора, част от тях са свързани с политизирането на процеса, включително с постоянните и неоснователни жалби, които  бавят магистралите. Това отново ощетява българските граждани“, допълни Веселинов. \r\nДеница КИТАНОВА", "date": "2018.05.03", "title": "Искрен Веселинов, „Обединени патриоти“: Имаше дългогодишен дефицит на мисъл в регионалното развитие, но в този мандат той се преодолява"}
{"url": "http://www.focus-news.net/news/2018/05/03/2517691/domashna-narkooranzheriya-e-razkrita-pri-aktsiya-na-kriminalisti-ot-odmvr-sofiya-i-ru-botevgrad.html", "text": "На 2 май, на територията на Ботевград, от служители на сектор „Противодействие на криминалната престъпност“ в областната дирекция и колегите им от районното управление в града, е  проведена полицейска операция срещу престъпленията, свързани с наркотични вещества. Това съобщиха от ОДМВР-София. В хода на акцията е извършена проверка на частен адрес, обитаван от 34- годишен мъж. Установени и иззети са 41 саксии от кофички за кисело мляко със засадени в тях стръкове зелена тревиста маса- марихуана, с височина около 30 см, девет бутилки от минерална вода, пригодени за саксии, със засадени в тях стръкове марихуана с височина около 40 см, кутия със семена за канабис, везна и бяла бучка с тегло около 4 грама, реагираща на амфетамин. По случая е образувано досъдебно производство. Обитателят на адреса е задържан за срок до 24 часа. Действията по разследването продължават.", "date": "2018.05.03", "title": "Домашна наркооранжерия е разкрита при акция на криминалисти от ОДМВР- София и РУ- Ботевград"}
{"url": "http://www.focus-news.net/news/2018/05/03/2517679/tsvetan-tsvetanov-gerb-vazhno-e-da-sprat-spekulatsiite-ot-nyakoi-polititsi-che-v-balgariya-se-stroyat-nay-skapite-magistrali.html", "text": "Важно е да се спре със спекулациите от някои политици, че в България се строят най-скъпите магистрали. Това каза председателят на ПГ на ГЕРБ Цветан Цветанов след изслушването на регионалния министър Николай Нанков за приоритетните пътни проекти, , предаде репортер на Агенция „Фокус“. „По пътищата на България няма значение кой от коя политическа сила е. Всички искаме да имаме по-добра инфраструктура и инвестиции, както и безопасност по пътищата“, изтъкна той. „С политиката на правителството на Борисов 1,2 и 3 направихме всичко възможно да използваме възможностите, които дава ЕС“, посочи Цветан Цветанов. „Убеден съм, че в края на този 4-годишен мандат ще можем да очертаем по-добрата перспектива за страната ни. Надяваме се и на подкрепа от опозицията за добрите политики на регионалното министерство“, каза още той.\r\nБиляна ИВАНОВА", "date": "2018.05.03", "title": "Цветан Цветанов, ГЕРБ: Важно е да спрат спекулациите от някои политици, че в България се строят най-скъпите магистрали"}
{"url": "http://www.focus-news.net/news/2018/05/03/2517693/tass-ruski-iztrebitel-se-e-razbil-v-sredizemno-more-zaginali-sa-i-dvamata-piloti.html", "text": "Изтребител Су-30СМ на Военнокосмическите сили на Руската федерация се е разбил в Средиземно море, а двамата управляващи го пилоти са загинали. Това съобщиха пред журналисти от Министерството на отбраната в Москва, предава TACC.\r\n„На 3 май около 9:45 московско време при набирането на височина при излитане от летище „Хмеймим“ над акваторията на Средиземно море претърпя катастрофа руски изтребител Су-30СМ. Двамата пилоти, до последните минути борили се за самолета, според доклад от мястото, са загинали“, поясниха от военното ведомство в Москва. \r\nОт министерството отбелязаха, че „по предварителна информация причина за катастрофата би могло да е попадане на птица в двигателя“. Няма индикации, че машината е свалена в резултат на обстрел, увериха руските военни.Агенция „Фокус“ припомня:\r\nПоследната катастрофа на руски самолет в Сирия се случи през месец март тази година. Тогава при заход за кацане на летище „Хмеймим“ се разби транспортен Ан-26. На борда на машината се намираха 33-ма пасажери и шестчленен екипаж. Всички те загинаха. .Тереза Герова", "date": "2018.05.03", "title": "ТАСС: Руски изтребител се е разбил в Средиземно море, загинали са и двамата пилоти"}
{"url": "http://www.focus-news.net/news/2018/05/03/2517692/blagoevgrad-s-polagane-na-ventsi-i-tsvetya-pred-pametnika-na-zaginalite-vav-voynite-shte-bade-otbelyazan-denyat-na-hrabrostta-i-balgarskata-armiya-v-gotse-delchev.html", "text": "Денят на храбростта и Българската армия - 6 май, ще бъде отбелязан в Гоце Делчев по традиция с полагането на венци и цветя. Това съобщиха от пресцентъра на Община Гоце Делчев. Тържеството ще се състои на 6 май 2018 г. от 12.00 часа пред паметника на загиналите във войните, който се намира на ул. „Александър Стамболийски” в гр. Гоце Делчев. В отбелязването на Деня на храбростта и българската армия ще участва ръководството на община Гоце Делчев, както и представители на институции, ветерани от войните, обществени организации, учебни заведения, политически партии и граждани", "date": "2018.05.03", "title": "Благоевград: С полагане на венци и цветя пред паметника на загиналите във войните ще бъде отбелязан Денят на храбростта и Българската армия в Гоце Делчев"}
{"url": "http://www.focus-news.net/news/2018/05/03/2517696/dobrich-do-31-may-v-grada-gostuva-poeziomat-savmestna-initsiativa-na-obshtinata-i-na-cheshkiya-kulturen-tsentar-v-stranata.html", "text": "До 31 май в града гостува поезиомат, съвместна инициатива на Общината и на Чешкия културен център в страната. От днес в града е монтиран поезиомат, който е създаден в рамките на чешки проект. Инициативата бе представена на пресконференция в Община град Добрич, проявата е част от културния календар за месец май, предаде кореспондентът на Радио „Фокус” – Варна. Гост на днешното събитие бе Дагмар Остранска, директор на Чешкия културен център в България от края на 2017. Това е структура към Министерство на външните работи на Чехия и ролята му е да представя чешката култура зад граница. Конкретният повод за пребиваването на Дагмар Остранска в Добрич е монтирането на поезиомат в града и намерението ѝ да се запознае с културната среда в града – културни пространства и база с идеята организиране в бъдеще на съвместни събития. Добрич е вторият град след Велико Търново, който ще изненада приятно почитателите на поезията. По думите на Дагмар Остранска това е поетичен джубокс, автомат с опростена система за навигация, който дава възможност да се слушат стихотворения на различни европейски автори както на оригиналния език, на който са написани, така и в превод на български език. Представени са 18 автори, сред тях и двама български – Валери Петров с „Пук“ и Борис Христов с откъс от „Книга на мълчанието“. Поезиоматът е монтиран в Градския парк „Св. Георги“ и всеки, който проявява интерес, би могъл безплатно да се наслади на поемите. Според директора на Чешкия културен център в България най-интересен за слушане е финландският език. След Добрич поетичният джубокс ще посети и други български градове, проявили интерес към проекта на Ондржей Кобза, чешки активист, който има кафене в Прага, много популярно сред младежите. Поезиоматът има форма, наподобяваща перископ, огромен е и тежи около 230 кг. Проектът е представян и в други европейски градове. Дагмар Остранска сподели, че е била изненадана, когато в нейната страната се е появил поезиомат. Той е предизвикал интерес не само сред по-възрастното население, но и сред тийнейджърите. Директорът на Чешкия културен център в България изрази надежда, че културното сътрудничество с Община град Добрич ще продължи и в бъдеще с други интересни инициативи, например пиано на открито с изпълнения на живо. Поетичният джубокс в добруджанския град ще срещне публиката с литературата на много европейски страни – Италия, Испания, Македония, Белгия, Унгария, Португалия, Финландия и много други. Зам.-кметът „Хуманитарни дейности“ в Община град Добрич д-р Емилия Баева съобщи, че за Нощта на литературата ще има организирани 3 гнезда в часовете от 18,00 до 22,00 часа. Съвсем скоро ще станат ясни творбите и хората, които ще ги представят. Подробна информация за проекта с поетичния джубокс, който представя Чешкият културен център в България и в който са включени 20 европейски посолства, може да бъде открита в интернет страницата му. В края на срещата Дагмар Остранска заяви, че се надява да подобри своя български език и да продължи своята мисия, а тя е да развива ползотворното сътрудничество и с Община град Добрич за нова визия на връзката между двата народа – българския и чешкия. \r\nЖулиета НИКОЛОВА", "date": "2018.05.03", "title": "Добрич: До 31 май в града гостува поезиомат, съвместна инициатива на Общината и на Чешкия културен център в страната"}
{"url": "http://www.focus-news.net/news/2018/05/03/2517697/sofiya-ogranicheno-e-dvizhenieto-v-izprevarvashtata-lenta-po-avtomagistrala-trakiya-ot-km-49-do-km-50-v-posoka-sofiya-poradi-remontni-deynosti.html", "text": "Ограничено е движението в изпреварващата лента по автомагистрала \"Тракия\", от км 49 до км 50 в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се извършва в активната лента. Шофьорите да се движат с повишено внимание и съобразена скорост.", "date": "2018.05.03", "title": "София: Ограничено е движението в изпреварващата лента по автомагистрала \"Тракия\", от км 49 до км 50 в посока София, поради ремонтни дейности"}
{"url": "http://www.focus-news.net/news/2018/05/03/2517690/kyustendil-narodniyat-predstavitel-ot-gerb-radoslava-chekanska-organizira-priemen-den-v-dupnitsa-na-7-may.html", "text": "Народният представител от ГЕРБ Радослава Чеканска организира поредната приемна за граждани. Това съобщиха от пресцентъра на ПП ГЕРБ. Приемният ден на депутата ще се проведе на 7 май в град Дупница. Гражданите ще могат да се срещнат и да поставят своите въпроси и казуси към Чеканска във времето от 10.30 часа до 11.30 часа в офиса на ГЕРБ в Дупница на пл. „Свобода” №1, ниското тяло на сградата на общинска администрация. Записвания могат да се правят и по-рано в клуба на партията.", "date": "2018.05.03", "title": "Кюстендил: Народният представител от ГЕРБ Радослава Чеканска организира приемен ден в Дупница на 7 май"}
{"url": "http://www.focus-news.net/news/2018/05/03/2517694/taner-ali-dps-vsichko-koeto-se-pravi-v-regionalnoto-razvitie-ne-e-planirano-a-haotichno.html", "text": "Всичко, което се прави в регионалното развитие не е планирано, а хаотично. Това каза народният представител от ПГ на ДПС Танер Али в отношение след изслушването на министър Николай Нанков за напредъка по пътните проекти предаде, репортер на Агенция „Фокус“. „Уважаеми г-н министър, много е важно не само да се планират и републиканските пътни мрежи, важното е в синхрон, заедно с общинските кметове, чрез Националното сдружение на общините, да се рехабилитира и общинската пътна инфраструктура. Ако тя не е рехабилитирана, как ще имаме достъп до тези магистрали, които в момента ги изграждаме? По този начин икономиките на тези общини просто спират. Няма как без общинска, четвъртокласна пътна мрежа да има достъп до тези инфраструктурни големи проекти и тези общини да вървят напред?“, заяви Али. \r\nДеница КИТАНОВА", "date": "2018.05.03", "title": "Танер Али, ДПС: Всичко, което се прави в регионалното развитие не е планирано, а хаотично"}
{"url": "http://www.focus-news.net/news/2018/05/03/2517695/yavor-bozhankov-bsp-ima-mnogo-trevogi-ot-strana-na-mestnite-i-biznesa-za-avtomagistrala-ruse-veliko-tarnovo.html", "text": "Има много тревоги от страна на местните и бизнеса по отношение на автомагистрала Русе – Велико Търново. Според местните се удължава пътят до Русе с 30 км. Това заяви народният представител от ПГ на „БСП за България“ Явор Божанков от парламентарната трибуна, съобщиха от пресцентъра на НС на БСП. Той обясни, че най-големите работодатели са се събрали в Горна Оряховица и са поискали среща с министър Нанков. „Дори и аз стигнах до положение да се моля на кметове на ГЕРБ, пусках въпроси на парламентарен контрол, публикации в пресата, за да привлека вниманието на министъра и да направим тази толкова важна и желана за местните среща. Въпреки това, такава не бе проведена“, подчерта народният представител. По неговите думи единствените отговори са били чрез медиите, в които се твърди, че магистралата не удължава трасето до Русе. „Но от отговорите на парламентарен контрол става ясно точно обратното“, допълни Божанков. Той посочи и заявление на местната индустрия, че няма да използва магистралата. „Вторият голям проблем са връзките. Индустриалният център се свързва с магистралата през мост, строен 1800 година с едно пътно платно. Държавата ще поеме ли ангажимент да направи скоростна връзка от индустриалния център?“, попита Явор Божанков.\r\nСпоред народният представител от ПГ на „БСП за България” Любомир Бонев няма магистрала, която да не е открита и след няколко месеца да не е затворена за ремонт. „Чухме за напредъка по настоящите проекти, сроковете за изпълнение и въобще, колко розово е положението. То, обаче не е такова. Ремонтите, свлачищата, проблемите по новите и вече довършените отсечки са ежедневни. Няма магистрала, която да не е открита и след няколко месеца да не е затворена за ремонт”, каза Любомир Бонев от парламентарната трибуна. Той даде за пример магистрала „Люлин”, която е открита през 2011 г., а общата дължина на трасето е 20 км. „В периода от 2012 г. до април 2017 г., са разплатени средства по договори на стойност 8 млн. лв. при положение, че съоръжението е гаранционно. Дори в момента, едното платно на пътя е затворено заради активизирали се свлачища, които са били вече обезопасявани и укрепвани”,  каза още народният представител. Бонев попита- кой контролираше фирмата изпълнител и защо не се търси отговорност от нея? „Какви са гаранционните срокове на автомагистралите в България? Защо за ремонти се дават пари от държавния бюджет, въпреки че обектите са в гаранция?”, попита още Любомир Бонев.", "date": "2018.05.03", "title": "Явор Божанков, БСП: Има много тревоги от страна на местните и бизнеса за автомагистрала \"Русе – Велико Търново\""}
{"url": "http://www.focus-news.net/news/2018/05/03/2517701/plovdiv-savetat-na-evropa-prizna-za-dobra-praktika-proekta-na-obshtinata-za-digitalno-kulturno-istorichesko-nasledstvo.html", "text": "Проектът „Дигитално културно-историческо наследство на Община Пловдив“, финансиран от Програма БГ08 „Културно наследство и съвременни изкуства“ по Финансов механизъм на Европейското икономическо пространство, беше официално признат за добра практика от Съвета на Европа, като беше включен в Европейската стратегия за културно наследство на 21-ви век. Това съобщиха за Радио „Фокус“ – Пловдив от пресцентъра на Общината. Стратегическият документ следва всеобхватен метод и въвлича не само местни, регионални, национални и европейски публични власти, но също така заинтересовани страни на културното наследство – професионалисти, международни неправителствени организации, доброволческия сектор и гражданското общество. За да постига целите на стратегията, Съветът на Европа идентифицира добри практики, сред които и проектът на Община Пловдив, които да бъдат следвани от цяла Европа.\r\nВ рамките на проекта, изпълняван от Община Пловдив между 2015 и 2017 година, на стойност 586 000 евро, бе изградена и закупена техническа инфраструктура и успешно бе извършена първата всеобхватна програма за дигитализация на движимо и недвижимо културно-историческо наследство, част от фондовете на библиотека „Иван Вазов“, Регионален исторически музей, Регионален археологически музей, Регионален етнографски музей, Градска художествена галерия и ОИ „Старинен Пловдив“. Бяха изградени два дигитални центрове, които и до днес продължават процеса на дигитализация.", "date": "2018.05.03", "title": "Пловдив: Съветът на Европа призна за добра практика проекта на Общината за дигитално културно-историческо наследство"}
{"url": "http://www.focus-news.net/news/2018/05/03/2517702/gen-konstantin-popov-gerb-imame-tehnika-samoleti-i-tankove-no-balgarskata-armiya-tova-sa-horata.html", "text": "Имаме техника, самолети и танковe, но преди всичко Българската армия - това  са хората. Това каза председателят на Комисията по отбрана и депутат от ГЕРБ ген. Константин Попов по време на откриването на изложбата „Хиляди лица, една армия“, експонирана в сградата на парламента, предаде репортер на Агенция „Фокус“. Ген. Попов обясни защо изложбата се казва \"Хиляди лица, една армия\" и защо са акцентирали на лицата. По думите му в Българската армия има хора, с ценностна система, посветили се на службата на държавата и на другите. \"Хора, които 24 часа в денонощието са на своя пост“, каза ген. Константин Попов. Той благодари на военните, които присъстваха на изложбата.   \r\nДеница КИТАНОВА", "date": "2018.05.03", "title": "Ген. Константин Попов, ГЕРБ: Имаме техника, самолети и танковe, но Българската армия - това са хората"}
{"url": "http://www.focus-news.net/news/2018/05/03/2517639/nzz-pekin-e-razpolozhil-raketi-po-osporvanite-ostrovi-v-yuzhnokitaysko-more.html", "text": "Пекин е разположил ракети по оспорваните острови в Южнокитайско море, съобщава швейцарският вестник Die Neue Zeurcher Zeitung, като отбелязва, че оръжията ще разширят значително обхвата на китайската армия.\r\nСъответната информация бе разпространена най-напред от американския телевизионен канал  в четвъртък. Медията, която се позовава на информация на източник от разузнаването, твърди, че през последните 30 дни ракетните системи са били разположени по четири от изкуствено създадените рифове, разположени западно от Филипините. Те са част от островите Спратли, чиито суверенитет се оспорва изцяло или отчасти от няколко държави. САЩ и съседите на Китай обвиняват Пекин за нарастващата милитаризация на региона. \r\nОт редакцията подчертават, че разположените ракети могат да поразят кораби на повече от 500 километра. Новата ситуация е предизвикателство за американския флот, който често задейства военни кораби в демонстрационни операции в оспорваните води, за да припомни за „свободата на корабоплаването“. \r\nЮжнокитайското море се намира между Китай, Виетнам, Малайзия и Филипините. Пекин претендира за 80% от богатата на ресурси площ от 3,5 млн. кв. км, през която преминават важни морски пътища. През 2016 г. Международният арбитражен съд в Хага отхвърли териториалните искания през на Китай. Пекин обаче пренебрегна присъдата и обоснова претенциите си с военна експанзия на островите..Тереза Герова", "date": "2018.05.03", "title": "NZZ: Пекин е разположил ракети по оспорваните острови в Южнокитайско море"}
{"url": "http://www.focus-news.net/news/2018/05/03/2517704/targovishte-54-godishen-mazh-ot-selo-lyubichevo-e-pochinal-sled-sbivane-s-negov-saselyanin.html", "text": "54-годишен мъж от с Любичево е починал след удари с твърд предмет в областта на главата от негов съселянин, съобщиха от ОДМВР - Търговище. Вчера около 20.56 часа на улица в село Любичево, община Антоново, е възникнал скандал между двама мъже от същото село – 26-годишен с инициали О.М. и 54-годишен с инициали М.М., който прераснал във физическа саморазправа между тях. В резултат О. М. е нанесъл удари с юмруци и с твърд предмет в областта на главата на съселянина си, вследствие на което М.М. е починал. Извършен е оглед на местопроизшествието от дежурна оперативна група. Трупът  на починалия е откаран в МБАЛ - Търговище за аутопсия. О.М. е задържан в РУ - Омуртаг на основание чл. 72, ал. 1, т. 1 от Закона за МВР. По случая е образувано досъдебно производство по чл. 115 от Наказателния кодекс по описа на РУ - Омуртаг. Разследването се извършва под ръководството на прокурор от Окръжна прокуратура - Търговище.", "date": "2018.05.03", "title": "Търговище: 54-годишен мъж от село Любичево е починал след сбиване с негов съселянин"}
{"url": "http://www.focus-news.net/news/2018/05/03/2517705/plovdiv-blizo-49-500-sa-prietite-deklaratsii-za-oblagane-na-dohodite-na-grazhdani-v-nap-v-ramkite-na-danachnata-kampaniya.html", "text": "49 451 са приетите данъчни декларации за облагане на доходите на граждани в НАП. Това каза за Радио „Фокус“ – Пловдив Елена Манолова от отдел връзки с обществеността на Националната агенция на приходите в Пловдив. „Повечето от половината декларации са подадени по електронен път или с персоналния идентификационен код, който се издава от НАП. Подадените декларации са над 15 000, а тези с електронен подпис са близо 11 000“, каза Елена Манолова. По думите ѝ клиентите на НАП, които са притежатели на банкови карти от февруари месец тази година, могат да превеждат без такси дължимите им данъци и осигурителни вноски, а също така и задължения към други институции, които събира приходната агенция. Това може да стане по два начина. С поставените 15 физически пост терминали на работните места в салоните на обслужване или чрез така наречения виртуален пост терминал на официалната интернет страница на агенцията nap.bg чрез портала електронни услуги. „Той функционира 24 часа в денонощието и седем дни в седмицата. Хубаво е да се каже на нашите клиенти, че направените по този начин преводи имат своето предимство. Освен, че са безплатни, плащането се отразява веднага в данъчно-осигурителната сметка на клиента. Това означава, че задълженията се погасяват на момента, а не след 24 часа или повече колкото отнемат традиционните банкови преводи“, коментира Елена Манолова.\r\nВесела КРЪСТЕВА", "date": "2018.05.03", "title": "Пловдив: Близо 49 500 са приетите декларации за облагане на доходите на граждани в НАП в рамките на данъчната кампания"}
{"url": "http://www.focus-news.net/news/2018/05/03/2517698/afp-kitayskiyat-vanshen-ministar-se-sreshtna-s-kim-chen-un.html", "text": "Министърът на външните работи на Китай Ван И се срещна със севернокорейския лидер Ким Чен-ун в рамките на рядка визита в Пхенян, предава AFP,  като се позовава на съобщение в социалните мрежи от външнополитическото ведомство в Пекин.\r\nДвудневната визита на Ван И, най-високопоставеният представител на Китай, посетил Пхенян през последните години, е организирана броени дни след историческата среща между лидерите на двете страни на Корейския полуостров. Тя предшества планирата за края на май или началото на юни среща между Ким Чен-ун и държавния глава на САЩ Доналд Тръмп.Тереза Герова", "date": "2018.05.03", "title": "AFP: Китайският външен министър се срещна с Ким Чен-ун"}
{"url": "http://www.focus-news.net/news/2018/05/03/2517707/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-kontsert-na-5-may.html", "text": "Въвежда се временна организация на движението във връзка с провеждането на концерт на 5 май. Това съобщиха от пресцентъра на Община Велико Търново. Във връзка с концерта на Военния оркестър на Въоръжението сили на САЩ в Европа на 5 май 2018 година ще бъде въведена временна организация на движението. Затворена за движение на превозни средства ще бъде улица „Асен Златаров“ във Велико Търново, в участъка от кръстовището с ул. „Константин Кисимов“ до пресечката с ул. „Цар Освободител“. В тази зона отсечката трябва да бъде освободена от паркирали автомобили. Временната организация на движението ще важи за времето от 9.00 до 19.00 часа на 5 май или до приключване на събитието.", "date": "2018.05.03", "title": "Велико Търново: Въвежда се временна организация на движението във връзка с провеждането на концерт на 5 май"}
{"url": "http://www.focus-news.net/news/2018/05/03/2517708/sofiya-proektat-evropa-prez-mladite-v-izkustvoto-shte-bade-predstaven-na-preskonferentsiya-v-grada-na-8-may.html", "text": "Проектът „Европа през младите в изкуството” ще бъде представен на пресконференция в града. Това съобщиха от пресцентъра на Столична община. Пресконференцията ще се проведе на 8 май от 11.00 часа в сградата на ул. „Париж” 1 в София за представяне на проекта „Европа през младите в изкуството”. На нея ще присъстват и представители на Столична община, както и по-голямата част от участниците в събитието.\r\nНа 12 май улица „Цар Самуил”, между „Денкоглу” и „Солунска” отново ще стане зона само за изкуство. Този път темата е ударни инструменти в памет и по повод 90 години от рождението на проф. Добри Палиев, който също е живял близо до тази улица. Галериите „Париж”, „Астри”, „Контраст”, „Интро” и други в това пространство ще приемат гости през целия ден. На улицата ще рисуват и ще показват свои картини по темата ученици от Националното училище за изящни изкуства „Илия Петров“ в София.\r\nА след 16 часа на изградена сцена на открито ще звучи музика с акцент ударни инструменти в изпълнение на:скулптора и музикант Мартиан Табаков и перкусиониста Бранко Вълчев; два състава на Националното музикално училище „Любомир Пипков” – „Тупан” и „Палиев'сСпаркълс” с преподавателки Мария и Искра Палиеви; състав от студенти на композитора Асен Аврамов, също ученик на проф. Палиев; както и на барабаниста Александър Даниел заедно с известния тромпетист Росен Захариев – Роко…\r\nВходът е свободен през целия ден.\r\nПроект „Европа през младите в изкуството” се изпълнява с финансовата подкрепа на Столична община, Програма Европа 2018 от  фондация „Въпреки” в партньорство с район \"Триадица\", НУИИ „Илия Петров”, НМА „Проф. Панчо Владигеров”.", "date": "2018.05.03", "title": "София: Проектът „Европа през младите в изкуството” ще бъде представен на пресконференция в града на 8 май"}
{"url": "http://www.focus-news.net/news/2018/05/03/2517709/ria-novosti-parlamentat-na-moldova-utvardi-nov-rakovoditel-na-sluzhbata-za-informatsionna-sigurnost.html", "text": "Парламентът на Молдова утвърди нов ръководител на Службата за информационна сигурност. Това е бившият транспортен министър Василий Ботнар, предава РИА Новости.\r\n„С 53 гласа е утвърден законопроектът за назначаването на Василий Ботнар за ръководител на Службата за информационна сигурност“, обяви председателят на законодателния орган в Кишинев Андриан Канду, след което Ботнар положи клетва пред членовете на парламента. \r\nПостът на ръководител на Службата за информационна сигурност в Молдова бе вакантен от февруари тази година, когато депутатите изискаха оставката на Виталий Пирлог. \r\nПо специалност Ботнар е икономист. В периода 2010-2013 г. бе депутат в парламента, а след това до 2015 г. – министър на транспорта и пътната инфраструктура. Тереза Герова", "date": "2018.05.03", "title": "РИА Новости: Парламентът на Молдова утвърди нов ръководител на Службата за информационна сигурност"}
{"url": "http://www.focus-news.net/news/2018/05/03/2517710/vidin-51-bezrabotni-mladezhi-se-vklyuchiha-v-trudova-borsa-v-grada.html", "text": "51 безработни младежи се включиха в трудовата борса, организирана във Видин, предаде репортер на Радио „Фокус“ – Видин. 15 работодатели предложиха 36 свободни работни места. Представители на Военно окръжие – Видин обясниха на присъстващите младежи, че могат да кандидатстват за войници на кадрова служба. Представител на Община Брегово заяви, че се търсят младежи със счетоводни умения за работа по два проекта, спечелени от общината. От страна на работодателите бяха представени най-много свободни места за шивашката промишленост. Представителите на шивашките фирми заявиха, че осигуряват безплатен транспорт до работното място, някои от тях предлагаха и ваучери за храна. Свободни места предложиха и фирми за търговия с хранителни продукти. Проведената трудова борса е организирана по проект „Готови за работа“, финансиран от ОП „Развитие на човешките ресурси“. При откриването на борсата Красимир Иванов, директор на Дирекция „Бюро по труда“ посочи, че целта е да се стимулира активността на младежи до 29-годишна възраст, които не са учащи, не работят и не са регистрирани като безработни.\r\nАнна ЛОЗАНОВА", "date": "2018.05.03", "title": "Видин: 51 безработни младежи се включиха в трудова борса в града"}
{"url": "http://www.focus-news.net/news/2018/05/03/2517706/predsedatelyat-na-parlamenta-tsveta-karayancheva-dlazhnitsi-sme-na-balgarskata-armiya-voennosluzheshti-nyama-da-vi-izostavim.html", "text": "Българската държава и парламент са длъжници на Българската армия – военнослужещи, бъдете уверени, че няма да ви изоставим. Това каза председателят на Народното събрание Цвета Караянчева по време на откриването на изложбата „Хиляди лица, една армия“, предаде репортер на Агенция „Фокус“. „За мен е голямо вълнение днес да посрещнем тази изложба и асистентите и знаменосците на представителните роти в Народното събрание. Законодателният орган е този, който трябва да направи така, че нашите военнослужещи да се чувстват добре и спокойно да изпълняват свои воински дълг“, каза Караянчева.  По думите ѝ тази изложба е посветена на 140-годишнината от създаването на Българската армия. Караянчева обърна внимание, че изложбата е няколко дни преди големия празник 6 май. „Там ще видим големи машини, но тук трябва да видим хората – наследниците на българските опълченци. Наследниците на онази Българска армия, която не даде да се плени нито едно българско знаме. Трябва да видим лицата на тези хора, чиито имена няма да чуем в проверките, когато правим тържествените чествания и зарята. Това са хората, благодарение на които българските граждани спят спокойно. Благодарение на тях, участвайки в мисии, те се представят достойно и сме достоен и уважаван член на НАТО“, каза Караянчева. Тя пожела на военнослужещите да са здрави и силни. „Радвам се, че днес в Комисията по отбрана има толкова много хора, които идват от Българската армия, знаят реалните ѝ проблеми и са готови да ги решат. Честит празник в аванс, бъдете живи и здрави“, посочи председателят на парламента. \r\nДеница КИТАНОВА", "date": "2018.05.03", "title": "Председателят на парламента Цвета Караянчева: Длъжници сме на Българската армия – военнослужещи, няма да ви изоставим"}
{"url": "http://www.focus-news.net/news/2018/05/03/2517711/vladimir-klisurov-tehnicheski-dnes-si-podadoh-ostavkata-kato-kmet-na-rayon-mladost.html", "text": "Технически днес си подадох оставката като кмет на район „Младост“. Това каза Владимир Клисуров, и. д.  кмет на район „Младост“, която зае поста след ареста на Десислава Иванчева, предаде репортер на Агенция „Фокус“. „Донякъде съжалявам, че попаднах в центъра на този медиен интерес, но район „Младост“ има страхотни проблеми. Част от проблемите са бъдещи сгради\", подчерта Клисуров. По думите му оставката вече е официално депозирана, но приемането ѝ се оказва проблем. \"Наистина, малко технически е сложен въпроса с това кой всъщност е кмета на района, който би могъл да ми приеме оставката, изобщо като цяло е сложен въпросът. Оставката ми е с днешна дата и не зная дали г-жа Иванчева би я приела. Не съм говорил с нея. Ако оставката не бъде приета по закона за местно самоуправление, по Кодекса на труда съм си пуснал заявление за напускане без предизвестие. Това е моя воля, че искам да бъда освободен, не мога от нейно име да кажа дали ще я подпише. Сега съм с правата на кмет, технически следващата седмица, за да може в това време да се види какво ще става, съм в отпуска.  Паралелно с това съм си пуснал и молбата за освобождаване. Г-н Русев ще бъде с пълни права на кмет, през това време той е кмет на района. Аз съм го упълномощил с моя заповед, при мое отсъствие, той да ме замества. Отпуската съм я пуснал на уведомителен режим към г-жа Фандъкова и е за следващата седмица. От друга страна съм на трудов договор, избран от районната администрация – съответно съм пуснал и заявление за напускане до районния кмет“, каза още Клисуров. \r\n„Посочих, че не се чувствам готов за тази работа, образователният ми ценз е съвсем различен, не съм се занимавал със строителни процедури. Архитект Румен Русев и архитект Стефан Стефанов за мен са много компетентни хора. В случая, архитект Русев би могъл да се справи с естеството на работа, за което му благодаря\", каза още Клисуров. \r\nЦветелин ДИМИТРОВ", "date": "2018.05.03", "title": "Владимир Клисуров: Технически днес си подадох оставката като кмет на район „Младост“"}
{"url": "http://www.focus-news.net/news/2018/05/03/2517713/aneliya-dimitrova-zam-kmet-na-svishtov-zapazvaneto-i-sahranenieto-na-obrazovatelnite-institutsii-v-regiona-e-osnoven-prioritet-na-obshtinata.html", "text": "Запазването и съхранението на образователните институции в региона е основен приоритет на Община Свищов. Това заяви пред Радио „Фокус“ – Велико Търново зам.-кметът на Свищов Анелия Димитрова във връзка с обвиненията, че ръководството на Общината закрива филиала на бившата оздравителна детска градина в града, за да създаде на негово място Център за възрастни хора. Тя коментира, че хората, които са участвали в символичния протест в града и подписката, която го предшестваше, са били подведени. „Мисля, че те са политически организирани и са насочени главно срещу проекта на Общината. Не бива да се противопоставят деца на възрастни. Има достатъчно детски градини в общината и места за всички деца. Ние никога като ръководство не сме закривали учебни заведения. Поддържаме учебни заведения за по пет деца в малките населени места. Наш приоритет е да запазим и съхраним образователните институции“, категорична бе Анелия Димитрова. Тя увери и, че след реализацията на проекта, сградата, в която ще се намира Центъра, ще бъде много по-ефективно и функционално използваема. „До сега в нея се помещаваше само този филиал на бившата оздравителна градина, в който се обучават 20 деца, а скоро ще се използва цялата, за да може да осигурим на нашите родители достойни и спокойни старини“, каза още зам.-кметът и подчерта, че децата ще бъдат разпределени в други градини в града според исканията на родителите.\r\nЛуиза ТРАНЧЕВА", "date": "2018.05.03", "title": "Анелия Димитрова, зам.-кмет на Свищов: Запазването и съхранението на образователните институции в региона е основен приоритет на Общината"}
{"url": "http://www.focus-news.net/news/2018/05/03/2517712/kanal-5-makedoniya-aleksis-tsipras-shte-bade-posreshtnat-na-lesbos-sas-zatvoreni-magazini-i-protesti.html", "text": "В обедните часове на четвъртък министър-председателят на Гърция Алексис Ципрас ще пристигне на остров Лесбос, където ще бъде посрещнат със затворени магазини и протести, отбелязва скопската телевизия „Канал 5“, като отбелязва, че основни причини за решението на местните жители са увеличаването на данъците и ситуацията с мигрантите и бежанците.\r\nТелевизията подчертава, че във връзка с визитата на Ципрас, на северния егейски остров са въведени строги мерки за сигурност. Припомня се, че в сряда на Лесбос бе открита конференция за островите от северната част на Егейско море, на която по-късно в четвъртък ще изнесе реч и самият премиер на Гърция. Тереза Герова", "date": "2018.05.03", "title": "„Канал 5“ (Македония): Алексис Ципрас ще бъде посрещнат на Лесбос със затворени магазини и протести"}
{"url": "http://www.focus-news.net/news/2018/05/03/2517715/elka-dimova-zam-kmet-na-dobrich-zhelaeshtite-da-badat-nastanyavani-v-obshtinski-zhilishta-sa-dobre-doshli-v-novata-kampaniya-koyato-shte-prodalzhi-ot-yuli-do-septemvri.html", "text": "Желаещите да бъдат настанявани в общински жилища са добре дошли в новата кампания, която ще продължи от юли до септември. Това съобщи зам.-кметът „Финанси и общинска собственост“ в Община град Добрич Елка Димова, предаде кореспондент на Радио „Фокус” – Варна. С промяна в Наредбата е въведен срок и изискване по отношение на жилищното настаняване, според които всички граждани, включени в списъка за настаняване в общински жилища (това е така наречената картотека), трябва да декларират отново своите данни. Първоначалният срок е бил до месец март тази година. Става дума за подаване на декларация, в която гражданите потвърждават, че всички данни за тях, с които Общината разполага, са все още валидни. „За съжаление е много вяло участие от страна на гражданите. За тази цел удължихме срока с един месец, в който да бъдат подадени декларациите. Отново много слаба активност. Има не повече от десетина декларации, подадени към момента“, посочи Елка Димова. Тя допълни, че след като няма подадени данни от останалите чакащи в списъка за настаняване в общински жилища, следва те да отпаднат от него. Това означава, че имената на над 700 души, събирани в период от 30 години ще отпаднат от списъка на чакащи, каза Елка Димова. „Списъкът ще бъде нулиран до лицата, подали декларации и лицата, които са подали документи за включване през 2018 година. Това са лица с разгледани и одобрени документи. Предстои да бъде оповестен нов списък на чакащи лица за настаняване в общински жилища и на практика той ще се окаже много кратък, подчерта Елка Димова. Тя допълни, че липсата на активност до момента по отношение на декларациите, които трябваше да бъдат подадени, е знак, че лицата от досегашния списък или не живеят в Добрич, или са напуснали България, или са уредили жилищния си въпрос. \r\nЖулиета НИКОЛОВА", "date": "2018.05.03", "title": "Елка Димова, зам.-кмет на Добрич: Желаещите да бъдат настанявани в общински жилища са добре дошли в новата кампания, която ще продължи от юли до септември"}
{"url": "http://www.focus-news.net/news/2018/05/03/2517714/ministar-nikolay-nankov-bezkompromisni-sme-kam-koruptsiyata.html", "text": "В наши подведомствени структури, където има подобни съмнения, ние не само не пречим, а сме безкомпромисни по темата \"корупция\". Това каза пред журналисти министърът на регионалното развитие Николай Нанков в Народното събрание, предаде репортер на Агенция „Фокус“. . „Относно общите рефрени и политиканстване в обществото, трябва да се направи сметка. Проблеми, замитани под килимчето, нерешавани 30 години, се представят на общественото внимание като такива от вчера. Бъдете убедени, след 2-3 години няма да говорим толкова за дупки. Системното решение на проблемите в пътния сектор е тол системата“, заяви министърът. По думите му тези, които минават транзитно през България, ще плащат повече. Той отчете, че всички услуги в кадастъра са направени с 30 % по-евтини. \r\nДеница КИТАНОВА", "date": "2018.05.03", "title": "Министър Николай Нанков: Безкомпромисни сме към корупцията"}
{"url": "http://www.focus-news.net/news/2018/05/03/2517716/plovdiv-spored-zhiteli-na-selo-trud-silnite-mirizmi-ot-instalatsiyata-za-proizvodstvo-na-biogaz-dokazvat-tehnologichniteproboyni.html", "text": "Жителите на село Труд смятат, че миризмите и авариите в инсталацията за производство на биогаз в населеното място неоспоримо доказват технологичните ѝ пробойни. Това съобщиха за Радио „Фокус“ – Пловдив от Управителния съвет на сдружение „Бъдеще за село Труд“. „Тези аварии и миризми доказват вече 3 години, че инсталацията не е оборудвана с техниката, която е нужна. Технологията куца, има нещо неизпълнено и недовършено. Това е многократно потвърдено от експерти“, заявяват от сдружението. Недоволството на жителите отново е достигнало до краен предел след последния случай, при който е възникнал пожар в двора на завода. „Възмутени сме, защото случаят е сниман и документиран. От снимките се вижда къде точно е пожара – между двата реактора в двора на завода излиза гъст черен дим. В тези два купола има газ. Смешно е да се коментира, че пожарът е извън пределите на завода или да се прикрива информация. Няма как такъв черен дим да стане от 2-3 чувала с трици, както твърдят от Регионалната инспекция по околната среда и водите. Даже се съмняваме, че изобщо от екоинспекцията са били на проверка след случилото се“, коментират още от сдружението.\r\n„От пожарната ни уверяват, че сериозна авария няма как да се случи, че метанът не е толкова опасен газ колкото пропан-бутан. Обясняват, че може да се получи локална вълна само на няколко метра, но жителите се притесняват. В тези съдове се съхраняват стотици кубици метан. Не е нормално до тях да гори пожар и ние да сме спокойни. Когато институциите знаят за проблемите в село Труд и че жителите са много притеснени, а не се прави нищо по въпроса, това ни навежда на мисълта, че се случва нещо, което не е в полза на населението, а на инвеститора“, посочиха от Управителния съвет на сдружение „Бъдеще за село Труд“. От сдружението твърдят, че в България трябва да се случи нещо фатално, като това в Хитрино, за да се предприемат нужните мерки.\r\nТони МИХАЙЛОВ", "date": "2018.05.03", "title": "Пловдив: Според жители на село Труд силните миризми от инсталацията за производство на биогаз доказват технологичните ѝ пробойни"}
{"url": "http://www.focus-news.net/news/2018/05/03/2517717/dobrich-oblastniyat-savet-na-bchk-udalzhava-sroka-za-razdavane-na-hranitelni-produkti-vav-vremennite-punktove-do-11-may.html", "text": "Поради слаба активност в града от страна на правоимащите лица, включени в хранителната програма Областният съвет на Български червен кръст удължава срока за раздаване на хранителни продукти във временните пунктове до 11 май. Това съобщиха от Български червен кръст - Добрич. Раздаването на втори транш ще продължи до 12.00 часа посочената дата. Този срок е валиден само за временните пунктове в град Добрич. Хранителните продукти се раздават в делнични дни от 9.00 до 16.00 часа в ДКЦ – 2 и в сградата на студентско общежитие на Висше училище по мениджмънт (ВУМ) на ул. „Бачо Киро“ №5а. Справки могат де се извършват на място, в самите пунктове.", "date": "2018.05.03", "title": "Добрич: Областният съвет на БЧК удължава срока за раздаване на хранителни продукти във временните пунктове до 11 май"}
{"url": "http://www.focus-news.net/news/2018/05/03/2517718/pazardzhik-zhena-e-katastrofirala-na-patya-pazardzhik-selo-dobrovnitsa-pri-shofirane-sled-upotreba-na-alkohol.html", "text": "Жена е катастрофирала на пътя Пазарджик - село Добровница при шофиране след употреба на алкохол, съобщиха от ОДМВР - Пазарджик. Инцидентът е станал вчера рано сутринта. На мястото пристигнал екип на „Пътна полиция“, който установил, че 37-годишна жена от София е загубила управление над „Рено“-то си. Возилото е напуснало пътното платно и се преобърнало в крайпътен канал. Дамата е тествана с дрегер, като уредът отчел 1.40 промила концентрация на алкохол. Тя е задържана в ареста за срок от 24 часа, а по случая е образувано бързо производство.", "date": "2018.05.03", "title": "Пазарджик: Жена е катастрофирала на пътя Пазарджик - село Добровница при шофиране след употреба на алкохол"}
{"url": "http://www.focus-news.net/news/2018/05/03/2517699/pazardzhik-horizontalna-markirovka-se-polaga-po-chast-ot-ulitsite-i-krastovishtata-v-peshtera.html", "text": "Хоризонтална маркировка се полага по част от улиците и кръстовищата в Пещера. Това съобщи за Радио „Фокус“ – Пазарджик Иван Спиров, директор ОП „Чистота и поддържане на пътната инфраструктура“ в Общината. Общо 43 са пешеходните пътеки, които предстоят да бъдат освежени с нова, бяла боя за повишаване безопасността на движението по пътищата в общината. По четири са в селата Радилово и Капитан Димитриево. „При подновяването на хоризонталната пътна маркировка в общината ще бъдат изразходени около 18 кг боя, която е пригодена за  пътна маркировка на улици и пътища с голямо движение“, уточни Спиров. Той каза, че пътната мрежа в общината е в добро състояние, пътят до летовище „Св. Константин“ е рехабилитиран.\r\nАлбена ЖИЛЕКОВА", "date": "2018.05.03", "title": "Пазарджик: Хоризонтална маркировка се полага по част от улиците и кръстовищата в Пещера"}
{"url": "http://www.focus-news.net/news/2018/05/03/2517719/ministar-nikolay-nankov-za-okolo-mesets-shte-napravim-palna-rehabilitatsiya-na-problemniya-pat-v-gulyantsi.html", "text": "Почти сме готови с проекта и за около месец ще направим пълна рехабилитация на проблемния път в Гулянци. Това каза пред журналисти министърът на регионалното развитие Николай Нанков в Народното събрание, предаде репортер на Агенция „Фокус“.  Във връзка с протеста в Гулянци,  Нанков заяви, че от Кубрат също протестират и още на 20 места. „Съгласен съм с хората. Ако съм жител на Гулянци, ще протестирам. От вчера ли са тези дупки?\", коментира той. По думите му държавата трябва да създаде устойчив механизъм, за да не се говори след две години за дупки. Нанков подчерта, че точно това прави държавата в момента. „Това са нашите усилия и те са  в тази насока“, каза министърът.\r\nДеница КИТАНОВА", "date": "2018.05.03", "title": "Министър Николай Нанков: За около месец ще направим пълна рехабилитация на проблемния път в Гулянци"}
{"url": "http://www.focus-news.net/news/2018/05/03/2517720/smolyan-zam-kmetat-venera-arachkova-napravi-parva-kopka-po-proekt-za-osnoven-remont-i-rekonstruktsiya-na-odz-5-buratino.html", "text": "Зам.-кметът на Смолян Венера Аръчкова направи първа копка по проект за основен ремонт и реконструкция на ОДЗ №5 „Буратино“, предаде репортер на Радио „Фокус“ – Смолян. Дейностите се осъществяват по проект „Обновяване и енергийна ефективност на образователна инфраструктура в гр. Смолян“, който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие. Аръчкова отбеляза, че общата стойност на проекта е 6 598 925 лв., съфинансирането е 5 609 086 лв., а националното финансиране е 989 838 лв. Крайният срок за изпълнение на проекта е юли 2019 г.\r\nВ проектът се включват няколко обекта. Сред тях е обновяване на дворно място и спортни площадки на Шесто ОУ и ГПЧЕ „Иван Вазов“, както и на СОУ „Отец Паисий“, цялостен ремонт на ПМГ „Васил Левски“, които включват енергийна ефективност, реконструкция и изграждане на физкултурен салон и основен ремонт и реконструкция на ОДЗ „Буратино“. В проекта е включена и доставка на обзавеждане и оборудване на петте учебни заведения.\r\nАръчкова подчерта, че за детската градина в проекта е предвидено изграждане на достъпна архитектурна среда, изграждане на рампи и достъп до детските площадки, преустройство на санитарни помещения подходящи за инвалиди, изпълняване на енергоспестяващите мерки – топлоизолация по стени и покрив, подмяна на стара дограма с нова, укрепване на конструкцията, допълнително наливане на подови плочи. С оглед осигуряване на пожарната безопасност ще бъде изградено ново евакуационно стълбище с метална конструкция, предвиждат се допълнителни мерки за защита от пожари, цялостен ремонт на санитарните помещения, подмяна на интериорни врати, подмяна на ВиК инсталация и електроинсталация , предвидено е обновяване на настилките, озеленяване на дворното пространството и вертикална планировка, водоплътен тротоар с вибропресован бетон, изграждане на детски площадки с всички детски съоръжения и оформяне на парковата растителност. Според Аръчкова, удовлетворението на община Смолян от реализацията на този проект по „Региони в растеж“ е обновяването на емблематични сгради за Смолян като тази на детската градина „Буратино“ и ПМГ „Васил Левски“, с което средата ще бъде достъпна и по-благоприятна и за децата и за родителите. Тя пожела успех и спазване на сроковете на изпълнение, за да се удовлетворят желанията на децата, родителите и общинска администрация и да се влезе в нова сграда в най-кратко време.\r\nОт своя страна директорът на детската градина Снежана Василева благодари на ръководството на община Смолян, че са включили детското заведение в проекта. Тя посочи, че след основния ремонт на сградата и прилежащите ѝ дворни пространства, условията за възпитание и отглеждане на децата в детската градина ще станат много по-добри и приятни. В детското заведение сега учат около 170 деца, които до приключването на ремонта посещават филиала на детската градина на улица „Спортна“ в Смолян.\r\nНели ГЕРГЬОВСКА", "date": "2018.05.03", "title": "Смолян: Зам.-кметът Венера Аръчкова направи първа копка по проект за основен ремонт и реконструкция на ОДЗ №5 „Буратино“"}
{"url": "http://www.focus-news.net/news/2018/05/03/2517700/chez-razpredelenie-balgariya-podobryava-sigurnostta-na-elektrozahranvaneto-na-40-000-klienti-v-sofiya-s-proekt-za-45-mln-lv.html", "text": "ЧЕЗ Разпределение България започва реконструкция на подстанция „Фестивална“ – един от най-големите проекти на компанията, които стартират през 2018 г. Това съобщиха от пресцентъра на ЧЕЗ. Проектът е на стойност 4.5 млн. лв. и се очаква да приключи през 2019 г. Подстанция „Фестивална“ осигурява електрозахранването на 40 хил. потребители в кварталите \"Младост\" 1 и 2, \"Дружба\" 1 и 2, \"Гара Искър\", \"Горубляне\", \"Полигона\", както и потребителите в района на 7-ми километър.\r\nВ рамките на проекта, въз основа на одобрен инвестиционен проект и вече полученото разрешение за строеж, в подстанцията ще бъдат реконструирани разпределителни уредби средно напрежение, ще бъдат извършени демонтаж на съществуващи, доставка и монтаж на нови съоръжения и оборудване.\r\nПроектът е един от най-сложните за реализация сред изпълняваните от дружеството, но компанията е предприела всички възможни мерки за гарантиране на сигурността на електрозахранването на потребителите по време на ремонта и недопускане на смущения в електрозахранването. С цел минимизиране на риска от създаване на неудобства за клиентите, компанията е предвидила временна възлова станция, която ще изпълнява функциите на подстанцията, докато трае нейната реконструкция. \r\nС изпълнението на проекта ЧЕЗ Разпределение България многократно ще подобри качеството и сигурността на електрозахранването на голяма част от София и ще осигури възможност за присъединяване на нови клиенти в източните райони на столицата.", "date": "2018.05.03", "title": "ЧЕЗ Разпределение България подобрява сигурността на електрозахранването на 40 000 клиенти в София с проект за 4.5 млн. лв."}
{"url": "http://www.focus-news.net/news/2018/05/03/2517640/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "С амбициозни изложби, посветени на живота и дейността на Карл Маркс, ще бъде отбелязана 200-годишнината от рождението на една от най-влиятелните личности в историята, съобщава германският национален ежедневник Die Frankfurter Allgemeine Zeitung.\r\nВ родния му Трир ще бъдат открити три големи експозиции, централната от които ще бъде „Карл Маркс. 1818-1883. Живот. Работа. Време“. В изложбата ще бъдат включени около 400 експоната от 11 държави, които се съхраняват в два музея в града. Официалното откриване и на трите изложби е в събота, 5 май, рождения ден на германския философ, считан от мнозина за духовен баща на комунизма.\r\n*** Пекин е разположил ракети по оспорваните острови в Южнокитайско море, съобщава швейцарският вестник Die Neue Zeurcher Zeitung, като отбелязва, че оръжията ще разширят значително обхвата на китайската армия.\r\nСъответната информация бе разпространена най-напред от американския телевизионен канал  в четвъртък. Медията, която се позовава на информация на източник от разузнаването, твърди, че през последните 30 дни ракетните системи са били разположени по четири от изкуствено създадените рифове, разположени западно от Филипините. Те са част от островите Спратли, чиито суверенитет се оспорва изцяло или отчасти от няколко държави. САЩ и съседите на Китай обвиняват Пекин за нарастващата милитаризация на региона. \r\nОт редакцията подчертават, че разположените ракети могат да поразят кораби на повече от 500 километра. Новата ситуация е предизвикателство за американския флот, който често задейства военни кораби в демонстрационни операции в оспорваните води, за да припомни за „свободата на корабоплаването“. \r\nЮжнокитайското море се намира между Китай, Виетнам, Малайзия и Филипините. Пекин претендира за 80% от богатата на ресурси площ от 3,5 млн. кв. км, през която преминават важни морски пътища. През 2016 г. Международният арбитражен съд в Хага отхвърли териториалните искания през на Китай. Пекин обаче пренебрегна присъдата и обоснова претенциите си с военна експанзия на островите.\r\n*** Гражданин на Турция е арестуван от полицейски и армейски офицери в североизточното гранично село Кастани в областната единица Еврос по обвинение в нелегално влизане в Гърция, съобщава електронното издание Kathimerini. Инцидентът се е случил в следобедните часове на сряда.\r\nЛицето е служител в община Одрин, извършвало строителни дейности в близост до турското митническо учреждение в района. Уточнява се, че той се е отклонил и е преминал границата на Гърция. Според разпространената информация гръцки офицери са забелязали служителя, след като е навлязъл на около 10 метра в територията на южната ни съседка.\r\nОчаква се в четвъртък той да се яви пред съдебните власти. \r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.\r\n***Фрeнското правителство ще засили мерките за сигурност при протести след насилието на 1 май с промени в законодателството, пише британският вестник The Guardian.\r\nСлужбите за сигурност отричат да са били неподготвени за погрома извършен от 1 200 маскирани антикапиталисти, които са помрачили иначе мирното шествие на трудещите се.\r\n„За следващите демонстрации, ще има повече представители на силите за сигурност, с цел да бъдат отделени мирно протестиращите от такива , които имат намерение да повреждат имущество“, заявява Жерар Коломб, министър на вътрешните работи.\r\n„Дори с 21 мобилизирани полицейски формирования ние не успяхме да овладеем  появилите се внезапно маскирани младежи, подобно нещо досега не сме виждали“, продължава той в интервю пред френският телевизионен канал .\r\nКрайно-левият политик Жан-Люк Меланшон заявява, че „чупенето на витрините на Mc Donalds не е революционен акт\".\r\n***", "date": "2018.05.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/03/2517724/arh-rumen-rusev-zam-kmet-na-mladost-vsichki-zabaveni-prepiski-ako-sa-zakonosaobrazni-shte-badat-pridvizheni.html", "text": "Всички забавени преписки, ако са законосъобразни ще бъдат придвижени - аз ще си изцапам ръцете. Това каза по време на брифинг арх. Румен Русев, зам.-кмет на район „Младост“, предаде репортер на Агенция „Фокус“.\r\n„Ако придвижа преписки, които не отговарят на закона аз ще си изцапам ръцете, но аз няма да го направя. Ще придвижа тези, които са законосъобразни. Ставало е дума за натрупаните преписки. Написахме една заповед, която трябваше да придвижва по-малки обекти, да кажем 5-та или 6-та категория, такива по-елементарни преписки, свързани със строителството да идват директно към мен, но така и не я подписа тази заповед г-жа Иванчева. Имало е желание от зам.-кметовете, работата да върви по-бързо, но не знам защо това наше желание не се осъществи“, допълни още Русев. \r\n„Аз не искам да измеся г-жа Иванчева, искам да се спазва законосъобразността в район „Младост“. Преписките са противно на волята на гражданите. Аз придвижвам преписките към главен архитект, тогава може да кажем дали има забележки или не. Преписката на „Ваклин груп“ вече е придвижена“, подчерта арх. Русев. \r\nЦветелин ДИМИТРОВ", "date": "2018.05.03", "title": "Арх. Румен Русев, зам.-кмет на „Младост“: Всички забавени преписки, ако са законосъобразни, ще бъдат придвижени"}
{"url": "http://www.focus-news.net/news/2018/05/03/2517703/mkd-makedoniya-makedoniya-otkriva-pochetni-konsulstva-v-odrin-i-almati.html", "text": "Правителството в Скопие взе решение за откриването на почетни консулства на Република Македония в Турция, със седалище в Одрин, и в Казахстан, със седалище в Алмати, съобщава електронното издание МКД.\r\nЗа почетен консул на Република Македония в Турция бе наречен Езер Чевахир, а в Казахстан - Султан Мукшаев.Тереза Герова", "date": "2018.05.03", "title": "МКД (Македония): Македония открива почетни консулства в Одрин и Алмати"}
{"url": "http://www.focus-news.net/news/2018/05/03/2517725/kmetat-na-sofiya-yordanka-fandakova-rekonstruktsiyata-na-ul-graf-ignatiev-tryabva-da-zavarshi-nay-kasno-v-sredata-na-oktomvri.html", "text": "Най-късно в средата на октомври трябва да завърши цялостната реконструкция на ул. „Граф Игнатиев“ с околните пространства. Това каза на пресконференция кметът на София Йорданка Фандъкова, предаде репортер на Агенция „Фокус“. „Беше изключен договор с изпълнител, който има сериозни ангажименти“, изтъкна тя. „Моля за извинение и търпение на работещите и живеещите там. Проектът е изключително важен, но и много труден“, посочи кметът. „Проектът е разделен на 2 етапа- цялостна реконструкция на ул. „Граф Игнатиев“ с участък от ул. „Солунска“. Вторият е реконструкцията на ул. „Шишман“ и ул. „6-ти септември“, обясни Йорданка Фандъкова. „Предупреждавам, че в определено време ще има и доста шумни дейности за демонтажа на трамвайните релси. Около седмица ще е необходима за демонтажа им“, коментира тя. „Вероятно по ул. „Гурко“ движението ще бъде натоварено, защото там ще се движи и автобусен транспорт“, каза още Йорданка Фандъкова.\r\nБиляна ИВАНОВА", "date": "2018.05.03", "title": "Кметът на София Йорданка Фандъкова: Реконструкцията на ул. „Граф Игнатиев“ трябва да завърши най-късно в средата на октомври"}
{"url": "http://www.focus-news.net/news/2018/05/03/2517726/prezidentat-rumen-radev-balgariya-e-na-pozitsiya-che-poslednoto-neshto-koeto-mozhe-da-se-namali-tova-sa-evropeyskite-sredstva-za-koheziya.html", "text": "България е на позиция, че последното нещо, което може да се намали, това са европейските средства за кохезия. Това каза президентът Румен Радев във връзка с предложенията за новата Многогодишна финансова рамка на бюджета на ЕС, предаде репортер на Агенция „Фокус“.\r\n„Считам, че европейската сигурност и отбрана са абсолютен приоритет, но без кохезия и реална конвергенция рискуваме да се задълбочи разделението в Европа. А това е недопустимо, защото отбраната и сигурността губят своя смисъл. Затова България е на позиция, че последното нещо, което може да се намали – това са средствата за кохезия“, посочи Радев.\r\nДържавният глава коментира и темата за присъединяването на страните от Западните Балкани към Европейския съюз. Сърбия и Черна гора са страните, които са най-напред на челно място за влизане в ЕС. Преговорите вече са в перспектива за 2025 г. - доста амбициозна цел, но и не невъзможна. Но това зависи от тяхна страна – трябва да се изчистят проблемите между Сърбия и Косово, както и всички гранични спорове да бъдат решени. Следващите стъпки идват с Македония и Албания – въпросът е кога ще започнат преговорите с тях“, каза още Радев и уточни, че очаква от срещата на върха в България през май напредък в тази посока. \r\n„Не искам да предвиждам конкретни дати и срокове, най-важното е да се работи за ясна европейска перспектива пред Западните Балкани и смятам, че българското правителство се справя изключително добре. Дадохме един брилянтен пример за това как трябва да си сътрудничим и как бихме могли да забравим лошите примери от нашето общо минало и да даваме добър пример на останалите страни в региона. Защото не бива да вкарваме вътрешните си проблеми в Европа“, каза посочи държавният глава.\r\nЦветилена СИМЕОНОВА", "date": "2018.05.03", "title": "Президентът Румен Радев: България е на позиция, че последното нещо, което може да се намали, това са европейските средства за кохезия"}
{"url": "http://www.focus-news.net/news/2018/05/03/2517729/dobrich-48-ot-grazhdanite-sa-deklarirali-dohodite-si-po-internet-po-vreme-na-danachnata-kampaniya.html", "text": "Кампанията за деклариране на доходите на физическите лица е приключила успешно в офисите на НАП. Това съобщи Красимир Павлов, старши експерт в звено „Комуникации“ в ТД на НАП – Варна, офис Добрич, предаде кореспондент на Радио „Фокус” – Варна. Подадени са над 500 000 декларации. Приблизително половината от тях са изпратени по интернет, подписани с електронен подпис или с безплатния персонален идентификационен код - ПИК. От НАП отчитат сериозно повишаване на интереса към е-подаването на декларации от физическите лица. В офиса на НАП в Добрич са постъпили до днес 12 398 годишни декларации. 5956 добруджанци са декларирали доходите си за изминалата година по интернет с електронен подпис или персонален код, което представлява над 48% от общо подадените декларации. 1093 от формулярите са постъпили чрез лицензиран пощенски оператор, като в близките дни в местния офис на Агенцията се очаква по пощата да пристигнат още над 600 формуляра. „Все повече добруджанци се възползват от електронните услуги, предоставени от приходната агенция. През тази година всеки втори от тях е предпочел електронната комуникация с НАП. Над 3000 граждани са ползвали своя персонален код, за да декларират доходите си за изминалата година, като по този начин са спестили както от своите разходи и време, така и на администрацията“, коментира директорът на местния офис на НАП Димитър Димитров.\r\nЖулиета НИКОЛОВА", "date": "2018.05.03", "title": "Добрич: 48% от гражданите са декларирали доходите си по интернет по време на данъчната кампания"}
{"url": "http://www.focus-news.net/news/2018/05/03/2517644/api-shofyorite-da-se-dvizhat-s-povisheno-vnimanie-pri-km-23-ot-avtomagistrala-hemus-v-posoka-sofiya-poradi-avariral-goryasht-kamion-v-avariynata-lenta.html", "text": "Шофьорите да се движат с повишено внимание при км 23 от автомагистрала \"Хемус\" в посока София поради аварирал, горящ камион в аварийната лента. Това съобщиха от пресцентъра на Агенция \"Пътна инфраструктура\".", "date": "2018.05.03", "title": "АПИ: Шофьорите да се движат с повишено внимание при км 23 от автомагистрала \"Хемус\" в посока София поради аварирал, горящ камион в аварийната лента"}
{"url": "http://www.focus-news.net/news/2018/05/03/2517723/veliko-tarnovo-obshtinata-i-sdruzhenie-sos-detski-selishta-shte-otbelezhat-10-godini-ot-sazdavaneto-na-tsentara-za-obshtestvena-podkrepa-v-grada.html", "text": "На 8 май 2018 г. от 18.30 часа на терасата на Лоби бар в хотел Рачев Меридиан Болярски Сдружение SOS Детски селища и Община Велико Търново ще отбележат 10 години от създаването на Център за обществена подкрепа - Велико Търново на ул. „Димитър Найденов“ №4. Това съобщиха от пресцентъра на Община Велико Търново. Годишнината ще бъде отбелязана с инициативата \"Пощенска кутия за приказки\" и актьорите Башар Рахал, Гери Турийска, Марияна Векилска и други. На празника ще бъдат представени историите на Център за обществена подкрепа Приказки-Неприказки за възрастни.\r\nПрез месец март 2008 г. като комплекс от социални услуги, предназначени за подкрепа на деца и семейства, изпаднали в трудни ситуации, е разкрит Център за обществена подкрепа във Велико Търново на ул. „Димитър Найденов“ №4, предоставен от Община Велико Търново за управление на \"SOS Детски селища България\". Центърът работи с малък екип, но въпреки това, от откриването си до момента, е оказал подкрепа на 770 деца от 409 семейства. Всеки случай, всяко семейство си има своята история. Всяка една история е индивидуална и различна и това допринася за мотивацията на екипа да работи със семействата и да „създава нови истории“. В работата си специалистите от Центъра за обществена подкрепа „случват“ житейските приказки вече десет години.", "date": "2018.05.03", "title": "Велико Търново: Общината и Сдружение SOS Детски селища ще отбележат 10 години от създаването на Центъра за обществена подкрепа в града"}
{"url": "http://www.focus-news.net/news/2018/05/03/2517730/sport-hubchev-shte-obmenya-opit-s-van-gaal-i-niko-kovach.html", "text": "Треньорският щаб на българския национален отбор, предвождан от Петър Хубчев, замина за Амстердам, където ще проведе работна среща с Луис ван Гаал. Бившият наставник на холандския национален отбор, Манчестър Юнайтед, Барселона, Байерн Мюнхен и Аякс ще обсъди с Петър Хубчев и неговия екип въпроси от спортно-техническо естество и ще сподели професионален опит. Програмата на пътуването на Хубчев, Донков и Апкарян ще продължи във Франкфурт, където ще разговарят и с новоназначения треньор на Байерн Мюнхен Нико Ковач. Последната от серията срещи за обмяна на опит преди завръщането на треньорите в България е с Юлиян Нагелсман, който ще посрещне щаба на националния ни отбор в Хофенхайм. Пътуването и срещите, организирани и финансирани от Българския футболен съюз, са част от инвестициите на федерацията за допълнително повишаване на опита и познанията на спортно-техническия щаб на националния отбор.\r\nВенцислав ДРАГОМАНОВ", "date": "2018.05.03", "title": "Спорт: Хубчев ще обменя опит с Ван Гаал и Нико Ковач"}
{"url": "http://www.focus-news.net/news/2018/05/03/2517728/prezidentat-rumen-radev-balgariya-e-v-avangarda-na-obshtata-evropeyska-politika-po-otnoshenie-na-rusiya.html", "text": "България е в авангарда на общата европейска политика по отношение на Русия. Това каза президентът Румен Радев по време на пресконференция след среща с президента на Австрия Александър Ван дер Белен, предаде репортер на Агенция „Фокус“.\r\n„Радвам се, че България е в авангарда на общата европейска политика по отношение на Русия. С посещението ми в Русия през втората половина на май и с посещението на френския президент Макрон, почти по същото време, ние провеждаме единна европейска политика по отношение на Русия. Целта е да се търсят всички възможности за открит диалог и за проекти от взаимна изгода“, каза още Радев.\r\nДържавният глава коментира и темата за сигурността на Европа. „Имаме в момента много нисък емиграционен натиск на нашите граници, работим много добре с Турция, но мисля ,че Европа трябва да бъде много по-ефективна и решителна що се отнася до кризата с мигрантите.  Трябва да участваме много повече и да подпомагаме родните страни на тези мигранти, за да могат тези страни да се развиват – трябва да подкрепим здравните им системи, системите на образование и т.н. Ще има сериозно увеличение на бюджета за охрана на границите и се радвам ,че има такова решение на европейско ниво. Освен това общата европейска политика за убежище трябва да бъде придвижена напред“, каза президентът и отново подчерта, че Европейският съюз трябва да се ангажира много по-сериозно в комуникацията със страните, от където идват търсещите убежище емигранти.\r\nЦветилена СИМЕОНОВА", "date": "2018.05.03", "title": "Президентът Румен Радев: България е в авангарда на общата европейска политика по отношение на Русия"}
{"url": "http://www.focus-news.net/news/2018/05/03/2517732/fokus-makedoniya-politsiyata-v-gostivar-otkri-tri-kilograma-marihuana-v-chaena-kashta-v-grada.html", "text": "Полицията в Гостивар се натъкна на три килограма марихуана при претърсване на чаена къща в града, съобщава македонският „Фокус“, като допълва, че по случая са задържани двама души. \r\n„В една от стаите бяха намерени три пресовани и облицовани с найлонови ленти пакета, в които имаше тревисто вещество. Вероятно това е марихуана, около три килограма. Намерените неща са фотодокументирани и иззети, след което ще бъдат предприети действия за пълно изясняване на случая“, съобщава местната полиция. \r\nСлед разпит в районното управление собственикът на чаената къща е бил освободен. Тереза Герова", "date": "2018.05.03", "title": "„Фокус“ (Македония): Полицията в Гостивар откри три килограма марихуана в чаена къща в града"}
{"url": "http://www.focus-news.net/news/2018/05/03/2517733/tsvetan-tsvetanov-gerb-balgariya-nyama-kak-da-zapochne-kakvato-i-da-bilo-protsedura-za-izlizane-ot-nato-aliansat-e-chast-ot-natsionalnata-sigurnost.html", "text": "България няма как да започне каквато и да било процедура за излизане от НАТО, Алиансът е част от националната сигурност. Това каза председателят на ПГ на ГЕРБ Цветан Цветанов пред журналисти във връзка с искането на лидера на „Воля“ за референдум за излизане от НАТО, предаде репортер на Агенция „Фокус“. По думите му подобни анонси водят до определени спекулации и внушения. Той обърна внимание, че демократична общност в България е дала подкрепата си за всички правителства през всички 27 години именно заради това. \r\nДеница КИТАНОВА", "date": "2018.05.03", "title": "Цветан Цветанов, ГЕРБ: България няма как да започне каквато и да било процедура за излизане от НАТО, Алиансът е част от националната сигурност"}
{"url": "http://www.focus-news.net/news/2018/05/03/2517734/sofiya-v-glavna-direktsiya-natsionalna-politsiya-shte-se-provede-brifing-po-povod-predprietite-merki-za-ohranata-na-obshtestveniya-red-predi-i-po-vreme-na-praznitsite.html", "text": "В Главна дирекция \"Национална полиция\" ще се проведе брифинг по повод предприетите мерки за охраната на обществения ред преди и по време на празниците. Това съобщиха от пресцентъра на МВР. Брифингът ще се проведе на 4 май от 11.00 часа в сградата на Дирекцията. В нея ще участват служители от Охранителна и Пътна полиция при ГДНП и СДВР.", "date": "2018.05.03", "title": "София: В Главна дирекция \"Национална полиция\" ще се проведе брифинг по повод предприетите мерки за охраната на обществения ред преди и по време на празниците"}
{"url": "http://www.focus-news.net/news/2018/05/03/2517736/burgas-otdelenieto-po-neonatologiya-na-umbal-burgas-poluchi-skapa-aparatura-kato-darenie.html", "text": "Отделението по неонатология на УМБАЛ – Бургас получи скъпа апаратура като дарение. Това каза за Радио „Фокус“ – Бургас Юлия Андреева, говорител на болницата. Такава апаратура не е купувана от самото откриване на отделението през 1996 година. Закупени са 10 устройства за дозиране на кислород в кувиозите и 1 разпрашител, който е много важен за недоносени деца с проблеми на белия дроб. „Апаратурата не е скъпа, като стойност, но е много важна“, добави Андреева. Проектът е на стойност 8 200 лева, а дарението е в размер на  6 500 лева и е събрано по време на Дарителския кръг, организиран през декември миналата година от местна фондация за дарения.\r\n„Апаратурата, с която се работи е доста скъпа, иска непрекъснато поддържане, тъй като се амортизира, чупи се и е нормално да се налага непрекъснато да се подменя“, каза д-р Стиляна Томова, началник на отделението по неонатология към бургаската болница.\r\nВеселина НИКОЛОВА", "date": "2018.05.03", "title": "Бургас: Отделението по неонатология на УМБАЛ – Бургас получи скъпа апаратура като дарение"}
{"url": "http://www.focus-news.net/news/2018/05/03/2517737/prezidentat-na-avstriya-aleksandar-van-der-belen-otsenyavame-usiliyata-na-balgariya-za-opazvaneto-na-granitsite-i-se-nadyavame-te-da-poluchat-svoeto-priznanie-s-vlizane-v-shengen.html", "text": "Оценяваме усилията на България за опазването на външната граница и се надяваме те да получат своето признание с влизане в Шенген. Това каза президентът на Австрия Александър Ван дер Белен по време на пресконференция след среща с българския президент Румен Радев, предаде репортер на Агенция „Фокус“.\r\n„Независимо от това че и двамата сме от сравнително кратко време на нашите постове, вече многократно сме се срещали и срещите ни са били изключително приятни.  Нашите две държави имат страшно много близости като горе-долу еднаквата ни големина, но нашите планини са малко по-високи. България си има море, ние пък малко повече ски лифтове“, каза още Ван дер Белен и посочи, че приоритетите на двете страни са почти идентични.  \r\n„Що се отнася до стратегията за Западните Балкани се надявам срещата на върха, която ще се проведе през май в България, ще допринесе за напредък в тази посока. Що се отнася до приемането на България в Шенгенското пространство - оценяваме усилията на страната за опазването на външната граница на Европейския съюз и се надяваме, че те ще получат своето признание. Президентът Радев говори за това, че статистически Австрия е вторият инвеститор в България. И искам да кажа, че нашият ангажимент в България що се отнася до инвестициите е изключително сериозен и много се грижим за това служителите, които работят тук в австрийски фирми, да бъдат много добре обучавани. Защото те са дошли тук, за да останат – фирмите ни инвестират в хората, а не само в своите компании. По отношение на културата имаме също добър обмен. Днес следобед ще положим началото на нов австрийско-български проект – този на Бронзовата къща. Освен това съм много заинтересован да посетя и Пловдив, който ще е Европейска столица на културата. Ще отидем и в Русе, а това е родният град на Елиас Канети – той е австриец, но от български произход. Това също е една много силна връзка“, коментира австрийският президент.\r\nЦветилена СИМЕОНОВА", "date": "2018.05.03", "title": "Президентът на Австрия Александър Ван дер Белен: Оценяваме усилията на България за опазването на границите и се надяваме те да получат своето признание с влизане в Шенген"}
{"url": "http://www.focus-news.net/news/2018/05/03/2517738/afp-broyat-na-zhertvite-na-prahovite-buri-v-severna-indiya-dostigna-do-97.html", "text": "Праховите бури, които удариха северната част на Индия, са отнели живота на най-малко 97 души и раниха стотици други, предава AFP, като се позовава на данни от местните власти.\r\nБурите, които връхлетяха страната през нощта, опустошиха щатите Утар Прадеш и Раджастан. Очаква се броят на смъртните случаи да се увеличат, предупредиха властите. По-рано се съобщаваше за 77 загинали, като по-голямата част от тях са загубили живота си от падащи стени и дървета. Тереза Герова", "date": "2018.05.03", "title": "AFP: Броят на жертвите на праховите бури в Северна Индия достигна до 97"}
{"url": "http://www.focus-news.net/news/2018/05/03/2517739/stolichniyat-inspektorat-shte-otchete-rezultatite-ot-kampaniyata-za-proletno-pochistvane-da-pochistim-sofiya-proletno.html", "text": "Днес от 15.00 часа пред Нараден театър \"Иван Вазов\" Столичен инспекторат ще отчете резултатите от кампанията за Пролетно почистване 2018. Това съобщиха от пресцентъра на Столична община. Това е 15-а поредна година, в която всички заедно се включват в инициативите на кампанията, която тази година протече под мотото \"Да почистим София пролетно!\". Предвидена е и културна програма. За доброто настроение ще се погрижат децата от Танцова школа\" Мирела\" от село Герман, които са подготвили фолклорни изпълнения.", "date": "2018.05.03", "title": "Столичният инспекторат ще отчете резултатите от кампанията за пролетно почистване \"Да почистим София пролетно!\""}
{"url": "http://www.focus-news.net/news/2018/05/03/2517735/kmetat-na-sofiya-yordanka-fandakova-240-hil-leva-na-den-dalzhi-izpalnitelyat-pri-nespazvane-na-sroka-za-ul-graf-ignatiev-a-pri-narusheniya-12-mln-leva.html", "text": "При неспасване на срока изпълнителят ще дължи неустойка 240 хил. лева за всеки ден просрочие. Това каза на пресконференция кметът на София Йорданка Фандъкова за реконструкцията на ул. „Граф Игнатиев“, предаде репортер на Агенция „Фокус“. „Изпълнителят дължи неустойка около 1,2 млн. лева при констатирани нарушения“, заяви тя. „При неотстраняване на появили се дефекти изпълнителят дължи тройния размер на направените за дефекта разходи“, изтъкна кметът. „По договор са заложени сериозни неустойки и санкции, свързани както със срока и качеството на изпълнение“, посочи Йорданка Фандъкова и уточни, че гаранционния срок по договора е 8 години. „Предвидена е гаранция по договора от малко над 600 хил. лева“, обясни кметът. „8 години около 300 хил. лева ще стоят на разположение, ако има дефекти, които изпълнителят не отстрани“, каза още Йорданка Фандъкова.\r\nБиляна ИВАНОВА", "date": "2018.05.03", "title": "Кметът на София Йорданка Фандъкова: 240 хил. лева на ден дължи изпълнителят при неспазване на срока за ул. „Граф Игнатиев“, а при нарушения - 1,2 млн. лева"}
{"url": "http://www.focus-news.net/news/2018/05/03/2517740/zam-kmetat-na-sofiya-evgeni-krusev-24-mln-leva-e-stoynostta-na-proekta-za-rekonstruktsiya-na-ul-graf-ignatiev-tramvaite-shte-badat-spreni-ot-7-may.html", "text": "24 млн. лева е стойността на целия проект за реконструкция, безвъзмездната помощ е 18 млн. лева. Това каза на пресконференция зам.-кметът на София с направление „Транспорт и транспортни комуникации“ Евгени Крусев, предаде репортер на Агенция „Фокус“. „От 7 май трамваите по ул. „Граф Игнатиев“ ще бъдат изцяло спрени“, посочи той. „Това се налага заради демонтажа на релсовия път. Ще бъде пусната заместваща автобусна линия, вместо трамваите“, обясни Евгени Крусев. „Трамвайна линия 18 ще престане да съществува, за нейна сметка ще се увеличат трамваите по линия 4. Линиите 10 и 12 се обединяват“, каза още зам.-кметът. \r\nБиляна ИВАНОВА", "date": "2018.05.03", "title": "Зам.-кметът на София Евгени Крусев: 24 млн. лева е стойността на проекта за реконструкция на ул. „Граф Игнатиев“, трамваите ще бъдат спрени от 7 май"}
{"url": "http://www.focus-news.net/news/2018/05/03/2517741/veliko-tarnovo-s-bezplaten-kontsert-i-istoricheski-festival-oblastniyat-informatsionen-tsentar-se-vklyuchva-v-kampaniyata-evropa-v-moya-region-2018.html", "text": "С безплатен концерт и исторически фестивал Областният информационен център (ОИЦ) във Велико Търново се включва в кампанията „Европа в моя регион“ 2018. Това съобщи Светослав Стефанов, експерт „Комуникация, информация и логистика“ в ОИЦ, предаде репортер на Радио „Фокус“ – Велико Търново. Кампанията се организира от Генерална дирекция „Регионална и урбанистична политика“ на Европейската комисия в общо 27 държави в Европейския съюз. Целта е гражданите да бъдат насърчени да се заинтересуват и запознаят с проекти в своя регион, реализирани със съфинансиране от Европейския съюз. На 9 май ОИЦ  ще отбележи Деня на Европа с безплатен концерт с участието на оркестъра и хора на Музикално-драматичен театър (МДТ) „Константин Кисимов“. Начало на събитието е 19.00 часа като програмата включва произведения на утвърдени европейски композитори – Имре Калман, Йохан Щраус, Франц Лехар, Жак Офенбах и други. На 19 май ще се проведе исторически форум-фестивал „Европа и Царевград Търнов“, чрез който ще се популяризират обекти на културно-историческото наследство във Велико Търново, обновени с европейски средства. Чрез събитието ще се отбележи Европейската година на културното наследство. Програмата на фестивала включва представяне на ежедневния бит, занаяти, изкуства и войнски умения от Средновековна България в периода XII-XIV век – времето на династията на Асеневци. Светослав Стефанов допълни, че партньори на проявата са великотърновският клон на НД „Традиция“, Сдружение за исторически възстановки „Чигот“ – Варна, музикална формация „Ериней“ и свободни реконструктори от България. „Целите, които си поставяме, чрез организирането на тези събития, е да се популяризира европейската кампания „Европа в моя регион“ 2018, да се представят успешни проекти финансирани от еврофондовете във Великотърновска област, и да се популяризира на дейността и услугите на Мрежата от Областни информационни центрове. По този начин ще се опитаме да отбележим 11 години от членството на България в ЕС и на Европейската година на Културното наследство. Велико Търново като един град, богат на културно исторически обекти, има своето място в това отбелязване. Кампанията е насочена към широката общественост, медиите, представители на общинските администрации, бизнес, младежи и други“, допълни Светослав Стефанов.\r\nНадежда КРЪСТЕВА", "date": "2018.05.03", "title": "Велико Търново: С безплатен концерт и исторически фестивал Областният информационен център се включва в кампанията „Европа в моя регион“ 2018"}
{"url": "http://www.focus-news.net/news/2018/05/03/2517743/shumen-dokumentalna-fotoizlozhba-za-zhivota-i-deynostta-na-tvoretsa-aleksandar-tanev-e-predstavena-v-nch-dobri-voynikov-1856.html", "text": "В Шумен беше открита документална фотоизложба за живота и дейността на твореца  Александър Танев, предаде репортер на Радио „Фокус“ - Шумен. Домакин на проявата е НЧ “Добри Войников-1856“. На 10 постера са представени материали от личния му архив, фотоси и документи, проследяващи динамичния жизнен път и многожанровото творчество на композитора, от чието рождение се навършват 90 години. Впечатление правят снимките, отразяващи срещите му с редица изтъкнати български музиканти. Александър Танев е роден на 23 октомври 1928 година в Будапеща. Той  израства и получава първото си образование, вкючително и музикално в Тракия- Хасково, Драма, Кърджали. Основната мисия, която поема като композитор е запазването и развитието на българската песен, както като осъвременена музикално-интонационна среда, така и като текст. Освен в хоровите му творби, тази тенденция намира проява и в симфоничните и камерните му творби. Спомените си за общественика, за когото музиката бе средство да служи на страната си, разказа Диана Дечева, изп. директор на Фондация „Панчо Владигеров“. „Александър Танев беше изключително забележителна фигура в българското музикално творчество,  връзката му с Шумен е много силна, преди всичко с диригента Венета Вичева. Двамата работиха в чудесен тандем. Александър Танев е автор на много песни за шуменските хорове, той беше  постоянен гост на хоровите празници в града“, разказа Дечева. По думите и, най- силната страна на връзката Александър Танев- Шумен е ораторията „Заветът“, посветена на 1300-годишнината от основаването на Българската държава и изпълнена за първи път на 1 март 1982 година в залата на Драматичния театър в Шумен. „Изпълнителите бяха състави само от Шумен- тогавашната Филхармония, двата хора „Родни звуци“ и „Бодра песен“, с дирегент Венета Вичена, четец беше Богомил Симеонов, Стоил Георгиев, баритон, солист на Софийската опера. Ораторията е мащабно произведение, представя епохата на създаването на българската държава, заветът на Кубрат за смисъла от единението на българите, за да ги има, да бъдат силни и да не бъдат слуги на други народи“, заяви Дечева. Тя отбеляза, че Александър Танев е автор, чиято музика съчетава българското фолклорно начало с достиженията на съвременните композитори на 20 век. „По отношение на естетиката, която изповядваше и която намери място в творчеството му, Александър Танев е едно стъпало по- високо от учителя си Веселин Стоянов, който е шуменец. Танев беше изключително интересен творец и човек“, каза Дечева. Гост на вечерта, посветена на Александър Танев бе и дъщерята на композитора проф. д-р Борислава Танева. „Ораторията „Заветът“ стана възможна заради Шумен. Баща ми обичаше много този град, обичаше шуменци, с хора и оркестъра имаше много хубава и топла връзка през целия си жизнен и творчески път. Вълнувам се, виждайки какъв невероятен интерес има и до днес в Шумен към неговото дело“, заяви проф. Танева.\r\nИвелина ИВАНОВА", "date": "2018.05.03", "title": "Шумен: Документална фотоизложба за живота и дейността на твореца Александър Танев е представена в НЧ “Добри Войников-1856“"}
{"url": "http://www.focus-news.net/news/2018/05/03/2517744/pregled-na-mezhdunarodnite-novini-do-13-chasa-agentsiya-fokus.html", "text": "Първият дипломат на Скопие Никола Димитров, по покана на гръцкия си колега Никос Кодзиас, ще участва в третата поред четиристранна среща на министрите на външните работи на Гърция, Албания, България и Република Македония, която ще се проведе на 3 и 4 май в Солун, припомня скопското електронно издание „Фактор“.\r\nНа срещата, освен външните министри, ще участват министри и други официални лица от министерствата на вътрешните работи и други ведомства от четирите страни. \r\n„Очаква се в дискусията на кръглата маса министрите на външните работи да осмислят предизвикателствата за региона на Югоизточна Европа от ситуацията в Близкия Изток и Източното Средиземноморие, последствията от движението на бежанците/мигрантите към Балканите, и бъдещето на Европа и интеграцията на страните от Западните Балкани в ЕС\", се казва в съобщението от МВнР в Скопие.\r\nОт другите теми от компетентността на ресорните институции ще бъдат обхванати и въпроси, свързани с трансграничното сътрудничество в областта на полицията, митниците и гражданската защита, както и свързаността на региона, става ясно още от изявлението. \r\nПо-рано премиерът Зоран Заев заяви, че е оптимист за тази среща и очаква напредък.\r\nНе се привежда информация дали спорът за името на Македония ще бъде включен в дневния й ред.\r\n*** Изтребител Су-30СМ на Военнокосмическите сили на Руската федерация се е разбил в Средиземно море, а двамата управляващи го пилоти са загинали. Това съобщиха пред журналисти от Министерството на отбраната в Москва.\r\n„На 3 май около 9:45 московско време при набирането на височина при излитане от летище „Хмеймим“ над акваторията на Средиземно море претърпя катастрофа руски изтребител Су-30СМ. Двамата пилоти, до последните минути борили се за самолета, според доклад от мястото, са загинали“, поясниха от военното ведомство в Москва. \r\nОт министерството отбелязаха, че „по предварителна информация причина за катастрофата би могло да е попадане на птица в двигателя“. Няма индикации, че машината е свалена в резултат на обстрел, увериха руските военни.\r\nПоследната катастрофа на руски самолет в Сирия се случи през месец март тази година. Тогава при заход за кацане на летище „Хмеймим“ се разби транспортен Ан-26. На борда на машината се намираха 33-ма пасажери и шестчленен екипаж. Всички те загинаха.\r\n*** Гражданин на Турция е арестуван от полицейски и армейски офицери в североизточното гранично село Кастани в областната единица Еврос по обвинение в нелегално влизане в Гърция. Инцидентът се е случил в следобедните часове на сряда.\r\nЛицето е служител в община Одрин, извършвало строителни дейности в близост до турското митническо учреждение в района. Уточнява се, че той се е отклонил и е преминал границата на Гърция. Според разпространената информация гръцки офицери са забелязали служителя, след като е навлязъл на около 10 метра в територията на южната ни съседка.\r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.\r\n*** Властите в Турция са задействали процедура за освобождаване на служителя, задържан след преминаването на границата с Гърция.\r\nРеджеп Гюркан, кмет на северозападния град Одрин, заяви, че инцидентът е станал след като общината е поискала багер за изграждане на кладенец на границата с Гърция.\r\nМуса Алерик е прекосил случайно границата, докато е управлявал багера и е задържан в гръцкия граничен град Орестиада, твърди Гюркан.\r\nЗаместник-кметът на Одрин Селчук Чакир допълни, че турският служител се е опитал да маневрира с машината, в резултат на което е преминал на гръцка територия. \r\n„На турска земя е изкопан кладенец. Нашият приятел дойде тук, за да изкопае канавка, но е влязъл на гръцка територия вместо в митническата зона, докато се опитваше да маневрира назад\", поясни Чакир.\r\n*** Министърът на външните работи на Сърбия Ивица Дачич ще изпрати до Загреб с „препоръчана поща“ списък с имената на 20 хиляди деца, убити в Ясеновац, най-големия концентрационен лагер в Независимата хърватска държава и окупираното Кралство Югославия в годините на Втората световна война. По този начин официален Белград се надява да пресече опитите на Загреб за ревизия на престъпленията на усташкия режим. \r\nДачич потвърди, че списъкът с имената на жертвите ще бъде изпратен в Загреб с препоръчана поща. „По-рано планирах и сам да свърша това, но когато реших да предам списъка на определен министър, те (управляващите в Хърватия – бел.р.) го смениха. Така стана, когато исках да изпратя списъка с убитите деца на бившия ръководител на хърватската дипломация Давор Иво Щир. Но този път те ще получат препоръчаната си поща\", увери първият дипломат на Белград.\r\nДачич подчерта, че хърватските политици е трябвало да замълчат поне в знак на почит към жертвите, а не да се стремят да инициират нови разследвания, както прави президентът Колинда Грабар-Китарович, която се застъпва за създаването на международна комисия за определяне на броя на жертвите в Ясеновац.\r\n*** Министърът на външните работи на Китай Ван И се срещна със севернокорейския лидер Ким Чен-ун в рамките на рядка визита в Пхенян.\r\nДвудневната визита на Ван И, най-високопоставеният представител на Китай, посетил Пхенян през последните години, е организирана броени дни след историческата среща между лидерите на двете страни на Корейския полуостров. Тя предшества планираната за края на май или началото на юни среща между Ким Чен-ун и държавния глава на САЩ Доналд Тръмп.\r\n*** Турски хакери, които се идентифицират като Akıncılar (нападатели), отправиха заплахи да „хвърлят гърците в морето“, след като проникнаха на интернет страницата на новинарския сайт ANA-MPA и на представителството в Гърция на японския автомобилен производител „Сузуки“.\r\nТурските хакери заплашват гръцките граждани, твърдейки, че ако не вземат под внимание предупрежденията им, че ще бъдат „хвърлени в морето\". Съответното съобщение се появи на турски и английски език. В него са повторени обвиненията на Анкара спрямо Атина, а именно, че Гърция укрива терористи, визирайки осмината военнослужещи, избягали в страната след неуспешния опит за държавен преврат срещу Реджеп Тайип Ердоган от лятото на 2016 г. \r\nОчаква се подобни хакерски атаки от страна на Турция да продължат и дори да се задълбочат на фона на предизборната кампания в страната, подчертават от редакцията.\r\n*** Пекин е разположил ракети по оспорваните острови в Южнокитайско море, които ще разширят значително обхвата на китайската армия.\r\nСъответната информация бе разпространена най-напред от американския телевизионен канал  в четвъртък. Медията, която се позовава на информация на източник от разузнаването, твърди, че през последните 30 дни ракетните системи са били разположени по четири от изкуствено създадените рифове, разположени западно от Филипините. Те са част от островите Спратли, чиито суверенитет се оспорва изцяло или отчасти от няколко държави. САЩ и съседите на Китай обвиняват Пекин за нарастващата милитаризация на региона. \r\nОт редакцията подчертават, че разположените ракети могат да поразят кораби на повече от 500 километра. Новата ситуация е предизвикателство за американския флот, който често задейства военни кораби в демонстрационни операции в оспорваните води, за да припомни за „свободата на корабоплаването“. \r\nЮжнокитайското море се намира между Китай, Виетнам, Малайзия и Филипините. Пекин претендира за 80% от богатата на ресурси площ от 3,5 млн. кв. км, през която преминават важни морски пътища. През 2016 г. Международният арбитражен съд в Хага отхвърли териториалните искания през на Китай. Пекин обаче пренебрегна присъдата и обоснова претенциите си с военна експанзия на островите.\r\n***", "date": "2018.05.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/03/2517745/kmetat-na-sofiya-yordanka-fandakova-zelenchukoviyat-pazar-na-ul-graf-ignatiev-nyama-da-ostane-no-knizhniyat-shte-se-varne-s-nova-viziya.html", "text": "След дискусия с гражданите взехме решение зеленчуковият пазар на ул. „Граф Игнатиев“ изобщо да не се връща. Книжният пазар ще се върне с нова визия на съоръженията с идеята за културно пространство. Това каза на пресконференция кметът на София Йорданка Фандъкова, предаде репортер на Агенция „Фокус“. В отговор на въпрос ще се вдигнат ли наемите след реконструкцията на улицата кметът посочи: „Наемите са търговска дейност, не бих могла да отговоря колко би струвало“. „Фонтанът ще бъде реконструиран и ще си остане“, обясни Йорданка Фандъкова. „Задачата на екипа беше да запазим духа на София при реконструкцията“, изтъкна тя.\r\nБиляна ИВАНОВА", "date": "2018.05.03", "title": "Кметът на София Йорданка Фандъкова: Зеленчуковият пазар на ул. „Граф Игнатиев“ няма да остане, но книжният ще се върне с нова визия"}
{"url": "http://www.focus-news.net/news/2018/05/03/2517746/arh-ivo-panteleev-ul-graf-ignatiev-shte-stane-peshehodna-zona-s-dvizhenie-samo-na-tramvai.html", "text": "Цялата ул. „Граф Игнатиев“ става пешеходна зона, с движение на трамваи. Ограничава се движението на автомобили. Това каза арх. Иво Пантелеев, ръководител на проекта на реконструкция на ул. „Граф Игнатиев“, предаде репортер на Агенция „Фокус“. „Проектът ни е преминал многократни съгласувания“, изтъкна той. „Нашият подход е да не правим драматични промени. В една консервативна среда да постигнем цялостно подобрение“, обясни арх. Пантелеев. „Смятаме, че намерихме баланса в дизайна, който позволява да има книжен пазар, който да не окупира изцяло пространството“, каза още той.\r\nБиляна ИВАНОВА", "date": "2018.05.03", "title": "Арх. Иво Пантелеев: Ул. „Граф Игнатиев“ ще стане пешеходна зона с движение само на трамваи"}
{"url": "http://www.focus-news.net/news/2018/05/03/2517731/kmetat-na-sofiya-yordanka-fandakova-s-uvedomlenie-zam-kmetat-na-mladost-vladimir-klisurov-moli-da-bade-osvoboden-no-pravomoshtiya-za-tova-ima-kmetat-na-rayona.html", "text": "Преди малко получих уведомление, адресирано до мен, до председателя на СОС и кмета на район „Младост“, с което Владимир Клисуров моли да бъде освободен от длъжността зам.-кмет на район „Младост“. Това е изцяло в правомощията на кмета на района. Това каза на пресконференция кметът на София Йорданка Фандъкова за казуса с район „Младост“, предаде репортер на Агенция „Фокус“. „Вчера получих уведомение от зам.-кмета Владимир Клисуров за ползване на част от платен отпуск за 4 дни, от понеделник 8 май. Посочил е за свой заместник другият зам.-кмет на района арх. Румен Русев“, посочи тя. „От екипа на „Младост“ се очаква да се съберат и да го обсъдят, да приключи тази неразбория в квартала, има законови начини това да се случи“, заяви Йорданка Фандъкова. „Надявам се на отговорно поведение от страна на екипа на „Младост“, да спазят изискванията и да има човек, който да изпълнява поетите пред гражданите обещания, а не да си говорят през социалните мрежи, включително и с нас“, изтъкна кметът.\r\nБиляна ИВАНОВА", "date": "2018.05.03", "title": "Кметът на София Йорданка Фандъкова: С уведомление зам.-кметът на „Младост“ Владимир Клисуров моли да бъде освободен, но правомощия за това има кметът на района"}
{"url": "http://www.focus-news.net/news/2018/05/03/2517742/tsvetan-tsvetanov-gerb-predstoyat-ni-mnogo-interesni-evropeyski-izbori-zashtoto-te-shte-badat-lakmus-za-vsichki-nastroeniya-v-obshtestvoto-za-nato-i-es.html", "text": "Предстоят ни много интересни европейски зибори, защото те ще бъдат много ясен лакмус за всички настроения в обществото за НАТО и ЕС. Това каза председателят на ПГ на ГЕРБ Цветан Цветанов пред журналисти във връзка с искането на лидера на „Воля“ за референдум за излизане от НАТО, предаде репортер на Агенция „Фокус“.  \"Убеден съм, че преобладаващите ще бъдат за силна и обединена Европа и да бъдем част от НАТО\", каза Цветанов. Във връзка с тезата, че Европа всъщност взима от България, а не обратното, Цветанов заяви, че има  солидарност. \"Нека да припомним, че в момента, в НАТО, България и европейските държави не изпълняват ангажимента си за достигане на 2% от брутния вътрешен продукт. Тези решения за стъпването и постигането на тези критерий го направиха прибалтийските страни и държави, които са застрашени от руското влияние и от това, на което всички ние сме свидетели. От тази гледна точка не смятам, че трябва да обвързваме политиките на ЕС с НАТО по този начин, по който е направено\", каза Цветанов. По думите му, ако някой днес може да гарантира националната и териториалната сигурност, това е само участието ни в НАТО. Според Цветанов всичко останало са възможни хипотези и много тежки сценарии могат да се случат.   \r\nДеница КИТАНОВА", "date": "2018.05.03", "title": "Цветан Цветанов, ГЕРБ: Предстоят ни много интересни европейски избори, защото те ще бъдат лакмус за всички настроения в обществото за НАТО и ЕС"}
{"url": "http://www.focus-news.net/news/2018/05/03/2517747/mustafa-karadaya-dps-ednite-partnyori-na-gerb-iskat-da-izlezem-ot-es-drugite-ot-nato.html", "text": "Едните партньори на ГЕРБ искат да излезем от ЕС, другите - от НАТО. Това каза председателят на ДПС Мустафа Карадайъ пред журналисти във връзка с искането на лидера на „Воля“ Веселин Марешки за референдум за излизане от НАТО, предаде репортер на Агенция „Фокус“. По думите му идеята на Марешки е \"ярка демонстрация на популизъм\". „Това е ГЕРБ“, каза Карадайъ. Според него ГЕРБ не променят, а подменят. „Те въвеждат двойните стандарти. Тези дни в съседните ни държави призоваваха да не се подвежат по популисти и националисти. Това им е ценностната система и коалиционната култура“, заяви Карадайъ. \r\nДеница КИТАНОВА", "date": "2018.05.03", "title": "Мустафа Карадайъ, ДПС: Едните партньори на ГЕРБ искат да излезем от ЕС, другите - от НАТО"}
{"url": "http://www.focus-news.net/news/2018/05/03/2517749/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-graf-ignatiev.html", "text": "Въвежда се временна организация на движението във връзка с ремонт на ул. \"Граф Игнатиев\". Това съобщиха от пресцентъра на Столична община. От 7 май 2018 г. до 9 юни 2018 г. се въвеждат следните промени в организацията на движение:\r\nЗабранява се влизането на пътни превозни средства, както следва:\r\n- по южната половина от пътното платно на ул. „Алабин”, в участъка от бул. „Витоша” до ул. „Граф Игнатиев”. Движението на ППС ще се извършва в една пътна лента, в посока от ул. „Цар Калоян” към бул. „Витоша” в същия участък.\r\n- по ул. „Граф Игнатиев” в участъка от ул. „Алабин” до пл. „Джузепе Гарибалди“ и от ул. „Солунска” до ул. „Георги Раковски”;\r\n- по ул. „Иван Денкоглу” в участъка от ул. „Ангел Кънчев” до ул. „Граф Игнатиев“;\r\n- по ул. „Княз Александър I” в участъка от ул. „Стефан Караджа” до ул. „Граф Игнатиев“;\r\n- по ул. „Солунска” в участъка от бул. „Витоша” до ул. „Христо Белчев“ и от ул. „Христо Белчев“ до ул. „Ангел Кънчев”.\r\nПри изпълнение на строителните дейности ще  се осигури пешеходна проходимост в зоната на строителните площадки, с широчина от 1.50м.\r\nПроменя се посоката на движение на пътни превозни средства по следните улици:\r\n- по ул. „Иван Денкоглу” в участъка от ул. „Христо Белчев“ до ул. „Цар Асен I“, като посоката на движение е към ул. „Христо Белчев“;\r\n- по ул. „Д-р Георги Вълкович” с посока на движение към ул. „Ангел Кънчев”;\r\nЗакриват се местата за почасово платено паркиране и местата в режим на платено паркиране „служебен абонамент”, както следва:\r\n- по ул. „Княз Александър I” от ул. „Граф Игнатиев“ до ул. „Стефан Караджа“;\r\n- по ул. „Солунска“ от бул. „Витоша“ до ул. „Ангел Кънчев“;\r\n- по ул. „Иван Денкоглу“ от ул. „Ангел Кънчев“ до ул. „Граф Игнатиев“;\r\n- по бул. „Александър Стамболийски“ между бул. „Христо Ботев“ и ул. „Братя Миладинови“ - 2бр. паркоместа отдясно в посока бул. „Витоша“, в зоната на новата временна автобусна спирка.\r\nОт 04.30 часа на 7 май 2018 г. до 24.00 часа на 1 октомври 2018 г. се закрива движението на трамвайни линии № 10, 12 и 18 в участъка  по ул. „Граф Игнатиев“ в участъка от бул. „Витоша“ до пл. „Журналист“ за № 12 и 18 и до Метростанция „Витоша“ (кв. \"Хладилника\") за №10.\r\nВременно се закриват двупосочни трамвайни спирки -  „пл. Гарибалди“, „пл. Славейков“, „бул. Васил Левски“, „УАСГ“, „пл. Журналист“ и „ул. Вишнева“.\r\nМаршрутите на трамвайна линия №10 и трамвайна линия №12 се обединяват като временна трамвайна линия  № 10 – От жк. \"Западен парк\" по маршрута си до бул. „Витоша“, наляво по булеварда, по бул. „Княгиня Мария Луиза“, през подлез „Надежда“, бул. „Рожен“, надясно по ул. „Илиянско шосе“, по маршрута на трамвайна линия №12 до кв. \"Илиянци\" - двупосочно.\r\nТрамвайна линия №18  се закрива.\r\nРазкрива се временна автобусна линия № А-ТМ 10 с маршрут - Зоопарка, ул. „Сребърна“, надясно по бул. „Черни връх“, надясно по бул. „Джеймс Баучър“, наляво по ул. „Свети Наум“, надясно по бул. „Черни връх“, надясно по бул. „Евлоги и Христо Георгиеви“, наляво по ул. „Ген. Гурко“, по ул. „Алабин“, надясно по бул. „Христо Ботев“, надясно по бул. „Ал. Стамболийски“, наляво през площад „Св. Неделя“, надясно през пл. „Независимост“, по бул. „Цар Освободител“, надясно по бул. „Евлоги и Христо Георгиеви“ и по маршрута си до Зоопарка.\r\nАвтобусите от линия № А-ТМ10 ще спират на всички съществуващи трамвайни и автобусни спирки по маршрута.\r\nРазкриват се и четири временни спирки:\r\n- Спирка с код: 6466 – „Сатиричен театър“ се организира на ул. „Ген. Гурко“ на 25 м след ул. „Г. С. Раковски“ в посока Съдебна палата;\r\n- Спирка с код: 6467 – „Съдебна палата“ се организира на ул. „Алабин“  на  50 м след бул. „Витоша“ в посока пл. „Македония“;\r\n- Спирка с код: 6401 – „пл. Възраждане“ се организира на бул. „Ал. Стамболийски“ на 55 м след бул. „Христо Ботев“ в посока пл. „Св. Неделя“;\r\n- Спирка с код: 6402 – „пл. Св. Неделя“ се организира на бул. „Ал. Стамболийски“ на 5 м преди бул. „Витоша“ в посока площад „Св. Неделя“;\r\nСпирка с код: 2601 – „ул. Ген. Гурко“ за автобусни линии №№ 84 и 184 и от маршрута на № А-ТМ10, да се организира като двойна спирка с втори спирков знак.", "date": "2018.05.03", "title": "София: Въвежда се временна организация на движението във връзка с ремонт на ул. \"Граф Игнатиев\""}
{"url": "http://www.focus-news.net/news/2018/05/03/2517751/burgas-7-darzhavi-uchastvat-v-mezhdunarodnata-regata-port-burgas-burgaska-vetrohodna-sedmitsa.html", "text": "7 държави участват в Международната регата „Порт Бургас – Бургаска ветроходна седмица“. Това съобщиха от пресцентъра на Община Бургас. Състезанието стартира днес и ще продължи до неделя. В регата участват състезатели от България, Финландия, Румъния, Турция, Украйна, Русия и Германия.\r\nВетроходците ще премерят сили в класовете Оптимист, Лазер 4.7, Лазер Стандарт, Лазер Радиал, 420, 470 и Фин. Най-много са в клас Оптимист – 100, в клас Лазер – 50, в клас 470 – 15, в клас 420 – 8, и в клас Фин – 15.\r\nОрганизатор на регата е Яхт клуб „Порт Бургас“. Гонките могат да се наблюдават от крайбрежната алея в Морската градина, както и от Моста.", "date": "2018.05.03", "title": "Бургас: 7 държави участват в Международната регата „Порт Бургас – Бургаска ветроходна седмица“"}
{"url": "http://www.focus-news.net/news/2018/05/03/2517752/makfaks-makedoniya-gartsiya-i-albaniya-mozhe-da-postignat-sporazumenie-za-morskata-granitsa-do-kraya-na-mesetsa.html", "text": "Преговорите между Гърция и Албания за утвърждаването на морската граница в Йонийско море са във финална фаза и споразумението може да бъде сключено още до края на текущия месец май, предава македонската информационна агенция „Макфакс“, като се позовава на албански медии, цитиращи източници, близки до външните министерства на двете страни.\r\nТиранският вестник „Мапо“ публикува статия под заглавие „Албания пред предаването на съкровището си на Гърция\", в която се цитират представители на опозицията, според които преговорите са в ущърб на страната. \r\nБившият президент и министър-председател на Албания Сали Бериша определи преговорите като акт на предателство от страна на правителството на Еди Рама. Според албанските медии, в преговорите повече отстъпки прави Тирана.Тереза Герова", "date": "2018.05.03", "title": "„Макфакс“ (Македония): Гърция и Албания може да постигнат споразумение за морската граница до края на месеца"}
{"url": "http://www.focus-news.net/news/2018/05/03/2517750/prezidentat-na-avstriya-aleksandar-van-der-belen-s-balgariya-imame-mnogo-blizka-pozitsiya-otnosno-rusiya-tryabva-da-poddarzhame-vrazkite-i-dialoga.html", "text": "С България имаме много близка позиция относно Русия, трябва да поддържаме връзките и диалога. Това каза президентът на Австрия Александър Ван дер Белен по време на пресконференция след среща с българския президент Румен Радев, предаде репортер на Агенция „Фокус“.\r\nАвстрийският президент посочи, че в разговора днес са били засегнати различни външнополитически теми, които касаят и двете страни. „За нас особено важно значение имат ситуацията в Турция и нашите връзки с Русия. Нашата позиция е много близка до позицията на България  - мисля, че е необходимо не само да продължим дипломацията на посещенията, но и диалога с Русия“, коментира той и посочи че Румен Радев ще посети Русия този месец, а Владимир Путин пък ще посети Виена най-вероятно през юни.\r\n„Българското председателство на Съвета на ЕС в момента получава много добро признание - България успя да приключи голяма част от целите, които си беше поставила. Ние ще го поемем през средата на тази година и ще продължим и преговорите за Брекзит  в една много сериозна тяхна фаза. Ще продължим и преговорите за Многогодишната финансова рамка на бюджета на ЕС“, каза още Ван дер Белен.\r\n„Така че мога да кажа, че нашите взаимоотношения с България за отлични. Но и имаме още потенциал за развитие – радваме се на всеки турист от България, който посещава Австрия. Така че искам да поздравя страната ви с много успешното председателство. Убеден съм, че ще имаме успешно предаване на председателството на Австрия“, каза още Ван дер Белен.\r\nЦветилена СИМЕОНОВА", "date": "2018.05.03", "title": "Президентът на Австрия Александър Ван дер Белен: С България имаме много близка позиция относно Русия, трябва да поддържаме връзките и диалога"}
{"url": "http://www.focus-news.net/news/2018/05/03/2517753/sofiya-22-godishen-mazh-e-zadarzhan-za-poboy-nad-meditsinska-sestra.html", "text": "22-годишен мъж от Своге е задържан за побой над медицинска сестра. Това съобщиха от ОДМВР - София. Около 16.20 часа на 2 май в РУ - Своге е постъпил сигнал за нанесен побой на дежурна медицинска сестра в многопрофилната болница в града. Изпратените на място полицейски служители установили, че на пострадалата е нанесен побой с ръце и крака от 22-годишен местен жител. Извършителят е задържан за срок до 24 часа. По случая е образувано досъдебно производство за извършено престъпление по чл. 131, ал.2 от НК.", "date": "2018.05.03", "title": "София: 22-годишен мъж е задържан за побой над медицинска сестра"}
{"url": "http://www.focus-news.net/news/2018/05/03/2517754/valcho-cholakov-oblasten-upravitel-na-burgas-bazata-za-opredelyane-na-usloviyata-i-kriteriite-za-izgotvyane-na-zdravnata-karta-stapvat-na-neverni-danni-za-naselenieto.html", "text": "Базата за определяне на условия и критерии, на които е изготвена здравната карта за област Бургас, стъпват на неверни данни за населението. Това каза пред журналисти областният управител на област Бургас Вълчо Чолаков, предаде репортер на Радио \"Фокус\" - Бургас. \"Територията от 412 000 души, базирани само на постоянен адрес не отговаря на обективната действителност. Има много хора, които са с настоящ адрес , които живеят целогодишно на територията на областта. След това има хора, които идват от вътрешността на страната, които живеят тук в активния летен сезон от май до октомври, което неимоверно покачва количество население. Разбира се, да не забравяме туристопотокът през летище Бургас, откъдето преминават около 3 млн. пътници. Всички тези хора са потенциални ползватели на услугите на здравната карта. Това е един от обективните критерии, който не е спазен и не е съобразен правилно\", каза още Чолаков. Той обясни, че областната здравна карта е документ, който определя на територията, на която се намира колко броя болници да има, какъв вид обслужване да се предоставя, колко лекари и какви специалисти да има. По този начин се разпределят и средствата. Тя е важна, защото тази организация на предоставяне на здравни услуги трябва да отговори и да покрие на 100% изискванията и потребностите на населението, което живее на тази територия. Периодът на изработване на здравната карта е 3 години, като в този период могат да се се допускат и да се извършват нужни или спешни изменения.\r\nМария РУСЕВА", "date": "2018.05.03", "title": "Вълчо Чолаков, областен управител на Бургас: Базата за определяне на условията и критериите за изготвяне на здравната карта стъпват на неверни данни за населението"}
{"url": "http://www.focus-news.net/news/2018/05/03/2517756/sofiya-startira-kampaniya-za-bezplatno-kastrirane-na-dvorni-domashni-kucheta.html", "text": "От днес Столична община, чрез ОП „Екоравновесие“ стартира за трета поредна година кампанията си за безплатно кастриране на дворни домашни кучета. Това съобщават от пресцентъра на Столична община. \r\nВ рамките на инициативата, домашните животни ще бъдат кастрирани, чипирани, обезпаразитени и ваксинирани срещу бяс. За максимално улеснение на стопаните, ще бъде осигурен и безплатен транспорт за транспортирането на кучетата от и до общинската ветеринарна клиника „Връбница“. Лица на тазгодишната инициатива са актрисата Катерина Евро и певицата Анелия.\r\n„С тази кампания се обръщаме към собствениците на дворни домашни кучета, предоставяйки им една наистина уникална цялостна безплатна услуга. Ползите за домашните кучета – както здравословните, така и социалните - са безспорни. За нас като община и като институция, която се грижи за безстопанствените кучета, тази кампания е особено важна и поради това, че дворните домашни кучета са един от сериозните източници на нежелани популации от кученца, които след раждането са изоставяни на улицата“. Това коментира зам.-кметът по Околна среда в СО Йоана Христова.\r\nОт 2016 г. през безплатната манипулация са преминали близо 1000 кучета. През 2018 г. кампанията ще продължи до края на годината. Всички желаещи да включат кучетата си, могат да заявят това на телефон 02/9314160 или в сайта на www.ecoravnovesie.com. \r\nИнформационните клиповете на кампанията можете да видите тук: https://www.youtube.com/watch?v=GnpOP2USf8g \r\nhttps://www.youtube.com/watch?v=PpQv06b2N-M", "date": "2018.05.03", "title": "София: Стартира кампания за безплатно кастриране на дворни домашни кучета"}
{"url": "http://www.focus-news.net/news/2018/05/03/2517757/api-ot-1600-chasa-do-2000-chasa-na-4-may-se-spira-dvizhenieto-na-kamionite-nad-12-t-po-nay-natovarenite-patishta.html", "text": "На 4 май, когато е последният работен ден преди трите почивни дни за Гергьовден, от 16.00 часа до 20.00 часа се спира движението на камионите над 12 тона по автомагистралите и най-натоварените пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.\r\nДвижението на МПС над 12 тона ще е ограничено по следните пътни направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nТежкотоварните превозни средства ще бъдат спрени и в последния почивен ден - 7 май от 14.00 часа до 20.00 часа.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 7 май от 10.00 часа до 20.00 часа в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nПо време на почивните дни ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни работи, свързани с безопасността на движение.\r\nКарта с временната организация на движението по участъците от републиканската пътна мрежа в празничните дни през 2018 г. са достъпни .\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.03", "title": "АПИ: От 16.00 часа до 20.00 часа на 4 май се спира движението на камионите над 12 т по най-натоваренитe пътища"}
{"url": "http://www.focus-news.net/news/2018/05/03/2517680/sliven-v-grada-shte-se-provede-xx-natsionalen-festival-na-detskata-kniga.html", "text": "В града ще се проведе XX Национален фестивал на детската книга. Това съобщи пред Радио „Фокус“ – Сливен директорът на РБ „Сава Доброплодни“ Росица Петрова, организатор на събитието. Официалното откриване е на 8 май от 10.00 часа в Драматичен театър Сливен. В 11.00 часа започва концертът „Здравей, наш фестивал!” на откритата сцена на бул. „Цар Освободител”, а в зала „Май” ще бъде откриването на изложбата с илюстрации на Борис Стоилов.\r\nВ програмата на тазгодишното издание на фестивала са включени много и разнообразни прояви: срещи с детски автори и премиери на най-новите книги на Николай Стоянов „Щъркелиада”, „Приказка за една плищимура, която дори не приличаше на плищимура” на Асен Сираков, „Съкровища, пищови и южни морета” на Калоян Захариев и др.\r\nПредставяне на изложби, сред която и илюстрации на носителите на Националната награда „Константин Константинов”, празнични концерти, кръгла маса с международно участие на тема:”Балканските детски литератури и разпространението им Европа”.\r\nВ програмата на фестивала са включени и творческа работилница, карнавално шествие. Традиционният Национален пленер за детска рисунка на тема „Един ден изпълнен с вълшебства ще се проведе на 9 май в Националната художествена гимназия.\r\nРегионална библиотека „Сава Доброплодни” е единствената в страната библиотека, която има музей на театралната кукла, изработена от деца. Откриването е на 8 май от 10.00 часа в Драматичен театър - Сливен. Около 200 кукли, изработени от деца, ще бъдат представени в първата експозиция, а около 30 ще получат награди.", "date": "2018.05.03", "title": "Сливен: В града ще се проведе XX Национален фестивал на детската книга"}
{"url": "http://www.focus-news.net/news/2018/05/03/2517759/sofiya-64-godishen-mazh-e-zadarzhan-za-zakana-da-ubie-kmeta-na-selo-brusen.html", "text": "64-годишен мъж е задържан за закана да убие кмета на село Брусен. Това съобщиха от ОДМВР - София. Служители на РУ - Етрополе задържаха мъжа, заявил по телефона намерение за убийство. Около 18.10 часа на 2 май в РУ - Етрополе чрез тел. 112 се получил сигнал от мъж, който заявил, че е взел ловна пушка „карабина“ и отива да убие кмета на село Брусен. В резултат на незабавно проведените оперативно-издирвателни действия полицейските служители установили и задържали автора на обаждането - 64-годишен жител на същото село. Оръжие не е установено. По случая е регистрирана преписка.", "date": "2018.05.03", "title": "София: 64-годишен мъж е задържан за закана да убие кмета на село Брусен"}
{"url": "http://www.focus-news.net/news/2018/05/03/2517760/tsvetan-tsvetanov-gerb-zakonat-za-dans-e-svarzan-s-prevantivnata-deynost-koyato-tryabva-da-izvarshvat-nashite-kontrarazuznavatelni-sluzhbi.html", "text": "Законът за ДАНС е свързан с превантивната дейност, която трябва да извършват нашите контраразузнавателни служби. Това каза председателят на ПГ на ГЕРБ Цветан Цветанов от парламентарната трибуна по време на дебатите по първото четене на Закона за ДАНС, предаде репортер на Агенция „Фокус“.  „Когато говорим за резервационните данни на пътниците, може би тези, които имат интерес към тази материя, ще прочетат последните доклади на Европол и ще видят, че всъщност имаме нови предизвикателства“, каза Цветанов и отчете, че това е свързано с тероризъм и организирана престъпност. Той заяви, че темата резервационни данни на пътниците между САЩ и ЕК е имало много резерви в държавите членки от ЕС. По думите му след Арабската пролет, след промяната на средата за сигурност в световен мащаб, много бързо след приемането на споразумението за това, всяка една държава започна да говори за обмена на данни. Цветанов посочи, че за него не е ясно защо дебатът не е проведен по същество в съответната комисия. Председателят на ПГ на ГЕРБ заяви, че са липсвали изказвания от страна на опозицията, а днес са развили тези, които са можели да бъдат оборени от експертите от ДАНС. „Призовавам колегите от ДАНС просто да не взимат отношение, защото дебатът се измести в друга посока“, допълни той. \r\nДеница КИТАНОВА", "date": "2018.05.03", "title": "Цветан Цветанов, ГЕРБ: Законът за ДАНС е свързан с превантивната дейност, която трябва да извършват нашите контраразузнавателни служби"}
{"url": "http://www.focus-news.net/news/2018/05/03/2517761/alsat-m-makedoniya-darzhavnite-glavi-na-balgariya-i-makedoniya-shte-provedat-sreshta-v-doyran.html", "text": "Държавният глава на България Румен Радев и президентът на Република Македония Георги Иванов ще проведат среща в Дойран в неделя, 6 май, предава скопският телевизионен канал „Алсат-М“.\r\nРадев ще бъде на работно посещение в югозападната ни съседка във връзка с възпоменателно събитие в Ново село, информират от кабинета на македонския министър-председател Зоран Заев. Българският президент бе на посещение в Македония през февруари тази година, припомня телевизията.\r\nОт Скопие припомнят, че по покана на българския си колега през юни Георги Иванов ще посети София. Тереза Герова", "date": "2018.05.03", "title": "„Алсат-М“ (Македония): Държавните глави на България и Македония ще проведат среща в Дойран"}
{"url": "http://www.focus-news.net/news/2018/05/03/2517762/mariela-tsoneva-obshtina-veliko-tarnovo-oblastniyat-informatsionen-tsentar-shte-prodalzhi-da-funktsionira-prez-sledvashtite-tri-godini.html", "text": "Областният информационен център във Велико Търново ще продължи да функционира през следващите три години. Това съобщи Мариела Цонева, директор на Дирекция „Проекти и програми“ в Община Велико Търново, предаде репортер на Радио „Фокус“ – Велико Търново. Тя посочи, че по ОП „Добро управление“ се предвижда продължаване на дейността на областните информационни центрове. Общият бюджет, който е заделен по програмата, за това е в размер на 10 млн. лева. „До края на месец юни всеки един от 28-те областни информационни центрове в страната трябва да подготви своето проектно предложение, което да бъде представено за оценка. През септември и октомври месец оперативната програма ще сключи договор за безвъзмездна финансова помощ за следващите три години, считано от януари 2019 до декември 2021“, посочи Мариела Цонева. Тя съобщи, че за Областният информационен център ще бъдат отпуснати повече средства за издръжка. Вместо 315 000 лева, какъвто бе досегашния бюджет, за издръжка през предстоящите три години ОИЦ ще получи 333 000 лева. „Надяваме се със съвместните усилия екипът по управление на проекта да подготви формулярите и през септември и октомври месец да бъдат подписани и новите договори. Надяваме се в следващия програмен период – 2021 – 2027, да бъдат предвидени отново средства за продължаване функционирането на центъра. Мисля, че досега сме показали добри резултати. Бяха дадени много добри оценки за работата на центъра“, посочи Мариела Цонева.\r\nОбластният информационен център във Велико Търново (ОИЦ) е създаден по проект на Община Велико Търново „Изграждане и функциониране на Областен информационен център – Велико Търново“, финансиран  от Оперативна програма „Техническа помощ“ 2007-2013, съфинансирана от Европейския съюз чрез Европейския фонд за регионално развитие. Проектът стартира на 12 юли 2011 година.\r\nНадежда КРЪСТЕВА", "date": "2018.05.03", "title": "Мариела Цонева, Община Велико Търново: Областният информационен център ще продължи да функционира през следващите три години"}
{"url": "http://www.focus-news.net/news/2018/05/03/2517755/ministar-nikolina-angelkova-ochakvame-5-rast-na-turistite-prez-letniya-sezon.html", "text": "Предстои добър летен туристически сезон. Това каза на пресконференция във Варна министърът на туризма Николина Ангелкова, която проведе работна среща с контролните органи за подготовката на сезона, предаде репортер на Радио „Фокус“ – Варна. „На база на нашите ранни записвания очакваме  ръстове от около 5%. Отново ще разчитаме основно на пазарите от Германия, Румъния, Турция, Русия, Великобритания, Полша, Чехия, Израел и Унгария. Надяваме се това лято да достигнем 6 милиона чуждестранни туристи за месеците от юни до септември, миналата година имахме 5.3 милиона чуждестранни туристи, което очертава една изключително добра и устойчива тенденция“, заяви министър Николина Ангелкова. Тя отбеляза, че и тази година Министерството на туризма ще бъде безкомпромисно по отношение на управлението и стопанисването на морските плажове. Проверките ще стартират ударно от 1 юни, когато е началото на активния летен туристически сезон.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: Очакваме 5% ръст на туристите през летния сезон"}
{"url": "http://www.focus-news.net/news/2018/05/03/2517763/ministar-nikolina-angelkova-120-politsai-shte-badat-komandirovani-vav-varna-za-letniya-turisticheski-sezon.html", "text": "120 полицаи ще бъдат командировани във Варна и областта за летния туристически сезон. Това каза на пресконференция във Варна министърът на туризма Николина Ангелкова, която проведе работна среща с контролните органи за подготовката на сезона, предаде репортер на Радио „Фокус“ – Варна. Ангелкова добави, че институциите от област Варна и област Добрич са в готовност с мерките и инициативите за гарантирането на успешен летен сезон и спокойна почивка на туристите. „Всички контролни органи съобщиха, че са подготвени“, отбеляза министърът. Николина Ангелкова допълни, че и това лято Комисията за защита на потребителите ще има изнесени виртуални приемни, като ще се следи дали се спазват изискванията по Закона за туризма, особено по отношение на потребителските услуги, които се предлагат на туристите. „От Областната дирекция на МВР съобщиха резултатите от миналата година. Над 5 400 лица са били проверени през изминалия летен туристически сезон, осъществени са над 490 проверки. И тази година на територията на област Варна ще има командировани 120 полицаи и съвместни патрули с Румъния. Очаква се потвърждение и за съвместен патрул с Германия“, посочи министър Ангелкова. По време на срещата представители на Агенцията по безопасност на храните в областите Варна и Добрич, както и Регионалните здравни инспекции са заявили готовността си за предстоящия летен сезон. Ще продължат проверките на храните, които се предлагат на територията на комплексите, в ресторантите на хотелите, както и в самостоятелните заведения за хранене. Ще се проверява за замърсяване на морската вода и висок шум по Закона за шума и Закона за здравето. „Пътните управления във Варна и Добрич съобщиха, че до края на другата седмица приключват с ремонтите по републиканската пътна мрежа, за да бъде максимално улеснен достъпът до курортните селища“, каза още министър Николина Ангелкова.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: 120 полицаи ще бъдат командировани във Варна за летния туристически сезон"}
{"url": "http://www.focus-news.net/news/2018/05/03/2517765/parlamentat-reglamentira-na-parvo-chetene-savmestnoto-izpolzvane-na-kodove-na-poleti-i-srokovete-za-predavane-na-rezervatsionni-danni-na-patnitsi.html", "text": "Парламентът прие промени в Закона за ДАНС на първо четене, предаде репортер на Агенция „Фокус“. „За“ промените гласуваха 93 народни представители, „против“ - 2 и „въздържали се“ - 38, с което те бяха приети. Законопроектът транспонира европейска директива за използването на резервационни данни на пътниците с цел предотвратяване, разкриване, разследване и наказателно преследване на терористични престъпления и тежки престъпления. Законопроектът урежда случаите на съвместно използване на кодове на полети, както и сроковете за предаване на данните от въздушните превозвачи или упълномощени доставчици на услуги на Националното звено за получаване и обработване на резервационни данни на пътниците в Република България. Срокът, който се предвижда е  48 часа за въздушни превозвачи, осъществяващи редовни полети и 24 часа преди обявеното време за излитане  за въздушни превозвачи, осъществяващи нередовни полети, и непосредствено преди полета. Промените въвеждат фигурата на длъжностно лице по защита на данните и задължават страната ни да предоставя статистическа информация на Европейската комисия. Законопроектът урежда реда за предоставяне или обмен на резервационни данни на пътниците с националните звена или други компетентни органи на държави - членки на Европейския съюз, с Европол или с трети държави. Резервационните данни на пътниците представляват запис на изискванията за пътуването на всеки пътник, в който се съдържа цялата информация, необходима за обработване и контролиране на резервацията от въздушните превозвачи, извършващи резервацията, и от участващите въздушни превозвачи за всяко пътуване. Според вносителите използването на информацията за пътниците, събирана от въздушните превозвачи, е важен инструмент за осъществяване на превенция, установяване и разследване на престъпления и наказателно преследване на извършителите. Анализът на резервационните данни на пътниците подпомага идентификацията на високо рискови пътници, непознати до момента на компетентните органи, в контекста на борбата с тероризма, трафика на наркотици, трафика на хора, сексуалната експлоатация на деца и други тежки престъпления. \r\nДеница КИТАНОВА", "date": "2018.05.03", "title": "Парламентът регламентира на първо четене съвместното използване на кодове на полети и сроковете за предаване на резервационни данни на пътници"}
{"url": "http://www.focus-news.net/news/2018/05/03/2517766/dobrich-zaradi-avariya-na-magistralen-vodoprovod-chast-ot-grada-e-s-narusheno-vodopodavane.html", "text": "Заради авария на магистрален водопровод по-голяма част от града е с нарушено водоподаване, предаде кореспондент на Радио „Фокус” – Варна. По информация на ВиК - Добрич днес без вода са по ул. „Димитър Ковачев“ и ул. „Христо Ботев“, напор Рилци, по бул. „3-ти март“ 59 – МБАЛ, по бул. „Добричка епопея“ 2, 4, 6, кварталът над жп линията и кв. „Рилци“. В Район Добрич-селска поради отстраняване на аварии с нарушено водоподаване са с. Карапелит, с. Ведрина, с. Свобода, Помпена станция (ПС)- Воднянци и ПС- Ведрина, в Район Балчик - Вилна зона „Белите скали“ и Вилна зона „Изгрев“, в Район Каварна - с. Могилище, с. Х. Димитър, с. Вранино, в Район Тервел - ул. „Хан Аспарух“, с. Орляк - 2 аварии, с. Коларци, в Район Генерал Тошево - Скендерли могила водоем с. Писарово, и в Район Шабла - ул. „Търновска“ и ул. „Приморска“ в морския град. \r\nЖулиета НИКОЛОВА", "date": "2018.05.03", "title": "Добрич: Заради авария на магистрален водопровод част от града е с нарушено водоподаване"}
{"url": "http://www.focus-news.net/news/2018/05/03/2517767/pernik-kmetat-vyara-tserovska-dade-start-na-vtoriya-turnir-na-natsionalnite-uchenicheski-igri-za-devoyki.html", "text": "Кметът Вяра Церовска даде старт на втория турнир на националните ученически игри за девойки, чиито домакин е Община Перник. Спортното събитие ще бъде в рамките на четири дни в зала „Борис Гюдеров“, съобщават от пресцентъра на Община Перник. „Скъпи участници, надявам се, че тук ще намерите нови приятели и ще се представите достойно. Желая ви спортсменски дух във втория турнир, който се организира в Перник. Вярвам, че той ще стане традиция и догодина ще има още повече състезатели. Желая ви успех и нека най-добрият победи“, сподели кметът Вяра Церовска, която беше удостоена с плакет от спортен клуб „Кракра“ за принос в развитието на училищния спорт. \r\nСред гости на официалното откриване бяха още зам.-кметът Денислав Захариев, Мая Лехчанска –старши експерт в Министерството на младежта и спорта, началникът на Регионалното управление на образованието Ваня Коконова , директорът на Териториалното поделение на НОИ в Перник Иво Пушев. \r\nВъв втория турнир ще влязат в битка 10 отбора, сред тях са момичетата от ГПЧЕ „Симеон Радев“ – Перник, които бяха подкрепени от директора на учебното заведение Теменужка Аначкова. Сред отборите има и представители от Варна, Асеновград, Монтана, София, Русе, Хасково, Самоков, Плевен и Бургас. Турнирът ще бъде наблюдаван от главен съдия Иван Бакърджиев.", "date": "2018.05.03", "title": "Перник: Кметът Вяра Церовска даде старт на втория турнир на националните ученически игри за девойки"}
{"url": "http://www.focus-news.net/news/2018/05/03/2517748/na-8-may-teodora-shte-leti-ot-braziliya-do-istanbul-saprugat-y-blagodari-na-ministar-ekaterina-zaharieva-i-vsichki-nasochili-polozhitelnata-si-energiya-kam-tyah.html", "text": "„Датата на полета е 8 май! Благодаря на министър Захариева, Галя, Милена, Теодор, Тихомир и всички, които насочиха положителна енергия!“ Това е написал във „Фейсбук“ групата \"Да помогнем на Теди\" Александър Русанов, съпругът на Теодора Маджарова, която замина за Бразилия в опит да намери алтернативно лечение за болестта си. \r\nОт Бразилия до Истанбул Теодора ще лети с турските авиолинии. Министерствата на външните работи и здравеопазването създадоха организация за прибирането й в София от Истанбул.\r\nИма готовност от България да се изпрати спешен медицински екип, който да пътува с Теодора до София.", "date": "2018.05.03", "title": "На 8 май Теодора ще лети от Бразилия до Истанбул, съпругът й благодари на министър Екатерина Захариева и всички, насочили положителната си енергия към тях"}
{"url": "http://www.focus-news.net/news/2018/05/03/2517768/veliko-tarnovo-zhiteli-na-svishtov-organiziraha-simvolichen-protest-sreshtu-razkrivaneto-na-nov-dom-za-vazrastni-hora-v-grada.html", "text": "Символичен протест организираха жители на Свищов срещу разкриването на нов Дом за възрастни хора в града. Става въпрос за най-новия социален проект на Община Свищов за изграждане на Център за грижа за възрастни хора в невъзможност за самообслужване, който ще се намира в сградата на бившата оздравителна детска градина в града. Това обясниха за Радио „Фокус“ – Велико Търново от Общината. Недоволството на гражданите е подкрепено и с подписка, която е внесена в деловодството на Общината в деня, когато е гласувана реализацията на проекта. Под нея имената си са положили малко над 300 човека, но зам.-кметът Анелия Димитрова уточни, че голяма част от подписите се повтарят. Тя допълни и, че в протеста са участвали две майки на деца от градината, трима живущи в региона и двама общински съветници. „Според мен подписката, която бе входирана в деловодството на Община Свищов, тя е озаглавена „Против закриването на бившата oздравителна детска градина“, е неоснователна. Родителите на децата, посещаващи изнесената група, която функционира като изнесен клон на ДГ „Калина Малина“, знаят от края на миналата година, че това ще е последната учебна година, в която тя ще функционира. Ако са имали протестни намерения, те са можели да ги реализират много по-рано, а не в момента, когато се научи, че в тази сграда ще бъде разположен Център за грижа за възрастни хора в невъзможност за самообслужване“, коментира още Анелия Димитрова. Tя добави, че от цялата ситуацията се търси натрупване на политически дивиденти, защото конкретните искания са само за нереализация на проекта, което определи като немислимо.\r\nЛуиза ТРАНЧЕВА", "date": "2018.05.03", "title": "Велико Търново: Жители на Свищов организираха символичен протест срещу разкриването на нов Дом за възрастни хора в града"}
{"url": "http://www.focus-news.net/news/2018/05/03/2517727/smolyan-sekretaryat-na-obshtinata-momchil-nikolov-napravi-parva-kopka-po-proekta-za-obnovyavane-na-dvornoto-prostranstvo-i-sportnite-ploshtadki-na-gpche-i-vi-ou-ivan-vazov.html", "text": "Секретарят на Община Смолян Момчил Николов направи първа копка по проекта за обновяване на дворното пространство и спортните площадки на ГПЧЕ и VI ОУ „Иван Вазов“, предаде репортер на Радио „Фокус“ – Смолян. Дейностите се осъществяват по проект „Обновяване и енергийна ефективност на образователна инфраструктура в гр. Смолян“, който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие. Николов посочи, че общата стойност на проекта е 6 598 925 лв., съфинансирането е 5 609 086 лв., а националното финансиране е 989 838 лв. Крайният срок за изпълнение на проекта е юли 2019 г.\r\nВ проекта се включват няколко обекта. Сред тях е обновяване на дворно място и спортни площадки на Шесто ОУ и ГПЧЕ „Иван Вазов“, както и на СОУ „Отец Паисий“, цялостен ремонт на ПМГ „Васил Левски“, които включват енергийна ефективност, реконструкция и изграждане на физкултурен салон и основен ремонт и реконструкция на ОДЗ „Буратино“. В проекта е включена и доставка на обзавеждане и оборудване на петте учебни заведения.\r\nМомчил Николов заяви, че Община Смолян реализира много проекти в областта на енергийната ефективност и най-вече за младежта, която е основен приоритет за местната администрация. Той пожела търпение, тъй като през следващите месеци дворното място няма да може да се използва пълноценно, но подчерта, че за началото на новата учебна година учениците ще се радват на ново място, в което да спортуват и да се забавляват. Той посочи, че ще бъдат изградено волейболно и баскетболно игрище, възстановяване на хандбалното игрище и подмяна на настилката.\r\nРосица Лакудова, директор на ОУ „Иван Вазов“, благодари на Община Смолян, която за пореден път показва своето отношение към младите хора. „Това е изключително, защото предстои да бъдат изградени спортна площадка, английски двор и  по този начин образователната среда ще бъде допълнена и всичко това ще рефлектира върху и досега високите образователни резултати на учениците от двете учебни заведения“, посочи Лакудова.\r\nБлагодарности изрази и директорът на ГПЧЕ „Иван Вазов“ Надежда Горанова, която заяви, че децата от години искат кътове и за отдих и спортни площадки около училището си. „Общината ще сбъдне желанията на нашите деца. Радвам се, че младите хора са приоритет за община Смолян, а инвестицията в децата и младите хора е една от най-дългосрочните и печеливши инвестиции“, добави Горанова.\r\nНели ГЕРГЬОВСКА", "date": "2018.05.03", "title": "Смолян: Секретарят на Общината Момчил Николов направи първа копка по проекта за обновяване на дворното пространство и спортните площадки на ГПЧЕ и VI ОУ „Иван Вазов“"}
{"url": "http://www.focus-news.net/news/2018/05/03/2517771/pazardzhik-katastrofa-mezhdu-dva-leki-avtomobila-e-stanala-na-vhoda-na-selo-lozen-v-posoka-belovo.html", "text": "Катастрофа между два леки автомобила е станала на входа на село Лозен в посока Белово, предаде репортер на Радио „Фокус“ – Пазарджик. Нанесени са материални щети и по двете коли. Няма пострадали хора. Затворена за движение е едната пътна лента до извеждането на автомобилите извън пътното платно. На място има полицейски патрул. Трафикът се регулира от „Пътна полиция“.\r\nАлбена ЖИЛЕКОВА", "date": "2018.05.03", "title": "Пазарджик: Катастрофа между два леки автомобила е станала на входа на село Лозен в посока Белово"}
{"url": "http://www.focus-news.net/news/2018/05/03/2517769/new-greek-tv-fronteks-otchita-rast-ot-17-na-migratsionnite-pototsi-ot-turtsiya-kam-gartsiya.html", "text": "Европейска агенция за гранична и брегова охрана (Фронтекс) отчита ръст от 17% на миграционните потоци от Турция към Гърция, предава New Greek TV.\r\nРъководителят на Фронтекс Фабрис Лежери предупреди за значителното увеличение на бежанските и миграционните потоци от Турция в Гърция, като добави, че тенденцията е за по-нататъшно увеличение на броя на търсещите убежище, пристигащи на територията на южната ни съседка. Французинът подчерта, че през последните  четири до пет седмици броят на новопристигналите бежанци и мигранти от Турция до гръцките острови се е увеличил със 17%. Причината е свързана със значителното увеличение на броя на бежанците и мигрантите от Иран, Ирак и Сирия, които пристигат през последните седмици в Турция.\r\nВ тази връзка Лежери предложи по-нататъшно укрепване на Фронтекс, но и предприемане на по-драстични мерки за депортиране на отхвърлените кандидати. Ръководителят на Европейска агенция за гранична и брегова охрана подчерта, че на европейско равнище едва 40% от решенията за депортиране се изпълняват – данни, които – съгласно думите му, са твърде скромни. Тереза Герова", "date": "2018.05.03", "title": "New Greek TV: Фронтекс отчита ръст от 17% на миграционните потоци от Турция към Гърция"}
{"url": "http://www.focus-news.net/news/2018/05/03/2517772/ministar-nikolina-angelkova-tova-lyato-ministerstvoto-na-turizma-sashto-shte-izvarshva-proverki-v-mestata-za-nastanyavane-i-hranene.html", "text": "Това лято Министерството на туризма също ще извършва проверки в местата за настаняване и хранене. Това каза на пресконференция във Варна министърът на туризма Николина Ангелкова,  която проведе работна среща с контролните органи за подготовката на сезона, предаде репортер на Радио „Фокус“ – Варна. Министър Ангелкова допълни, че проверките ще бъдат извършвани съвместно с Комисията за защита на потребителите, както и самостоятелно. Целта на проверките ще бъде да не се допускат оплаквания от страна на туристите. „Ще извършваме проверки, за да сме сигурни за качеството на туристическата  услугата, която се предлага, както и за спазване на изискванията на Закона за туризма, за да не ставаме свидетели на т. нар. хотели на ужасите и оплаквания на туристи в тази посока, което вреди изключително много на имиджа на българския туризъм“, заяви министър Николина Ангелкова.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: Това лято Министерството на туризма също ще извършва проверки в местата за настаняване и хранене"}
{"url": "http://www.focus-news.net/news/2018/05/03/2517773/blagoevgrad-narodnite-predstaviteli-ot-gerb-otpravyat-vapros-kam-ministara-na-energetikata-temenuzhka-petkova-otnosno-mezhdusistemnata-gazova-vrazka-gartsiya-balgariya.html", "text": "Народните представители от ПП ГЕРБ Даниела Савеклиева, Георги Динев, Александър Мацурев, Стефан Апостолов и д-р Емил Тончев с въпрос към Министъра на енергетиката Теменужка Петкова относно междусистемната газова връзка Гърция – България. Това съобщиха от пресцентъра на ПП ГЕРБ - Благоевград. Депутатите попитаха министъра на какъв етап се намира проекта за изграждане на връзката и кога се очаква да стартира строителството на газопровода и неговото въвеждане в търговска експлоатация. Темата е изключително важна за региона, защото газопроводът ще има важна стратегическа рола и ще осигури реална диверсификация на източниците и маршрутите за доставка на природен газ за България.В свой отговор министър Теменужка Петкова заяви:\r\n„В началото на отговора си бих искала да благодаря за така поставения въпрос. Проектът „Междусистемна газова връзка Гърция – България“ е ключов и приоритетен инфраструктурен проект за България и основен елемент в политиката на българското правителство за диверсификация на източниците и маршрутите за доставки на природен газ за страната.\r\nКакто знаете, още през месец декември 2015 г. беше прието окончателно инвестиционно решение от акицонерите на Проекта – „БЕХ“ ЕАД и IGI Посейдон. На база на одобрените от акционерите капиталова структура и финансови параметри, проектната компания кандидатства за обезпечаване на финансирането, което е необходимо условие за стартиране на строителството.\r\nВ момента проектната компания ICGB има одобрено безвъзмездно финансиране за проекта в размер до 45 млн. евро по Европейската енергийна програма за възстановяване.\r\nОчаква се и окончателното решение от Управляващия орган на Оперативна програма „Иновации и конкурентоспособност“, което следва да бъде потвърдено от ЕК, за изменение на програмата и включването на ICGB като допустим бенефициент. По програмата проектът има възможност да получи безвъзмездна финансова помощ в размер на 39 млн. евро.\r\nОсвен одобрената безвъзмездна финансова помощ и заявлението за допълнително финансиране, българското правителство е одобрило в приетия бюджет за 2018 г. държавна гаранция в размер до 110 милиона евро при договаряне на заеми за проекта ICGB. В тази връзка „БЕХ“ ЕАД като акционер с 50 на сто дялово участие в проектната компания и потенциален получател на държавно гарантирания заем е в процес на преговори за уточняване условията на заемното и гаранционното споразумение с финансовите институции.\r\nСледва да се отбележи, че в началото на м. март 2018 г. след преговори между акционерите, на проведена среща на ръководно ниво, е взето решение за оптимизиране на капиталовата структура в съответствие с указанията на JASPESR и ЕК. На база на решението за промяна на капиталовата струкура, проектната компания е в процес на актуализация на Анализа „Разходи – ползи“, който трябва да препотвърди размера на финансовия дефицит, при прилагане на новите финансови параметри.\r\nКъм настоящия момент от гледна точка на статута на съгласувателни и разрешителни процедури, за проекта са налице:\r\n– Влязло в сила Решение за оценка на въздействието върху околната среда за цялото трасе;\r\n– Влязъл в сила Подробен устройствен план – парцаларен план за цялото трасе на българска територия;\r\n– Одобрен и съгласуван технически проект за цялото трасе на българска територия и завършено проекиране на гръцкия участък;\r\n– Издадено и влязло в сила Разрешение за строеж за българска територия\r\nПрез ноември  2016 г. успешно приключи пазарният тест за резервиране на капацитет на газопровода – в рамките на който бяха получени оферти от пет търговци за резервиране на около 1,57 млр. куб. от предлаганите 2,7 млр. куб. м.\r\nПрез изминалата година бяха стартирани процедури по ЗОП за избор на Инженер-консултант и за избор на изпълнител за доставка на линейни тръби. Процедурата за възлагане на инженеринг, доставка и строителство ще стартира на 30.04.2018 г. При положителен сценарий в развитието на процедурата, се очаква възлагането на строителството да се осъществи пред последното тримесечие на 2018 г. , а въвеждането в търговска експлоатация трябва да бъде реализирано през 2020 г.\"", "date": "2018.05.03", "title": "Благоевград: Народните представители от ГЕРБ отправят въпрос към Министъра на енергетиката Теменужка Петкова относно междусистемната газова връзка Гърция – България"}
{"url": "http://www.focus-news.net/news/2018/05/03/2517774/sitel-makedoniya-v-bosna-i-hertsegovina-e-ubita-edna-ot-nay-dalgite-zmii-v-evropa.html", "text": "Змия, дълга 160 см е убита в община Читлук в Босна и Херцеговина, предава скопският телевизионен канал „Сител“, като отбелязва, че екземплярът е един от най-дългите в Европа. \r\nМестни медии разпространиха снимки, от които става ясно, че убитата змия е от вида ивичест смок. Този вид змии не са отровни, но са сред най-дългите, които се срещат в Европа. Уточнява се, че ивичестият смок може да достигне до два метра, но най-често срещаните в природата са дълги 1,5 метра. Тереза Герова", "date": "2018.05.03", "title": "„Сител“ (Македония): В Босна и Херцеговина е убита една от най-дългите змии в Европа"}
{"url": "http://www.focus-news.net/news/2018/05/03/2517777/sport-v-zaltsburg-ochakvat-pobeda-sreshtu-marsiliya.html", "text": "От двата отбора на \"Ред Бул\", които участваха в евротурнирите, Лайпциг беше елиминиран на четвъртфиналите в Лига Европа от Марсилия, а сега френският отбор гостува в Залцбург. В предишната фаза Залцбург беше загубил първия мач от Лацио с 2:4 като гост, но като домакин победи с 4:1. У дома Залцбург няма загуба от ноември 2016-а във всички турнири.\r\nМарсилия няма поражение в 6 поредни срещи, но при гостуванията си в Лига Европа спечели само веднъж от 8 мача, а в 4 от тях допусна загуби.\r\nПървата среща на \"Велодром\" завърши 2:0 за Олимпик.\r\nВенцислав ДРАГОМАНОВ", "date": "2018.05.03", "title": "Спорт: В Залцбург очакват победа срещу Марсилия"}
{"url": "http://www.focus-news.net/news/2018/05/03/2517776/proletna-ikonomicheska-prognoza-2018-g-silniyat-rastezh-se-zapazva-na-fona-na-novi-riskove.html", "text": "Темпът на растеж в ЕС и еврозоната през 2017 г. надмина очакванията, отбелязвайки рекордната за последните 10 години стойност от 2,4 %, съобщават от представителството на Европейската комисия в България. Очаква се растежът да остане силен през 2018 и леко да се забави през 2019 г., като в ЕС и еврозоната бъдат достигнати стойности от съответно 2,3 % и 2,0 %. \r\nЧастното потребление остава стабилно, а износът и инвестициите се увеличават. \r\nБезработицата продължава да намалява и понастоящем е около нивата отпреди кризата. Докато в някои държави членки безработицата продължава да е висока, други все по-трудно запълват свободните си работни места. \r\nСтабилният растеж спомага за допълнително намаляване на държавния дефицит и на дълга, както и за подобряване на условията на пазара на труда. Икономиката обаче е изложена в по-голяма степен на външни рискови фактори, които имат все по-силно и отрицателно въздействие.", "date": "2018.05.03", "title": "Пролетна икономическа прогноза — 2018 г.: Силният растеж се запазва на фона на нови рискове"}
{"url": "http://www.focus-news.net/news/2018/05/03/2517775/plovdiv-ochakva-se-zhitelite-na-selo-trud-otnovo-da-preminat-kam-protestni-deystviya.html", "text": "Очаква се жителите на село Труд отново да преминат към протестни действия. Това съобщиха за Радио „Фокус“ – Пловдив от Управителния съвет на Сдружение „Бъдеще за село Труд“. Причината е неангажираността на институциите с проблемите, произтичащи от инсталацията за производство на биогаз в населеното място, както и пожарът, който възникна в края на април в двора на завода. „Планираме да излезем на АМ „Тракия“, но все още коментираме, тъй като това не става веднага и по желание. Но сме се запътили към изпълнение на обещанието си за протест“, коментираха от сдружението. „Ветровете носят силни и неприятни миризми. Много често ферментирали растителни отпадъци миришат като казан, който е на слънце и е пълен с органични отпадъци. Междувременно,  разполагаме с вътрешна информация, че в двора на инсталацията за производство на биогаз продължават да се карат цистерни с кръв, черва и карантии. Естествено, това не се констатира от Регионалната инспекция по околната среда и водите. Техните проверки на обекта са предимно предизвестени. Ние сигнализираме че тези хора нямат право да струпват отпадъци по този начин. Те казват, че не са опасни, но нямат право да ги струпват така. Представете си 30 - 40 камиона с по 30 тона отпадъци. Това са хиляди тонове струпани директно върху землището отпадъци, оставени да гният“, коментират от сдружението.\r\nЖители на село Труд са алармирали неведнъж, че липсва декларираната от инвеститора технология – бетонни силажни ями. „Няма как да няма миризми, когато тези отпадъци гният и киснат отзад. Просто е пълен парадокс как РИОСВ отива и всеки път констатира, че няма миризми“, посочиха от Сдружение „Бъдеще за село Труд“. Представителите на сдружението призоваха Регионалната инспекция по околната среда и водите да документира чрез снимки своите проверки и посещение на инсталацията за производство на биогаз в село Труд.\r\nТони МИХАЙЛОВ", "date": "2018.05.03", "title": "Пловдив: Очаква се жителите на село Труд отново да преминат към протестни действия"}
{"url": "http://www.focus-news.net/news/2018/05/03/2517780/ministar-nikolina-angelkova-ima-znachitelno-namalenie-na-neohranyaemite-plazhove-v-stranata.html", "text": "Има значително намаление на неохраняемите плажове в страната. Това каза на пресконференция във Варна министърът на туризма Николина Ангелкова, която проведе работна среща с контролните органи за подготовката на сезона, предаде репортер на Радио „Фокус“ – Варна. По думите ѝ към момента 86 от плажовете в страната остават неохраняеми. 23 от тях са на територията на област Варна, а 13 – на територията на област Добрич. „В момента текат процедурите за концесия на плажовете, които изтичат до края на тази година на затворените комплекси на територията на областите Варна и Добрич – „Слънчев ден“, „Ривиера“, „Албена“, „Св. св. Константин и Елена“. Там има четири плажа и няма да допуснем те да останат неохраняеми“, заяви министър Николина Ангелкова.\r\nПо отношение на липсата на кадри министър Николина Ангелкова отбеляза, че са проведени разговори с представители на Руската федерация във връзка с това от Русия да бъде наеман персонал за сезона. „Радвам се, че това ще стартира. Още в предишния мандат на кабинета „Борисов 2″ приехме Закона за трудовата миграция и трудовата мобилност, улеснихме правилника и тази година ще има възможност за наемане на сезонни работници от трети страни по облекчена процедура до 7 дни. Към момента има много заявки от работодателите в тази посока“, каза още министър Ангелкова. Тя припомни, че през миналия сезон от страни извън Европейския съюз са били наети над 3 400 работници, основно от Украйна, Молдова, Беларус, както и единици от Филипините и Индия.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: Има значително намаление на неохраняемите плажове в страната"}
{"url": "http://www.focus-news.net/news/2018/05/03/2517764/kyustendil-obshtina-dupnitsa-e-podgotvila-bogata-programa-za-mayskite-praznitsi-na-kulturata.html", "text": "Община Дупница е подготвила богата програма за Майските празници на културата. Това каза пред Радио “Фокус” – Кюстендил Христо Апостолов, пресаташе на Община Дупница. По думите му проявата ще се проведе за 41-ва поредна година. Тържественото откриване ще бъде на 18 май на площад “Свобода”, когато ще се състои концерт на Маргарита Хранова и Орлин Горанов. До 30 май се предвижда провеждането на разнообразни събития, сред които турнир по спортни танци, национален преглед на фолклорни ансамбли, “Европейска нощ на музеите”, концерт на самодейни състави от Дупница, както и театрални постановки. В празниците на културата са включени кинопрожекции на открито, концерти на Иван Дяков, на група “Хоризонт”, колоездачно състезание. По повод 24 май се организират традиционно шествие на училищата от общината, както и връчване на наградите “Учител на годината”. Международният фолклорен фестивал “Мир на балканите” също е част от майската културна програма.\r\nВенцеслав ИЛЧЕВ", "date": "2018.05.03", "title": "Кюстендил: Община Дупница е подготвила богата програма за Майските празници на културата"}
{"url": "http://www.focus-news.net/news/2018/05/03/2517782/varna-nyakolko-rayona-na-grada-shte-badat-sa-voda-poradi-avarii.html", "text": "Поради аварии без вода ще останат абонатите на района на фабрика „Христо Ботев“ и кв. Погребите до около 17.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. С нарушено водоподаване ще бъдат и домакинствата в района между ул. „Кестен“, ул. „Прилеп“, бул. „Цар Освободител“ и ул. „Нов живот“ до около 18.00 часа, а също и от ул. „28″ до ул. „37″ до около 18.00 часа.\r\nМилена СТОЕВА", "date": "2018.05.03", "title": "Варна: Няколко района на града ще бъдат са вода поради аварии"}
{"url": "http://www.focus-news.net/news/2018/05/03/2517783/kyustendil-16-polski-pazachi-sa-naznacheni-za-opazvane-na-selskostopanskata-produktsiya-na-teritoriyata-na-obshtina-dupnitsa.html", "text": "16 полски пазачи са назначени за опазване на селскостопанската продукция на територията на община Дупница. Това съобщи за Радио „Фокус” – Кюстендил Крум Милев, зам.-кмет на Община Дупница. По думите му днес е проведена среща с кметове, кметски наместници, представители на полицията и на пожарната служба. На нея са засегнати темите за опазване на земеделската продукция, а основната точка е била за назначаването на полските охранители. Дейността им ще бъде до приключване на селскостопанската година. За всяко село е осигурен по един полски пазач. „Уточнихме взаимодействието между институциите за работата при посегателства срещу реколтата на хората и при възникване на пожари“, каза зам.-кметът Крум Милев. Кампанията се провежда за седма поредна година, а необходимите средства се осигуряват от бюджета на Община Дупница. Месечното възнаграждение на полските пазачи е 510 лева.\r\nВенцеслав ИЛЧЕВ", "date": "2018.05.03", "title": "Кюстендил: 16 полски пазачи са назначени за опазване на селскостопанската продукция на територията на община Дупница"}
{"url": "http://www.focus-news.net/news/2018/05/03/2517784/blizo-20-mln-lv-ukriti-prihodi-sa-ustanoveni-pri-danachni-proverki-v-punktove-za-tehnicheski-pregledi.html", "text": "Близо 20 млн. лв. укрити приходи са установени при данъчни проверки в пунктове за технически прегледи, съобщиха от пресцентъра на НАП. НАП започва масови данъчни проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство. \r\nОбобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства. \r\nПри 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.\r\nОт приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "Близо 20 млн. лв. укрити приходи са установени при данъчни проверки в пунктове за технически прегледи"}
{"url": "http://www.focus-news.net/news/2018/05/03/2517785/sofiya-mazh-e-s-opasnost-za-zhivota-sled-katastrofa-na-glaven-pat-1-6-v-rayona-na-176-km.html", "text": "Мъж е с опасност за живота след катастрофа на главен път 1-6 в района на 176 км. Това съобщиха от ОДМВР - София. Около 16.25 часа на 2 май в РУ - Пирдоп постъпил сигнал за пътнотранспортно произшествие в района на 176 км на главен път 1-6. Извършен е оглед на местопроизшествието, при който е установено, че лек автомобил „Фолксваген Пасат“ при изпреварване е реализирал пътнотранспортно произшествие с двуколесно возило с неустановена марка и модел. Пострадал е  водачът на двуколесното пътно превозно средство, настанен за лечение със скалпова рана, с опасност за живота. Образувано е досъдебно производство по случая.", "date": "2018.05.03", "title": "София: Мъж е с опасност за живота след катастрофа на главен път 1-6 в района на 176 км"}
{"url": "http://www.focus-news.net/news/2018/05/03/2517786/afp-premierat-na-ispaniya-uveri-che-nyama-da-ima-beznakazanost-za-prestapleniyata-na-eta.html", "text": "Министър-председателят на Испания Мариано Рахой увери, че няма да има „безнаказаност\" за престъпленията на баската сепаратирска групировка ЕТА, въпреки че обяви разпускането си след повече от четири десетилетия на насилие, предава AFP.\r\n„Независимо както прави ЕТА, не може да има място за безнаказаност за нейните престъпления. ЕТА може да обяви разпускането си, но престъпленията й не изчезват, нито усилията за преследването и наказването” за тях, подчерта Рахой в телевизионна реч, изнесена в северния град Логроно. Тереза Герова", "date": "2018.05.03", "title": "AFP: Премиерът на Испания увери, че няма да има „безнаказаност“ за престъпленията на ЕТА"}
{"url": "http://www.focus-news.net/news/2018/05/03/2517787/d-r-verginiya-tsanova-rzi-burgas-pet-lechebni-zavedeniya-sa-propusnati-v-edno-ot-prilozheniyata-na-zdravnata-karta-na-oblastta.html", "text": "В едно от приложенията в здравната карта, което отразява настоящето състояние на лечебната ни мрежа, са пропуснати пет лечебни заведения, за които се надяваме, че е чисто техническа грешка. Това каза пред журналисти д-р Вергиния Цанова, зам.-директор на РЗИ - Бургас, предаде репортер на Радио „Фокус“ - Бургас. Това са КОЦ - Бургас ЕООД, Център за психично здраве, Център за кожно-венерически заболявания, СБР „Мари“ и СБР „Национален комплекс“ филиал Поморие. По думите ѝ друго нещо, което прави впечатление е по отношението на разпределението на един вид легла в Югоизточния регион, тъй като картата се разработва освен за области, но и по райони на развитие. Второ, намален е броят легла в областта на хирургията, педиатирията и акушеро-гинекологията. В момента леглата в област Бургас са 1543 за активно интензивно лечение, а общият брой легла 2930, в които влизат легла за физикална рехабилитационна медицина, легла за палиативни грижи, легла за продължително лечение. Д-р Цанова припомни, че област Бургас е четвърта по население в страната. Тя е третата област по раждаемост област. „До 2015 година имаше висок процент на детска смъртност, която от 2016 година значително намаля и е под средната за страната. Другото характерно нещо, което е много важно за региона, е, че от 2016 година се наблюдава ръст на населението под 17 години, което, ако се запази като тенденция пред следващите години, ще се говори за едно подмладяване на населението в областта и за наличие на бъдещо икономическо развитие на нашата област“, каза още д-р Цанова.\r\nСпоред зам.-кмета на Община Бургас д-р Лорис Мануелян при изготвянето на здравната карта е използван консервативният, а не либералният подход. “Бургас е ощетен по отношение на здравеопазването. Ако сме направили голяма крачка през последните 10 години, такава карта ще ни ограничи, а Бургас е град, който се развива“, каза още зам.-кметът. Днес е подписано възражение, което ще се изпрати до министъра на здравеопазването.\r\nМария РУСЕВА", "date": "2018.05.03", "title": "Д-р Вергиния Цанова, РЗИ - Бургас: Пет лечебни заведения са пропуснати в едно от приложенията на здравната карта на областта"}
{"url": "http://www.focus-news.net/news/2018/05/03/2517721/kmetat-na-sofiya-yordanka-fandakova-ul-graf-ignatiev-shte-bade-tsyalostno-rekonstruirana-shte-podmenim-kanalizatsiyata-tramvaynite-relsi-i-nastilkata.html", "text": "Ул. „Граф Игнатиев“ ще бъде цялостно реконструирана. „Софийска вода“ ще подмени канализацията, изграждана в началото на миналия век. Това каза на пресконференция кметът на София Йорданка Фандъкова, предаде репортер на Агенция „Фокус“. „С по-безшумни ще бъдат подменени трамвайните релси, които последно са ремонтирани през 80-те години“, посочи тя. „Ще бъде подменена цялостната настилка, както на улицата, така и на площадите „Славейков“ и „Гарибалди“, и в градината около църквата „Св. Седмочисленици““, обясни Йорданка Фандъкова. „Проектът за цялостна реконструкция на ул. „Граф Игнатиев“ е финансирани по ОП „Региони в растеж“ с подписан договор за безвъзмездна помощ“, каза още кметът.\r\nБиляна ИВАНОВА", "date": "2018.05.03", "title": "Кметът на София Йорданка Фандъкова: Ул. „Граф Игнатиев“ ще бъде цялостно реконструирана- ще подменим канализацията, трамвайните релси и настилката"}
{"url": "http://www.focus-news.net/news/2018/05/03/2517789/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще припомним последните мигове на апостолите на Априлското въстание, защото всеки българин трябва да знае и помни последните им думи. В навечерието на Деня на храбростта и празник на Българската армия ще ви разкажем повече за приемствеността към военната професия като силна и характерна черна на възрожденските фамилии в Калофер и за ролята и приноса на калоферци във войните за национално обединение. Калофер е нагледен пример за съществуването на редица фамилии и родове, в които приемствеността към военната професия е традиция. Повече за това ще ни разкаже военният историк доц. д-р Петър Ненков.\r\nСъщо днес ще ви разкажем и за един от славните войници от 28-и пехотен Стремски полк – фелдфебел Христо Василев, военната служба на който е поредица от бойни подвизи.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.05.03", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/05/03/2517770/vidin-vazstanoveno-e-dvizhenieto-po-pat-i-1-vidin-montana-v-rayona-na-selo-bela.html", "text": "Възстановено е движението по път I-1 Видин - Монтана в района на село Бела. Това съобщиха от пресцентъра на Агенция \"Пътна инфраструктура\". Трафикът на моторните превозни средства беше временно пренасочен по обходен маршрут поради изтегляне на тежкотоварен автомобил.", "date": "2018.05.03", "title": "Видин: Възстановено е движението по път I-1 Видин - Монтана в района на село Бела"}
{"url": "http://www.focus-news.net/news/2018/05/03/2517722/prezidentat-rumen-radev-stokoobmenat-ni-s-avstriya-vazliza-na-12-mlrd-evro-koeto-ya-prevrashta-vav-vodesht-chuzhdestranen-investitor-v-balgariya.html", "text": "Стокообменът ни с Австрия възлиза на 1,2 млрд. евро, което превръща Австрия във водещ чуждестранен инвеститор в България. Това каза президентът Румен Радев по време на пресконференция след среща с президента на Австрия Александър Ван дер Белен, предаде репортер на Агенция „Фокус“.\r\n„За последните 7 месеца това е нашата трета среща, което е свидетелство за засиления интерес и волята на двете страни да задълбочават и развиват своите отношения, базирани на приятелство и взаимно доверие. В резултат на това нашият стокообмен възлиза на 1,2 млрд. евро, а Австрия е водещ чуждестранен инвеститор в България. Приемаме тези факти като една солидна основа за още по-успешно икономическо сътрудничество, като доказателство за това е и бизнес форума, който се провежда днес и е фокусиран върху транспортната инфраструктура – а тя е изключително важна за нашата свързаност“, каза още Радев и посочи, че посещението на президента на Австрия е кулминацията на посещенията на европейския дневен ред след това на Меркел. \r\n„Нашите страни взаимодействат и си сътрудничат изключително интензивно в рамките на триото като ротационни председатели на ЕС. Обсъдихме общата политика за сигурност и отбрана, сътрудничество, европейският фонд за отбрана, както и нови механизми за повишена сигурност. Говорихме и за предизвикателствата на мигрантската криза, необходимостта от реформа на Общата европейска система за убежища, перспективата на кохезионната политика след 2020 г., Дунавската стратегия и перспективата на държавите от Дунавския регион – обединихме се около това, че стратегията трябва да намери своето възраждане, тъй като тя е важна не само за държавите от този регион, но и за България, тъй като тук се намират най-малко развитите региони. И  наш национален приоритет е да търсим механизми за тяхното развитие“, каза още президентът и посочи, че Западните Балкани остават основен приоритет, но това не значи че трябва да бъде само той и обясни, че в тристранната среща между тримата президенти утре ще бъде основна и темата за Дунавския регион. \r\nЦветилена СИМЕОНОВА", "date": "2018.05.03", "title": "Президентът Румен Радев: Стокообменът ни с Австрия възлиза на 1,2 млрд. евро, което я превръща във водещ чуждестранен инвеститор в България"}
{"url": "http://www.focus-news.net/news/2018/05/03/2517791/blagoevgrad-preskonferentsiya-otnosno-the-brava-fest-2018-shte-se-provede-v-grada-na-4-may.html", "text": "Утре (4 май), петък от 14:30 часа в зала 5, в сградата на  Община Благоевград ще се проведе пресконференция относно „The Brava Fest 2018”. Това съобщиха от пресцентъра на Общината. На пресконференцията ще бъдат обявени датите на предстоящото събитие, както и хедлайнерите в тазгодишното издание. Участие в пресконференцията ще вземат Цонко Цонев - Кметъла, Росен Георгиев - кмет на село Дъбрава, Мелина Крумова от „Rockschool”.", "date": "2018.05.03", "title": "Благоевград: Пресконференция относно „The Brava Fest 2018” ще се проведе в града на 4 май"}
{"url": "http://www.focus-news.net/news/2018/05/03/2517792/smolyan-v-grada-shte-bade-predstavena-novata-kniga-na-georgi-grivnev-yuzhno-znamenie.html", "text": "Най-новата книга на Георги Гривнев „Южно знамение“, която е 21-а по ред в творческия път на писателя, ще бъде представена тази вечер от 18.00 часа в Изложбен салон „Петър Стайков“ на Клуба на дейците на културата, съобщиха от Клуба. Издаването ѝ е подкрепено от Община Смолян, а премиерата ѝ е част от Майските културни тържества.\r\n„Южно знамение“ е сборник с художествено-документални разкази, посветени на лица и герои от Смолян и региона. Гривнев е известен на своите почитатели, освен като добър разказвач, и като дългогодишен журналист във вестник „Родопски устрем“ и „Родопски вести“, също така и като нежен лирик.", "date": "2018.05.03", "title": "Смолян: В града ще бъде представена новата книга на Георги Гривнев „Южно знамение“"}
{"url": "http://www.focus-news.net/news/2018/05/03/2517794/burgas-natsionalniyat-konkurs-za-detska-pesen-sladkopoyna-chuchuliga-shte-se-provede-v-mladezhkiya-kulturen-tsentar.html", "text": "Националният конкурс за изпълнение на детска песен „Сладкопойна чучулига“ ще се проведе в града на 4, 5 и 6 май в залата на Младежкия културен център. Това съобщиха от пресцентъра на Община Бургас. Проектът е финансиран от Община Бургас по програма за съфинансиране на културни проекти и представен съвместно със Сдружение „Сладкопойна чучулига“. Празникът ще започне на 4 май с Концерт на Хорова школа „Милка Стоева“ – „С песните на Сладкопойна чучулига“ в залата на НХК. Концертът е част от честванията по случай седемдесетгодишния юбилей на Школата. Изпълненията в Конкурса на младите певци на 5 май ще бъдат оценявани от:\r\n- Доц. Етиен Леви – композитор, преподавател в ДМА, НБУ и СУ във факултетите по поп и джаз изкуство.\r\n- Марина Господинова – преподавател по джазово пеене в Академията за музикално и танцово изкуство в Пловдив.\r\n- Мишел Дийн – преподавателпо джаз и поп пеене в НУМСИ – „Панчо Владигеров“ – гр. Бургас\r\nПо регламент в първия кръг малките певци участват с песен от фонда на „Сладкопойна чучулига“. И тази година ще бъде запазено правилото всеки участник да получи подарък. Организаторите очакват над сто участника. В паралелно провеждащият се конкурс „Нарисувай ми песен“ участниците участват с рисунки отново  по песни от фонда „Сладкопойна чучулига“. Изложбата с наградените творби ще  бъде изложена от 1 до 11 май във фоайето на НХК.\r\nОтличените участници и в двата конкурса  ще бъдат наградени на заключителния концерт, който ще се състои на 5 май от 18.00 часа на сцената на Младежки културен център.\r\nЩе бъде връчена и специална награда на Черноморска асоциация на жените.\r\nКонкурсите се организират от Сдружение „Сладкопойна чучулига“ с подкрепата на Община Бургас.", "date": "2018.05.03", "title": "Бургас: Националният конкурс за детска песен „Сладкопойна чучулига“ ще се проведе в Младежкия културен център"}
{"url": "http://www.focus-news.net/news/2018/05/03/2517790/sitel-makedoniya-gartsiya-shte-namali-broya-na-bezhantsite-v-lagerite.html", "text": "Гръцкото правителство обяви, че ще предприеме мерки за намаляване на броя на лицата, настанени в пренаселените бежански лагери на островите в Егейско море, предава скопският телевизионен канал „Сител“.\r\nВ рамките на посещение на Лесбос, министър на миграцията Димитрис Вицас съобщи, че правителството в Атина планира до края на септември да намали броя на мигрантите, настанени в лагерите на пет гръцки острови, от сегашните 15 500 на 6 500, какъвто всъщност е и капацитетът на тези приемни центрове.\r\nСъответното решение на Атина бе обявено след серия протести и инциденти на жителите на островите, които разкритикуваха остро управляващите заради невъзможността да се справят с мигрантската криза, която – наред с всичко останало, нанася сериозни щети на туризма, водещ икономически сектор в Гърция.\r\nВ четвъртък на Лесбос пристига и министър-председателят на южната ни съседка Алексис Ципрас, който ще изнесе реч в рамките на конференция за проблемите на островите в северната част на Егейско море. Тереза Герова", "date": "2018.05.03", "title": "„Сител“ (Македония): Гърция ще намали броя на бежанците в лагерите"}
{"url": "http://www.focus-news.net/news/2018/05/03/2517795/sputnik-sarbiya-vreme-e-cherna-gora-da-obyavi-referendum-za-otmyana-na-priznavaneto-na-kosovo.html", "text": "Сръбският национален съвет на Черна гора обяви старта на инициатива, с която ще призове управляващите в Подгорица да отменят решението за признаване на независимостта на Косово, предава Sputnik в сръбската си редакция, като допълва, че ще бъде настоявано за провеждането на референдум, на който гражданите на страната да се произнесат по въпроса. \r\nЗа организирането на допитване до народа инициативата трябва да получи подкрепата на най-малко 10 на сто от депутатите в парламента, т.е на 25 народни представители. \r\nОт Съвета подчертаха, че незабавно ще предприемат всички необходими действия, за да се съобразят с разпоредбите на Конституцията на Черна гора, и за да гарантират, че са изпълнили всички изисквания за свикване на национален референдум.\r\n\"Историческата основа за отмяната на това решение е в най-дълбоките традиции на Черна гора. Отричайки тази историческа основа, правителството косвено анулира държавността на Черна гора\", твърдят от Сръбския национален съвет.Тереза Герова", "date": "2018.05.03", "title": "Sputnik (Сърбия): Време е Черна гора да обяви референдум за отмяна на признаването на Косово"}
{"url": "http://www.focus-news.net/news/2018/05/03/2517796/kevr-shte-napravi-izvanredna-proverka-za-prichinite-za-zachestilite-avarii-po-vodoprovodnata-infrastruktura-na-vik-dobrich.html", "text": "Във връзка с медийни публикации за зачестили аварии по водопроводната инфраструктура на „ВиК Добрич“ АД, в резултат на които голям брой жители на града, обществени и здравни заведения периодично са с нарушено водоподаване, председателят на КЕВР доц. Иван Иванов изиска от ръководството на ВиК дружеството да предостави на Комисията информация за причините за авариите и предприетите мерки. Това съобщиха от пресцентъра на КЕВР. Съгласно Общите условия на дружеството, нарушеното водоподаване накърнява правата на потребителите за качество на предоставяните водни услуги и е предпоставка за възникване на социални и здравни рискове. \r\nВ 3-дневен срок „ВиК Добрич“ АД следва да представи на Комисията анализ на причините за нарушеното водоснабдяване, информация за предприеманите мерки и  точен разчет за сроковете, в които ще бъдат реализирани  мерките за нормализиране на ситуацията.\r\nСлед получаване на цялата искана информация КЕВР ще изготви доклад за резултатите от извършената проверка, които ще бъдат публично обявени. При констатирани нарушения от страна на „ВиК Добрич“ АД, Комисията ще предприеме предвидените в нормативната уредба административно-наказателни мерки.", "date": "2018.05.03", "title": "КЕВР ще направи извънредна проверка за причините за зачестилите аварии по водопроводната инфраструктура на „ВиК Добрич“"}
{"url": "http://www.focus-news.net/news/2018/05/03/2517797/ministar-nikolina-angelkova-nablyudavame-izklyuchitelno-zasilen-investitorski-interes-kam-stranata.html", "text": "Наблюдаваме изключително засилен инвеститорски интерес към страната. Това каза на пресконференция във Варна министърът на туризма Николина Ангелкова, която проведе работна среща с контролните органи за подготовката на сезона, предаде репортер на Радио „Фокус“ – Варна. По думите й в момента по Черноморието се изграждат четири петзвездни комплекса, като един от тях е на територията на Златни пясъци. „Към България прояви интерес и една от най-големите международни вериги, която започна със своя хотел в София, но проявява интерес и към българското Черноморие, към два обекта на територията на областите Варна и Бургас. Насърчаването ни по отношение на привличането на допълнителни инвестиции в тази сфера е свързано и с повишаване на категорията от две – три, съответно към четири – пет звезди. В тази връзка обаче няма как да предлагаме финансови стимули, защото това е частна инициатива“, каза още министърът. Николина Ангелкова отбеляза, че с промените в Закона за туризма, които предстои до седмица да бъдат обявени на сайта на министерството за последно обществено обсъждане, се предвижда въвеждането на т. нар доброволен етикет за качество. Хотелиерите и ресторантьорите, които притежават доброволен етикет, ще ползват привилегии по отношение сътрудничеството с държавните институции - по-бързо администриране, което е ключова политика на кабинета за намаляване на административната тежест. Министър Николина Ангелкова допълни, че с промените в закона изискваните документи за регистрационен режим вече са намалени на 19.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: Наблюдаваме изключително засилен инвеститорски интерес към страната"}
{"url": "http://www.focus-news.net/news/2018/05/03/2517793/afp-iran-nyama-da-ostane-chast-ot-yadrenoto-sporazumenie-ako-sasht-se-izteglyat-ot-sdelkata.html", "text": "Иран няма да остане в ядрената сделка със световните сили, ако САЩ вземат решение да се изтеглят от споразумението, постигнато през 2015 г. Това увери старши съветник на духовния лидер на Иран – аятолах Али Хаменей, предава AFP.\r\n„Ако САЩ се оттеглят от ядрената сделка и ние няма да останем в нея\", категоричен бе съветникът по външна политика Али Акбар Велаяти.Тереза Герова", "date": "2018.05.03", "title": "AFP: Иран няма да остане част от ядреното споразумение, ако САЩ се изтеглят от сделката"}
{"url": "http://www.focus-news.net/news/2018/05/03/2517799/burgas-za-chetvarta-poredna-godina-shte-se-provede-obrazovatelna-obikolka-na-klub-malki-otkrivateli.html", "text": "За четвърта поредна година National Geographic Kids ще зарадва всички любознателни малчугани с образователната обиколка на „Клуб малки откриватели“. Това съобщиха от пресцентъра на Община Бургас.\r\nМотото на всяка игра и работилничка отново е „Учи, забавлявайки се!“, а наред с добре познатите любими активности, този път организаторите ще изненадат своите малки приятели с много нови предизвикателства.\r\n „Очакваме и тази година хиляди деца и техните родители да се включат в целодневните занимания, които ще са напълно безплатни и ще донесат много награди на участниците“, коментират организаторите.\r\nТурнето на National Geographic Kids ще премине през най-големите български градове, като в Бургас събитието ще се проведе на 5 май (събота) на площад „Тройката“ от 10:00 до 18:00 часа.\r\nВ разгара на лятото турнето продължава и в крайбрежните зони на най-големите морски градове, където локациите предстои да бъдат обявени.", "date": "2018.05.03", "title": "Бургас: За четвърта поредна година ще се проведе образователна обиколка на „Клуб малки откриватели“"}
{"url": "http://www.focus-news.net/news/2018/05/03/2517779/evropeyskiyat-parlament-odobri-doklad-spored-koyto-kohezionnite-investitsii-v-transport-tryabva-da-prodalzhat-i-sled-2020g.html", "text": "С близо 80 процентно мнозинство Европейският парламент (ЕП) одобри доклад, според който  кохезионните инвестиции в транспорт трябва да продължат и след 2020г., предаде репортер на Агенция „Фокус“. Докладът бе представен в пленарна зала от евродепутата от ГЕРБ/ЕНП Андрей Новаков, който е член на Комисията за регионално развитие към Европейския парламент.   \r\nДокладът отбелязва въздействието на кохезионните инвестиции в транспорта през периода 2007 – 2013 г., чийто ефект е най-силно усетен в най-новите държави членки. В него се отбелязва, че през периода 2007 – 2013 г. 81 милиарда евро или почти една трета (31%) от европейските структурни и инвестиционни фондове са били инвестирани в транспортна инфраструктура. Най-положителното въздействие от инвестициите е видимо особено в Централна и Източна Европа, за която са били разпределени 69% от общото транспортно финансиране. Сред примерите, давани и от самата Европейска комисия като най-успешни за периода и цитирани в доклада, е завършването на магистрала „Тракия“ от София до черноморското пристанище Бургас, високоскоростна жп линия София-Пловдив, както и метролиниите в София. На база на това и на други факти и добри примери,  в доклада се призовава за гарантиране на безвъзмездното финансиране за пътища и жп линии след 2020 г., като се подчертава, че Механизмът за свързване на Европа (МСЕ), Кохезионният фонд (КФ) и Европейският фонд за регионално развитие (ЕФРР) следва да останат основните източници на ЕС за инвестиции в транспортна инфраструктура. Поставя се акцент и върху обезлюдените региони,  които трябва преференциално да получат финансиране за свързаност. \r\nПред журналисти след гласуването на доклада, Андрей Новаков, подчерта, че резултатите от него ще сложат точка на спора трябва ли да има или не кохезионна политика. „Ако има нещо, което ме прави щастлив днес, това е, че събрахме такова мнозинство за доклад, в който толкова често се споменава България и то с положителни примери и факти. Повече от 73% е мнозинството в парламента, което подкрепи това, че България има проекти, които могат да бъдат показани като образци за това как трябва да се управляват европейски средства“, посочи Новаков. По думите му мнозинството, с което бе приет доклада е потвърждава, че в последните 10 години България се е научила да управлява по учебник европейските пари. „И не просто от гледна точка на счетоводството и изпълнението на едни проекти, а това, което казваме и в доклада - че има смисъл от това, което  е построено. Най-новите икономически мощности в България са именно по протежението на магистралата между София и Бургас“, отбеляза евродепутатът. „Съвсем умишлено докладът се внася само няколко часа след като бе представен проекта за следващата многогодишна финансова рамка на ЕС, с което искаме да кажем – „вижте какво постигаме с европейски средства, искаме да продължим да го правим“, посочи още той. Андрей Новаков уточни, че предстои докладът да бъде изпратен до Европейския съвет и Европейската комисия и ще окаже влияние по отношение на това този тип финансиране да продължи, особено за обезлюдените региони. „Когато покажем, че парите, които сме получили благодарение на европейската солидарност, не са пропилени, а сме ги използвали по предназначение, по образец, ще покажем, че трябва да продължим да получаваме и да не се налага повече да се делим на шенгенски е нешенгенски граници, на държави в и и извън еврозоната, като показваме, че сме абсолютно равноправни“, каза още той. \r\nВесела АЛЕКСАНДРОВА", "date": "2018.05.03", "title": "Европейският парламент одобри доклад, според който кохезионните инвестиции в транспорт трябва да продължат и след 2020г."}
{"url": "http://www.focus-news.net/news/2018/05/03/2517800/veliko-tarnovo-71-godishen-mazh-e-postradal-dokato-vari-rakiya-v-dvora-si-v-selo-goranovtsi.html", "text": "71-годишен мъж от Стара Загора е пострадал докато вари ракия в дома си в село Горановци. Това съобщи за Радио „Фокус“ – Велико Търново говорителят на Областна дирекция на МВР Марияна Христова.  Сигнал в полицията в старата столица е получен от дежурен екип в болница „Пирогов“ в София, около 01.30 часа тази нощ, тъй като мъжът е транспортиран за лечение там. Първоначално той е приет във великотърновската болница, със 60% изгаряния, но поради тежкото му състояние и временна опасност за живота му, е преместен. В жилище на пострадалия е извършен оглед. По случая е започнато досъдебно производство.\r\nЛуиза ТРАНЧЕВА", "date": "2018.05.03", "title": "Велико Търново: 71-годишен мъж е пострадал докато вари ракия в двора си в село Горановци"}
{"url": "http://www.focus-news.net/news/2018/05/03/2517802/ministar-neno-dimov-balgarskoto-predsedatelstvo-provede-finalnite-razgovori-po-reglamenta-za-promyana-na-zemepolzvaneto-i-gorskoto-stopanstvo.html", "text": "Българското председателство проведе финалните разговори  по регламента за промяна на земеползването и горското стопанство. Това каза министърът на околната среда и водите Нено Димов по време на изслушването си в Комисията по околна среда и води в отговор на въпрос на депутата от ПГ на ГЕРБ Десислава Тодорова във връзка с приоритетите на Българското председателство в сектора, предаде репортер на Агенция „Фокус“.  „За първите месеци от Българското председателство бяха проведени 93 срещи в рамките на околната среда, 2 са съветите на министрите – този в Брюксел и неформалният  в София“, каза той и отчете, че са се провели 48 срещи на подготвителните органи в ЕС. „Няколко са основните постижения. Предложенията за регламент за включване на сектора за промяна на земеползването и горското стопанство в рамката по енергетика и климат на ЕС 2020-2030 г. Българското председателство на практика проведе финалните преговори от името на Съвета с ЕП. През април европарламентът одобри финалните текстове“, заяви Димов. По думите му в законодателният пакет по отпадъците Българското председателство е провело финалните преговори. „Финалният вот в ЕП се проведе на 18 април 2018 г., а пакетът ще бъде одобрен като точка а на Съвета на 22май 2018 г. „Така че това също е нещо, което Българското председателство се очаква да приключи. Предложение за регламент за наблюдаване и докладване на емисиите на въглеродния диоксид и разхода на гориво от нови тежкотоварни превозни средства, на 26 март 2018 г. Българското председателство постигна предварително споразумение с ЕП“, каза министърът.  \r\nДеница КИТАНОВА", "date": "2018.05.03", "title": "Министър Нено Димов: Българското председателство проведе финалните разговори по регламента за промяна на земеползването и горското стопанство"}
{"url": "http://www.focus-news.net/news/2018/05/03/2517778/ministar-krasimir-karakachanov-kam-voennosluzheshtite-zad-granitsa-s-vashiya-profesionalizam-izdigate-avtoriteta-na-balgarskata-armiya-i-balgarskata-darzhava.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев поздравиха военнослужещите от българските контингенти зад граница по случай празника на Българската армия – 6 май. Това съобщиха от пресцентъра на Министерство на отбраната. В традиционната видеоконферентна връзка днес те им пожелаха здраве, успехи и все така професионално изпълнение на задачите в операции и мисии извън страната. Във видеоконферентната връзка участваха националните командири на контингентите в Афганистан полковник Георги Маргитин, Босна и Херцеговина полковник Николай Киров, Косово – подполковник Симеон Иванов и майор Румен Хайдушки от Мисията на Европейския съюз за обучение на силите за сигурност на Мали. \r\n„Вашето присъствие в Афганистан е част от ангажимента, който имаме, но то допринася и за повишаване на опита, знанията и уменията на нашите военнослужещи“. Това каза министърът на отбраната Красимир Каракачанов в обръщението си към полковник Георги Маргитин, национален командир на 35-ия контингент, който участва в мисията на НАТО в Афганистан „Решителна подкрепа“. Той изрази надежда участието им там да приключи успешно и всички да се завърнат живи и здрави в Родината.     \r\nКъм командирите на военните ни контингенти в Босна и Херцеговина и Косово министърът на отбраната Красимир Каракачанов се обърна с думите: „Амбицията на България е да бъде регионален фактор на Балканите, чрез който да се налага политика за мир и стабилност в региона. Вашето присъствие издига авторитета и на Българската армия, и на българската държава“. Министърът на отбраната Красимир Каракачанов подчерта, че българските военнослужещи са уважавани, както от местното население, така и от партньорите заради работата, която вършат за подпомагането на подготовката на местните сили за сигурност и издигането на техния отбранителен потенциал. \r\n„Днес се обръщам с думи на признателност към вас за това, че отлично изпълнявате задачите си до този момент, спазвате приетите процедури и планове за действие, не подценявате напрегнатата обстановка и реализирате по най-добрия начин една от трите основни мисии на Въоръжените ни сили“. Това заяви началникът на отбраната генерал-лейтенант Андрей Боцев в своя традиционен поздрав към военните ни контингенти в чужбина. „Като истински войни вие имате куража да действате във високорискова среда и като истински професионалисти печелите доверието и уважението на хората, с които работите“, обърна се генерал-лейтенант Боцев към националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. „Благодаря Ви, че със своята мисия показвате, че Българската армия е надежден съюзник в НАТО и в ЕС и изпълнява успешно и отговорно поетите ангажименти“, заяви началникът на отбраната.\r\nКъм настоящия момент 205 военнослужещи от Въоръжените ни сили изпълняват с високо чувство на отговорност поставените задачи в операции и мисии извън страната. Със своите действия те допринасят за утвърждаването на високия авторитет, който има нашата страна и Въоръжените ни сили сред коалиционните ни партньори\", каза генерал-лейтенант Любчо Тодоров, командващ на Съвместното командване на силите.  \r\nПарите за модернизацията на Българската армия са необходими. Проектът за нови бойни машини на Сухопътните войски е най-важният. „Чрез него не само ще добием нова техника, а и ще спомогнем за възстановяване на нашата отбранителна промишленост. Нашата амбиция е машините да се асемблират в България и да се използват възможностите на някои наши предприятия“, допълни той. Това заяви в отговор на въпрос на журналисти след края на видеоконферентната връзка министърът на отбраната Красимир Каракачанов. \r\nСредствата за предстоящия парад за 6 май и по повод 140 години от създаването на Българската армия са планирани в годишния план за бойната подготовка на личния състав на Българската армия. Това каза генерал-лейтенант Андрей Боцев в отговор на въпрос на журналисти и подчерта, че не са отпускани допълнителни средства за подготовката и провеждането на парада с участието на военнослужещи и техника.", "date": "2018.05.03", "title": "Министър Красимир Каракачанов към военнослужещите зад граница: С вашия професионализъм издигате авторитета на Българската армия и българската държава"}
{"url": "http://www.focus-news.net/news/2018/05/03/2517801/momchil-yankov-ekskurzovod-peshtera-ledenika-e-nay-poseshtavanata-u-nas-kato-sred-posetitelite-ima-i-chuzhdentsi.html", "text": "Пещера Леденика е най-посещаваната у нас, като сред посетителите има и чужденци. Това каза за предаването „Екологичен резонанс“ на Радио „Фокус“ старши екскурзовод Момчил Янков. Той уточни, че освен чудните ледени образувания, чието име носи, и самата пещера, между 50 и 100 хиляди посетители годишно могат да се насладят на редица атракции, най-новата от които – пътуване с две туристически влакчета из околността. \r\n„По проекта, който се осъществи през 2013 година, бяха закупени две туристически влакчета: първото, пътуващо в рамките на града, а второто – с курсове от града до пещерата. Посетителите на Леденика могат да видят десетте ни зали като най-голямата от тях – концертната зала – притежава изключителна акустика. В пещерата има уникално 3D лазерно шоу, а в парка имаме 5D кино и въжена градина с 13 препятствия, подходящи както за малки, така и за големи“, обясни Момчил Янков. Той каза още, че пещерата Леденика се отличава и с чудни фигури, които могат да се видят само под определен ъгъл. Екскурзоводът допълни, че сред тях посетителите могат да наблюдават Момичето с елхата, Сокола, Крокодила, както и Великана, превърнал се в един от символите на пещерата.", "date": "2018.05.03", "title": "Момчил Янков, екскурзовод: Пещера Леденика е най-посещаваната у нас, като сред посетителите има и чужденци"}
{"url": "http://www.focus-news.net/news/2018/05/03/2517798/gordan-yandrokovich-predsedatel-na-harvatskiya-parlament-imame-po-vazhna-rabota-ot-tova-da-sporim-s-ivitsa-dachich.html", "text": "Председателят на хърватския парламент Гордан Яндрокович увери, че Загреб не възнамерява да продължава полемиката със Сърбия, предава македонската информационна агенция „Макфакс“.\r\n„Ние протягаме ръка, но те в момента не са готови за това ниво на сътрудничество, което е необходимо за развитието на положителни добросъседски отношения. Хърватия няма причина да продължи полемиката, защото не е полезно и трябва да се насочи към неща, които са важни за хората в страната. Както казах, имаме по-важна работа от разправиите с Дачич\", заяви Яндрокович по повод изявлението на ръководителя на сръбската дипломация, че ще изпрати на Загреб списък с имената на 20 000 деца, загинали в концентрационните лагери в Хърватия в годините на Втората световна война. \r\nПред журналисти Яндрокович подчерта, че политиката на Сърбия винаги е била провокативна – нещо, което Хърватия, като член на НАТО и ЕС, избягва, защото има други приоритети. Тереза Герова", "date": "2018.05.03", "title": "Гордан Яндрокович, председател на хърватския парламент: Имаме по-важна работа от това да спорим с Ивица Дачич"}
{"url": "http://www.focus-news.net/news/2018/05/03/2517803/ministar-predsedatelyat-boyko-borisov-se-sreshtna-s-prezidenta-na-avstriya-aleksandar-van-der-belen.html", "text": "Премиерът Бойко Борисов се срещна с президента на Австрия Александър ван дер Белен, който е на официално посещение в България, съобщиха от правителствената информационна служба. Двамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство.\r\nМинистър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите. Обсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните.\r\nВан дер Белен приветства усилията на България за опазването на външната граница на Европейския съюз и задържането на миграцията до нулеви нива. Премиерът Борисов подчерта, че една от причините да се запази добрият диалог с Турция е споразумението за мигрантите да остане работещо. „Това беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си“, посочи българският премиер.\r\nБългарският премиер и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.", "date": "2018.05.03", "title": "Министър-председателят Бойко Борисов се срещна с президента на Австрия Александър ван дер Белен"}
{"url": "http://www.focus-news.net/news/2018/05/03/2517805/burgas-obshtinata-organizira-otbelyazvane-na-6-may-gergyovden-den-na-hrabrostta-i-balgarskata-armiya.html", "text": "Община Бургас организира отбелязване на 6 май - Гергьовден, Ден на храбростта и Българската армия, съобщиха от пресцентъра на Общината. От 11:00 часа ще се състои полагане на венци и цветя при Паметника на 24-ти пехотен Черноморски полк (Военен клуб - Бургас, ул. \"Христо Ботев\" 48). След това, от 11:30 часа на площад \"Св. св. Кирил и Методий\" ще има тържествен водосвет и молебен за здраве на българските воини от гарнизон „Бургас“, водосвет и благославяне на бойните знамена от Негово Високопреосвещенство Сливенския митрополит Иоаникий.", "date": "2018.05.03", "title": "Бургас: Общината организира отбелязване на 6 май - Гергьовден, Ден на храбростта и Българската армия"}
{"url": "http://www.focus-news.net/news/2018/05/03/2517804/ministar-neno-dimov-predlagame-da-se-namalyat-produktovite-taksi-za-novite-koli-i-shte-uvelichim-tezi-za-starite-kato-za-elektromobilite-nyama-da-ima.html", "text": "Предлагаме да се намалят продуктовите такси за новите коли и ще увеличим тези за старите, като за електромобилите няма да има. Това каза министърът на околната среда и водите Нено Димов по време на изслушването си в Комисията по околна среда и води в отговор на въпрос на депутата от ПГ на ДПС Джевдет Чакъров във връзка с продуктовата такса на моторните превозни средства, предаде репортер на Агенция „Фокус“.   Министърът обясни, че промяната в таксите е част от наредба, което в момента се съгласува.  Министър Нено Димов поясни, че таксата за автомобилите до 5 години ще се запази.  „Въвеждаме нови такси за тези, които са над 3,5 тона и над 8 пътника“, допълни министър Нено Димов. Той поясни, че посоките са едното е след като МПС излезе от употреба, за да бъде рециклирано, а другото е в посока подобряване на чистотата на атмосферния въздух. \r\nДеница КИТАНОВА", "date": "2018.05.03", "title": "Министър Нено Димов: Предлагаме да се намалят продуктовите такси за новите коли и ще увеличим тези за старите, като за електромобилите няма да има"}
{"url": "http://www.focus-news.net/news/2018/05/03/2517807/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието ви към датите 6-ти и 9-ти май. Община Асеновград е подготвила богати и разнообразни празнични програми както за Деня на храбростта и Българската армия или Гергьовден, така и за Деня на Европа и честването на победата над хитлерофашизма. Предстоящите събития в детайли ще ни представи Даниела Костова, главен експерт в отдел „Култура“ на Общината.\r\nНасочвайки се към отделните прояви, ще ви предоставим информация за гостуваща фотоизложба от Хисаря на обредни хлябове и традиции от регион \"Тракия\", озаглавена „Добре дошли в България“. Изложбата дава началото на тридневната празнична програма по случай 6 май. С магията на българските обредни хлябове ще ни запознае Мая Апостолова, организатор в Туристическия информационен център в Хисаря. Част от кулминацията на тържествата за 6 май в Асеновград е тържественият ритуал по издигане на националното знаме. Повече за това ще научим от капитан Емил Григоров, старши специалист в командването на Четвърти артилерийски полк в Асеновград, който се включва ежегодно в отбелязването на Деня на храбростта и Българската армия. Разбира се, ще ви информираме и за празничната програма, подготвена от Общината за 9 май, част от която са концерти и Ден на таланта с ученици.\r\nИ още. След броени дни започват абитуриентските балове. Те са свързани с много вълнения, трескава подготовка и с търсене на подходящ тоалет. Не трябва да забравяме, че вече стартира и сезонът на сватбите – друг вълнуващ момент от човешкия живот. Кои са актуалните модни тенденции и с какво са свързани предпочитанията на бъдещите булки и абитуриенти? Наш събеседник по темата ще бъде дизайнерът от Асеновград Стоян Радичев.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.05.03", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/05/03/2517781/bakir-izetbegovich-na-aleksandar-vuchich-ne-mu-e-lesno-da-balansira-mezhdu-evropa-sasht-i-rusiya.html", "text": "Председателят на Председателството на Босна и Херцеговина Бакир Изетбегович изрази мнение, че на сръбския президент Александър Вучич не му е никак лесно да запази баланс между великите сили, както и да се справи с въпросите, свързани с Косово и с отношенията със Сараево, предава Sputnik в сръбската си редакция.\r\nНа въпрос как с „две думи“ би описал отношението му към Сърбия и Вучич, в интервю за  портала Vjiesti  Изетбегович заяви: „Политическо съзряване и осцилация“. След което препоръча: „Потърсете термина в речника – описанието е дълго. Надявам се, че Вучич ще тръгне в правилната посока и няма да се върне назад“. \r\n„Във всеки случай не му е лесно да балансира между Европа, САЩ и Русия, между национално чувство и реалност, когато става дума за Косово, включително между необходимостта от справедливост и очакванията“, коментира босненският политик. Тереза Герова", "date": "2018.05.03", "title": "Бакир Изетбегович: На Александър Вучич не му е лесно да балансира между Европа, САЩ и Русия"}
{"url": "http://www.focus-news.net/news/2018/05/03/2517809/yambol-yasni-sa-laureatite-v-natsionalniya-konkurs-dushata-na-edin-izvor.html", "text": "Ясни са вече лауреатите в тазгодишното Десето издание на Националния конкурс за млади художници и писатели „Душата на един извор”. В творческото съревнование се включиха 230 млади автори в двете категории „Изобразително изкуство“ и „Литература“. Това съобщиха от пресцентъра на Община Ямбол.\r\nСред младите художници, в първа възрастова група (15–19 години), победителят е Диляна Любомирова Вълчева от София. Втората награда се присъжда на Камелия Аспарухова Топалова от София, а третата отива при Лия Николаева Желязкова, също от София. Носител на първата награда във втора възрастова група е Йордан Милков Хаджистойчев от град Сливен. Тук второто място е за Стелла Тони Николова от  София, а трета е Теодора Радославова Коцева от  гр. Несебър.                                                                  \r\nПобедителите в раздел „Литература“ са Владимир Илиев Илиев от Карнобат – в първа възрастова група, както и Росен Николаев Карамфилов от София, в групата 20–25 години. Сред по-малките, втората награда се дава на Мая Дичева Дичева от Стралджа, а третата отива при Никола Веселинов Николов от Ямбол.                                                                                   \r\nВъв втората възрастова група на второ място се нарежда Анамария Дончева Коева от Бургас. Третата награда е за Донка Ивова Везирска от  София.                                                                                               \r\nЦеремонията за връчване на наградите на лауреатите в конкурса за млади литератори и художници „Душата на един извор” ще се състои на 8 юни в Ямбол. Както е по традиция, част от церемонията ще бъде откриването на експозиция от най-добрите картини. Художествените творби, заедно с най-доброто от раздел „Литература” ще бъдат събрани в сборник, който също е неделима част от историята на „Душата на един извор“. За включване в сборника, освен тези на победителите, са номинирани още 13 други творби в категория „Литература“, както и 11 творби от категория „Изобразително изкуство“. \r\nКонкурсът е посветен на художника Жорж Папазов и изкуствоведа Кирил Кръстев и се организира от община Ямбол, „Овергаз” и фондация „Млада България”. \r\nИмената на всички отличени и номинирани ще бъдат публикувани на електронните страници на организаторите.", "date": "2018.05.03", "title": "Ямбол: Ясни са лауреатите в националния конкурс „Душата на един извор”"}
{"url": "http://www.focus-news.net/news/2018/05/03/2517812/smolyan-darenie-na-stoynost-53-000-lv-osigureno-ot-aktsiya-zhalti-stotinki-poluchi-neonatologichnoto-otdelenie-v-grada.html", "text": "Дарение на стойност 53 000 лв., осигурено от Акция „Жълти стотинки“, получи Неонатологичното отделение в Смолян, предаде репортер на Радио „Фокус“ – Смолян. На церемонията по връчване на апаратурата присъстваха екипът на отделението, представители на ръководството на болницата и част от дарителите. Началникът на отделението д-р Хризантема Георгиева заяви, че новото оборудване ще помогне за подобряване на грижите за новородените и ще осигури техния комфорт. Дарението включва лампа за неонатална фототерапия, покривала за кувьоз, пулсоксиметър за новородени, инфузионни помпи, термолегло за новородени, гнездо за новородено за кувьоз, балон за обдишване на новородени и недоносени деца и аспирационна помпа. Д-р Георгиева обясни, че термолеглото е необходимо за периода на адаптация в първите часове след раждането, когато терморегулацията на бебетата е несъвършена и ще им осигури необходимата топлина, за да не се използват винаги кувьози. „Специалните легла са необходими най-вече при транспорт, защото понякога се налага новородените, които са болни, да се транспортират до клиники в Пловдив и София и така ще можем по-лесно да ги стабилизираме. С мониторите ще проследяваме жизнените функции на децата. Лампата за фототерапия е много удобна и също ще е от полза. Покривалата за кувьози ще се използват, защото не е добре бебето като излиза от тъмно веднага да бъде изложено на силна светлина“, поясни още д-р Георгиева. Тя изрази благодарността си към организаторите на кампанията – семейство Митови, към всички дарители и съпричастни с кампанията и най-вече на децата, които от тази ранна възраст се учат на доброта и да помагат на другите хора.\r\nКоординаторът на акция „Жълти стотинки“ в Смолян и представител на сдружение „Съзидание 2012“, Цонка Митова заяви, че кампанията има за цел за помага на болнични заведения в цялата страна е като дарява медицинско оборудване. „Другата цел е да възпитава у децата чувство на отговорност, съпричастност, доброта и благородство като събират монетите от 1, 2 и 5 стотинки и да ги даряват. Миналата година са избрани четири града – Благоевград, Ловеч, Карлово и Смолян, а събраната сума за Смолян е 53 000 лв., като е ясно, че не всички средства са само от стотинки“, посочи Митова. Тя също изказа благодарност на дарителите и на доброволците. „Благодарим първо на кмета на Смолян Николай Мелемов, който без колебание се е включил в кампанията, на читалище „Балкански просветител“, децата и екипа на ОУ „Проф. д-р Асен Златаров“ и много други институции, фирми, семейства и жители на Смолян“, отбеляза Митова. Тя допълни, че кампанията продължава и през тази година се събират средства за неонатологичното отделение в Стара Загора и призова всеки, който има бурканче с жълти стотинки да се включи в нея.\r\nНели ГЕРГЬОВСКА", "date": "2018.05.03", "title": "Смолян: Дарение на стойност 53 000 лв., осигурено от Акция „Жълти стотинки“, получи Неонатологичното отделение в града"}
{"url": "http://www.focus-news.net/news/2018/05/03/2517814/ministar-neno-dimov-umeren-optimist-sam-po-sagata-s-kaliakra.html", "text": "Умерен оптимист съм по сагата с „Калиакра“. Това каза министърът на околната среда и водите Нено Димов по време на изслушването си в Комисията по околна среда и води, в отговор на въпрос на депутата от ПГ на ДПС Джевдет Чакъров във връзка нови процедури по нарушение на общностното законодателство на ЕС, влезли в съдебна фаза,  предаде репортер на Агенция „Фокус“.  \"На практика след поредица от мерки, считам, че сме доста на финална фаза. В началото на следващия месец имам поредна среща с отдела, който се занимава  с наказателните процедури. Надявам се, че до този момент ще сме изпълнили всички техни изисквания. Към момента съм умерен оптимист“, поясни министърът. По думите му миналата седмица е излязло решението относно буферната зона \"Рила\", затова че не е осигурен статут на специална защитена територия. „С това България е осъдена за това, че не е в достатъчна степен определила орнитологично важното място. Това беше очакван резултат, доколкото ние считаме, че не разполагаме с достатъчно добра информация и данни, но ЕС стъпва на тези, които има“, заяви министърът. По думите му още миналата година е започнал процес по възлагане на обществена поръчка за събиране на данни, които да определят точно районите, които са необходими, тъй като е важно да се намери балансът между опазването на околната среда и икономическото развитие.   „На практика от 1 януари 2007 г. е имало започнати 84 процедури, от които към момента 75 са затворени. Така че на практика в момента можем да говорим за 9 процедури, като 3 са в областта на природата и биоразнообразието, 2 са в областта  на качеството на атмосферния въздух, 2 в областта на управление на водите, 1 в областта на управлението на отпадъците и 1  на политиките за изменение на климата“, обобщи министър Нено Димов. \r\nДеница КИТАНОВА", "date": "2018.05.03", "title": "Министър Нено Димов: Умерен оптимист съм по сагата с „Калиакра“"}
{"url": "http://www.focus-news.net/news/2018/05/03/2517808/ramush-haradinay-za-sluchaya-s-shestimata-deportirani-grazhdani-na-turtsiya-izglezhdahme-kato-turski-marionetki.html", "text": "Министър-председателя на Косово Рамуш Харадинай призна, че след случая с депортирането на шестимата турски граждани е обмислял да подаде оставка, предава македонската информационна агенция „Макфакс“.\r\n„Заради този инцидент Косово изглеждаше като марионетка на Турция\", заяви Харадинай в интервю за KTV.\r\nВъв връзка с въпроса за нормализиране на отношенията между Белград и Прищина, Харадинай подчерта, че би било добра идея косовският президент Хашим Тачи да води този процес.\r\nХарадинай също каза, че няма нищо против към преговарящия екип да се присъедини лидерът на движението „Самоопределение“ Албин Курти.\r\nШестима граждани на Турция, които са работили в училища в Косово, бяха депортирани на 29 в родината им по искане на Анкара, която ги уличи във връзки с движението на Фетхуллах Гюлен (ФЕТО). Тереза Герова", "date": "2018.05.03", "title": "Рамуш Харадинай за случая с шестимата депортирани граждани на Турция: Изглеждахме като турски марионетки"}
{"url": "http://www.focus-news.net/news/2018/05/03/2517806/slovesnata-prestrelka-mezhdu-belgrad-i-zagreb-prodalzhava-obzor.html", "text": "Политиците в Сърбия и Хърватия продължават със словесната „престрелка“, която започна миналия месец с решението на официален Загреб да забрани влизането в страната на сръбския министър на отбраната Александър Вулин заради използването на „недипломатичен речник“. Реакцията на Белград не закъсня – властите на западната ни съседка обявиха за персона нон грата военния министър на Загреб Дамир Кръстичевич. В последствие в спора се намесиха редица политически фигури от двете страни, а в последните дни основните гласове, които се чуват, са тези на хърватския министър-председател Андрей Пленкович и на министъра на външните работи на Сърбия Ивица Дачич. \r\nИзявлението на Пленкович, че „не е добре да се използва думата „война\" в дипломатически или друг смисъл\", и че Сърбия и Хърватия „не са еднакви, не са били и няма да бъдат такива и в бъдеще\", провокира остър отговор от страна на ръководителя на сръбската дипломация. \r\nИстина е, че Сърбия и Хърватия не са еднакви, защото ние не сме били на страната на Хитлер и не сме извършили Холокост срещу евреите. Това заяви министърът на външните работи на Сърбия Ивица Дачич в отговор на коментарите на Пленкович. \r\nСлед разменените остри реплики между Пленкович и първия дипломат на Белград, лидерът на кабинета в Загреб определи изказванията на Дачич като „скандална реторика“. \r\n„Решително отхвърляме скандалните изказвания на един външен министър, който е известен с това, че е неуспешен певец на шлагери, с такива изявления няма да се занимаваме, а ще водим европейска политика\", заяви Пленкович пред журналисти в Загреб.\r\nТой отново подчерта, че Хърватия се стреми към политика на сътрудничество с всеки, който уважава цивилизацията и европейските стандарти. „Обсъждахме темата (за отношенията със Сърбия – бел. р.) и вчера, и днес. Хърватия е отговорна държава и искаме да отворим нови страници в сътрудничество с всички съседни страни\", увери хърватският премиер.\r\nВсе пак, това не означава, че хърватското правителство ще остане „длъжно\" на Сърбия, допълни Пленкович. При все това той потвърди, че правителството му няма да оттегли посланика си от Сърбия.\r\nНо и това не потуши напрежението. Последва нов отговор от Дачич. Министърът на външните работи на Сърбия увери, че ще изпрати до Загреб с „препоръчана поща“ списък с имената на 20 хиляди деца, убити в Ясеновац, най-големия концентрационен лагер в Независимата хърватска държава и окупираното Кралство Югославия в годините на Втората световна война.\r\nДачич потвърди, че списъкът с имената на жертвите ще бъде изпратен в Загреб с препоръчана поща. „По-рано планирах и сам да свърша това, но когато реших да предам списъка на определен министър, те (управляващите в Хърватия – бел.р.) го смениха. Така стана, когато исках да изпратя списъка с убитите деца на бившия ръководител на хърватската дипломация Давор Иво Щир. Но този път те ще получат препоръчаната си поща\", увери първият дипломат на Белград.\r\nДачич подчерта, че хърватските политици е трябвало да замълчат поне в знак на почит към жертвите, а не да се стремят да инициират нови разследвания, както прави президентът Колинда Грабар-Китарович, която се застъпва за създаването на международна комисия за определяне на броя на жертвите в Ясеновац.\r\nНамеса имаше и от страна на председателя на хърватския парламент Гордан Яндрокович, който увери, че Загреб не възнамерява да продължава полемиката със Сърбия.\r\n„Ние протягаме ръка, но те в момента не са готови за това ниво на сътрудничество, което е необходимо за развитието на положителни добросъседски отношения. Хърватия няма причина да продължи полемиката, защото не е полезно и трябва да се насочи към неща, които са важни за хората в страната. Както казах, имаме по-важна работа от разправиите с Дачич\", заяви Яндрокович по повод изявлението на ръководителя на сръбската дипломация, че ще изпрати на Загреб списък с имената на 20 000 деца, загинали в концентрационните лагери в Хърватия в годините на Втората световна война. \r\nПред журналисти Яндрокович подчерта, че политиката на Сърбия винаги е била провокативна – нещо, което Хърватия, като член на НАТО и ЕС, избягва, защото има други приоритети. Тереза Герова", "date": "2018.05.03", "title": "Словесната „престрелка“ между Белград и Загреб продължава (ОБЗОР)"}
{"url": "http://www.focus-news.net/news/2018/05/03/2517813/kathimerini-sadat-v-gartsiya-izdade-uslovna-prisada-za-pet-mesetsa-lishavane-ot-svoboda-na-turchina-preminal-granitsata-pri-evros.html", "text": "Гръцки съд издаде условна присъда за пет месеца лишаване от свобода на турския гражданин, преминал границата в административната единица Еврос в следобедните часове на сряда, съобщава електронното издание Kathimerini. Съдът призна 38-годишния гражданин на Турция за виновен по обвинение в незаконно влизане на територията на страната, като му наложи глоба в размер на 1500 евро. \r\nПред полицията мъжът разказа, че случайно е прекосил границата, докато е работил с багер за полагането на тръби до кладенец. Заради шума той не е чул предупрежденията на гръцките войници. \r\nГръцките власти конфискуваха багера и започнаха процедури за депортирането му.Тереза Герова", "date": "2018.05.03", "title": "Kathimerini: Съдът в Гърция издаде условна присъда за пет месеца лишаване от свобода на турчина, преминал границата при Еврос"}
{"url": "http://www.focus-news.net/news/2018/05/03/2517810/sport-venger-tarsi-gol-vav-vratata-na-atletiko-madrid.html", "text": "Реваншът с Атлетико Mадрид може да бъде последният мач за Арсен Венгер в Европа, в който той ще води Арсенал. На \"Уанда Метрополитано\" французинът ще запише юбилей - 250-и двубой в турнирите на Стария континент. Пред него в тази своеобразна класация остава само сър Алекс Фъргюсън, който има 269. Любопитното е, че Арсен Венгер е единственият в Топ 10, който все още не е спечелил трофей в Европа. Този статут обаче може да се промени днес, ако Арсенал отстрани домакините и достигне финала в Лион.\r\nСега артилеристите се отправят към \"Уанда Метрополитано\", знаейки, че се нуждаят поне от един гол, ако искат да се класират на финал в Лига Европа. Това обаче съвсем не изглежда лесна задача. Най-добрата защита на Стария континент има 11 поредни сухи мрежи на своя земя. На 20 януари Порту вкара за Хирона при 1:1, а оттогава насам Атлетико не е вадил топката от вратата си 1007 минути. Топчиите трябваше да бъдат безупречни на \"Емирейтс\", но не бяха. Логично дюшекчиите са фаворити за достигане на пети европейски финал в последните 9 години. В Лондон Атлетико беше пълна противоположност на своя гостоприемен домакин - интензивен, твърд и безпощаден. Всичко това липсваше в редиците на англичаните. Сега Арсенал ще посети града, където според Венгер топчиите са направили най-знаменития си мач в Европа. През 2006-а карето защитници, съставено от 4-ма халфове - Фламини, Ебуе, Коло Type и Сендерсон, запази суха мрежа срещу галактическия Реал Мадрид, което класира топчиите на финал в Шампионската лига. И все пак Арсенал не вкара в този ден, което подчертава мащаба на задачата днес. Реалността е, че артилеристите записаха редица невдъхновяващи представяния при визитите си на Стария континент в последното десетилетие. Дори добрите резултати, които бяха изолиран случай, като победите над Байерн с 2:0 през 2013-а и Монако със същия резултат през 2013-а, бяха последвани от обрат и отпадане. Всъщност клубът от Северен Лондон не е взел скалпа на голям отбор в елиминациите от 2008-а, когато топчиите отстраниха действащия носител на Шампионската лига Милан. Тя дойде в период, когато артилеристите бяха безстрашни при гостуванията си, елиминирайки Ювентус през 2006-а и вкарвайки 5 на Интер през 2003-а. 2005/2006 беше сезонът, в който Арсенал изглеждаше най-силният европейски отбор. Парадоксът е, че Венгер, който промени Висшата лига, донесе идеи, сложност и стил, никога не е получил награда на международната сцена, французинът има 249 мача в Европа и 121 победи, но нито веднъж не вдигна титла от турнирите на Стария континент. Той държи и един негативен рекорд - единственият треньор в света, който е губил финали във всеки един от трите основни европейски турнира - КНК, Лига Европа (Купа на УЕФА) и Шампионска лига. Тази нощ светлините на прожекторите отново ще бъдат насочени върху Венгер, най-малкото защото Диего Симеоне е наказан заради избухването си в първата среща.\r\nВенцислав ДРАГОМАНОВ", "date": "2018.05.03", "title": "Спорт: Венгер търси гол във вратата на Атлетико Мадрид"}
{"url": "http://www.focus-news.net/news/2018/05/03/2517816/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването наш гост ще бъде Емил Гущеров, председател на Общински съвет - Дупница. С него ще разговаряме за проведена среща с директорите на училищата в Дупница във връзка с приема на ромски деца. От него ще научим какво се случва и в общинската болница.\r\nВъв втората част на предаването наш гост ще бъде Любомир Венков, главен организатор на колоездачни състезания. От него ще научим за състезанието, което ще се проведе на територията на Дупница и Сапарева баня.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да се поставят и въпроси от различни естество, които касаят Дупница, а ние ще ги отправим към имащите отношение по въпроса отдели в Общината.\r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.05.03", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/05/03/2517818/haskovo-deset-sa-novite-pochetni-grazhdani-na-topolovgrad.html", "text": "Десет са новите почетни граждани на Тополовград, съобщиха от пресцентъра на Община Тополовград. Общинските съветници взеха това решение на 30 април по предложение на кмета на общината Божин Божинов. Званието „Почетен гражданин на град Тополовград” получават:\r\n- За изключителен принос за развитието на спорта: Александър Томов Лазаров, Биньо Митев Чафудов и Георги Николов Мърков; \r\n-\tЗа изключителен принос за развитието на културата в община\r\nТополовград: Трифон Ламбов Трифонов и Вълчо Милушев Кадиев /посмъртно/;\r\n-\tЗа съществен принос за развитието на община Тополовград:\r\nген. Тодор Николаев Коджейков и Янко Вълков Георгиев;\r\n-    За съществен принос за развитието на образованието в община    Тополовград: Ваня Димитрова Василева и Мария Атанасова Димова;\r\n-\tЗа съществен принос за развитието на културата в община Тополовград - Георги Киров Петров. \r\nПочетните плакети ще бъдат връчени на тържествена церемония на 23 май, от 17.00 часа, в големия салон на читалището.", "date": "2018.05.03", "title": "Хасково: Десет са новите почетни граждани на Тополовград"}
{"url": "http://www.focus-news.net/news/2018/05/03/2517817/prezidentat-rumen-radev-balgariya-e-i-shte-stava-vse-po-atraktivna-destinatsiya-za-avstriyskiya-biznes.html", "text": "България е и ще става все по-атрактивна дестинация за австрийския бизнес. Това каза президентът Румен Радев по време на българо-австрийския бизнес форум, който се провежда в София, предаде репортер на Агенция „Фокус“.\r\n„Искам да благодаря на президента на Австрия за неговото посещение в София в точния момент. Всички знае много добре, че не можем да говорим за успешен бизнес и успешни бизнес отношения, ако нямаме успешни политически отношения. Нашите отношения продължават д стават все по-координирани и успешни особено в рамките на ротационното председателство на Съвета на ЕС“, каза още президентът Радев и уточни, че отношенията между Австрия и България винаги са почивали на основата на взаимното доверие и присъствието на австрийския бизнес у нас той определи като доказателство за това. \r\n„Австрия е сред водещите инвеститори в България. Спорихме, че статистически тя е на второ място, но по реални измерения по инвестиции може би е на първо. Ние не мерим ефекта на присъствието на австрийския бизнес в България със сухите цифри във финансово измерение. Ефектът е, че той е с дългосрочно присъствие, създава реални работни места, полага грижа за преквалификация на персонала, за дуално обучение. Той спомага за налагане на прогресивен бизнес модел, на прозрачност, на много по-голяма административна ефективност. И това за нас е много по-ценно от самите инвестиции“, обясни държавният глава и посочи, че България също предлага много. \r\n„Традиционно сме свикнали да я виждаме като партньор в дадени област с не много голямо присъствие, но това напоследък не е така. Днес сме водещи в Европа по IT бизнеса, предлагаме много в строителството, в транспорта, в селското стопанство. Не можем да говорим за Европа на бъдещето, ако нямаме адекватна свързаност – транспортна, дигитална, енергийна. В това отношение България полага много усилия и заедно с австрийския бизнес можем да бъдем по-ефективни. Искам да уверя австрийския бизнес, че България е и ще бъде още по-атрактивна дестинация за бизнес. Нашата коректност като партньори, най-ниската данъчна ставка в Европа – 10%, най-ниските оперативни разходи за бизнес в Европа, определена фискална стабилност, висок кредитен рейтинг,квалифицирана работна ръка – това са все фактори, от които австрийският бизнес може да се възползва. Ние с президента Александър Ван дер Берген правим всичко възможно, за да дадем перспектива на нашето бизнес сътрудничество. Искаме да върнем фокуса върху Дунавския регион, където възможностите са големи. Река Дунав векове наред е свързала хората по своето течение. И мисля, че имаме дълг да възобновим тези връзки и да направим региона много по-достъпен във всяко едно отношение. Дължим на нашите млади хора среда, в която те да могат да комуникират много по-лесно. Трябва да предлагаме освен бизнес и образователни, туристически и спортни програми“, коментира държавният глава.\r\nЦветилена СИМЕОНОВА", "date": "2018.05.03", "title": "Президентът Румен Радев: България e и ще става все по-атрактивна дестинация за австрийския бизнес"}
{"url": "http://www.focus-news.net/news/2018/05/03/2517788/ministar-nikolina-angelkova-naematelite-na-morski-plazh-kavarna-shte-badat-sanktsionirani-zaradi-izpolzvane-na-tezhka-tehnika.html", "text": "Наемателите на морски плаж Каварна ще бъдат санкционирани заради използване на тежка техника при поставянето на преместваем обект на плажа. Това каза на пресконференция във Варна министърът на туризма Николина Ангелкова, която проведе работна среща с контролните органи за подготовката на сезона, предаде репортер на Радио „Фокус“ – Варна. Проверката е извършена във връзка с информация за дейности по ивицата. Документалната проверка за дейностите на морски плаж Каварна 1, извършена от министерството, е показала, че схемата на преместваемите обекти съответства на одобрената през февруари 2018 година. В нея е предвидено поставяне на съоръжение за водоатракционни услуги, което не е забранено от закона. Нарушение на нормативната уредба би имало, ако на морския плаж се излива бетон. „Още тази сутрин на плажа в Каварна е установено, че става дума за поставяне на преместваем обект с пластмасова конструкция, който съответства на одобрената схема за поставяне на обекта. Направи впечатление  използването на тежка техника, ще наложим санкция на наемателите за използването на тежка техника на плажа. Отделно сме сезирали и главния архитект да се произнесе по отношение на конструкцията, но тя не е от бетон. Няма бетонова конструкция там“, подчерта министър Николина Ангелкова.\r\nПо отношение на преместваемите обекти Николина Ангелкова припомни, че има изисквания в Закона за устройството на Черноморското крайбрежие. „Когато става дума за преместваеми обекти на територията на морския плаж, те трябва да отговарят на 2% основна и 2% допълнителна търговска площ, за което ние стриктно следим като Министерство на туризма. В тази връзка правим непрекъснати проверки, включително и с геодезически заснемания, за да установим дали квадратурата, която е разрешена в схемата в рамките на закона, се спазва. По отношение на конструкцията, която също трябва да бъде спазена, за нея следи строителния контрол на общината. Разрешението за поставяне се издава от главния архитект от съответната община на база одобрената схема. За територията на националните курорти всяка една община издава наредба в рамките на своите правомощия, спазвайки закона“, каза още министърът. Николина Ангелкова заяви, че стриктно ще се следи дали преместваемите обекти са по-големи от 15 квадратни метра.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова: Наемателите на морски плаж Каварна ще бъдат санкционирани заради използване на тежка техника"}
{"url": "http://www.focus-news.net/news/2018/05/03/2517815/ministar-nikolina-angelkova-uchastva-vav-vnezapna-proverka-na-ribarski-plazh-vav-varna-zaradi-signal-za-izlyat-beton.html", "text": "Министърът на туризма Николина Ангелкова участва във внезапна проверка на Рибарски плаж във Варна заради сигнал за излят бетон. Проверката бе разпоредена от министъра по време на пресконференция по повод провелата се работна среща с контролните органи за подготовката на сезона, предаде репортер на Радио „Фокус“ – Варна. При проверката бе установено, че няма нарушения при новото строителство по Крайбрежната алея в участъка на Рибарския плаж. Министърът на туризма Николина Ангелкова отбеляза, че е получено уверение от концесионера за спазване на всички изисквания. „Това са бившите съблекални на Рибарския плаж, които от години са загубили предназначението си. На това място осъществяваме предпоследния етап от реновирането и модернизирането на Крайбрежната алея в участъка на концесионера“, заяви Андрей Василев, търговски директор на фирмата концесионер. Той допълни, че грубата част на проекта ще бъде приключена до 15 май, а до 15 юни ще се работи по вътрешните довършителни дейности. В района ще бъдат оформени два нови обекта, допълни Андрей Василев. „Дискотеката вече няма да я има, ще има два обекта за рекреация, спасителна станция, медицински пункт и сърф училище, предназначено за обучение на младите. Имаме желание съвместно с Община Варна тук да се провеждат различни мероприятия. Надяваме се и при изграждането на рибарския мостик, който е заложен в инвестиционните програми на Община Варна, да се оформи едно място, приятно за почивка и отдих“, каза още Андрей Василев. Той допълни, че заради по-силните вълни тази зима има опасност този участък от алеята да бъде откъснат от останалата част, затова ще бъдат необходими дейности по укрепване след края на сезона. Според министър Николина Ангелкова намерението на концесионера съответства на подадената инвестиционна програма. „На пръв поглед видях, че става въпрос за лека конструкция, която отговаря на изискванията. Намерението на концесионера напълно съответства на инвестиционната програма, подадена при нас, свързана с концесията на този обект“, заяви министър Ангелкова. По думите й проверки по плажовете се осъществяват непрекъснато. „Реагира се веднага на подадените сигнали, имаме и наши планови проверки, които се осъществяват в началото, средата и в края на сезона. За нас е важно изискванията на закона да бъдат сто процента спазени“, добави министърът. Николина Ангелкова припомни, че в рамките на миналата година са наложени над 300 000 лева глоби и неустойки заради констатирани нарушения.\r\nМарияна ВАЛЕНТИНОВА", "date": "2018.05.03", "title": "Министър Николина Ангелкова участва във внезапна проверка на Рибарски плаж във Варна заради сигнал за излят бетон"}
{"url": "http://www.focus-news.net/news/2018/05/03/2517819/ministar-kiril-ananiev-s-mon-postignahme-saglasie-da-razrabotim-proekt-za-nat-tehnologii-za-diagnostika-na-darenata-krav.html", "text": "С МОН постигнахме съгласие да разработим  проект за NAT – технологии за диагностика на дарената кръв. Това каза министърът на здравеопазването Кирил Ананиев в отговор на въпрос на депутата от ГЕРБ и председател на Здравна комисия д-р  Даниела Дариткова във връзка с даряването на кръв, предаде репортер на Агенция „Фокус“.  „За 2018 г. един от основните приоритети на бюджета и на държавата като цяло беше развитието на науката и научните изследвания в страната.  Нашият екип влезе в разговори с МОН и поискахме да се включим като бенефициенти на тяхната оперативна програма. С тях постигнахме съгласие да разработим отделен проект за въвеждане на NAT- технологиите в Националния център за трансфузионна хематология“, каза министърът и уточни, че тази научна програма за методология за въвеждане на тази технология за диагностика на дарената кръв в трансфузионната система на България. „Понеже ресурсът, който може да ни се предостави в рамките на тази година не е толкова голям, ние разработихме една програма, която ще я предоставим на министър Вълчев, в която защитаваме първо необходимостта от изграждане на NAT диагностиката и като първа крачка и то много важна  да изградим такива центрове в Националния център по трансфузионна технология и в държавното предприятие „Бул био“, допълни Кирил Ананиев. \r\nДеница КИТАНОВА", "date": "2018.05.03", "title": "Министър Кирил Ананиев: С МОН постигнахме съгласие да разработим  проект за NAT – технологии за диагностика на дарената кръв"}
{"url": "http://www.focus-news.net/news/2018/05/03/2517823/kyustendil-za-poreden-pat-okrazhen-sad-otlozhi-deloto-sreshtu-bivshi-i-nastoyashti-minyori-protestirali-zaradi-neizplateni-zaplati.html", "text": "За пореден път Окръжен съд отложи делото срещу бивши и настоящи миньори, протестирали заради неизплатени заплати, предаде репортер на Радио „Фокус” – Кюстендил. Гражданското дело е заведено от ръководството на мините в Бобов дол срещу 84 души, протестирали през изминалата година, с мотив за незаконни действия. Близо час съдът установяваше присъствието на страните, от 84 души се явиха 30. Предварително от страна на защитата беше изяснено, че трима души са нередовно призовани. По искане на присъстващите в съдебна зала миньори съдът определи адвокат Ивона Павлова за техен съдебен адресат, който да получава техните съобщения от съда. Съдът счете, че поради нередовно призованите лица делото не може да продължи днес, поради което го отложи и насрочи следващо заседание. Делото ще продължи на 19 юли от 14.00 часа.\r\nВенцеслав ИЛЧЕВ", "date": "2018.05.03", "title": "Кюстендил: За пореден път Окръжен съд отложи делото срещу бивши и настоящи миньори, протестирали заради неизплатени заплати"}
{"url": "http://www.focus-news.net/news/2018/05/03/2517824/evropeyski-parlament-planovete-za-byudzheta-na-es-sled-2020-g-imat-tsel-no-im-lipsva-ambitsiya.html", "text": "Повечето евродепутати приветстваха плана на Европейската комисия за увеличаване на националните вноски до 1,11% от БНП и за нови източници на приходи в дългосрочния бюджет на ЕС, съобщи пресслужбата на Европейския парламент.\r\nПредседателят на Европейския парламент Антонио Таяни заяви: „В презентацията на Комисията се наблегна на важността на политически бюджет. Подчертава се принципът на добавената европейска стойност. Отделянето на повече средства за „Еразъм+“, наука, малки и средни предприятия (МСП) и климатичните промени са позитивни аспекти. Искаше ни се да видим бюджет от 1,3% от БНП. Предвид намаляването на средствата за земеделие и кохезионна политика, ние ще направим всичко възможно да защитим нашите позиции. Важно е, че Комисията е наблегнала на ролята на ресурсите в съответствие с позициите на Парламента.“ \r\nПовечето евродепутати заявиха, че предложенията на Комисията отиват в правилната посока. Те приветстваха фокуса върху преимущественото финансиране на нови приоритети като наука, управление на границите и миграция, подкрепа за младите, отбрана и сигурност, макар че амбицията е по-малка от тази в позицията на ЕП. Много членове на ЕП също така приветстваха обвързването на европейското финансиране със спазването на върховенството на закона. \r\nГолямо мнозинство също така приветства плановете за въвеждане на нови собствени ресурси за ЕС на основата на нова схема за корпоративно данъчно облагане, приходи от системата за търговия с емисии и данък върху пластмасата, които ще позволят намаляването на преките вноски на държавите членки, основани на БНП. \r\nЕвродепутати подчертаха, че плановете за намаляване на финансирането за регионално развитие и общата селскостопанска политика трябва да бъдат обсъдени с реципиентите, но земеделските общности на Европа не трябва да бъдат жертвани. Някои изразиха съжаление, че плановете имат недостатъчна „визия“ или по-смели мерки за борба със социалните неравенства и климатичните промени. Други обаче биха предпочели Комисията да предложи по-малък бюджет на ЕС за периода 2021-2027 г. Те протестираха срещу това, което за тях е политически натиск от страна на ЕС срещу национални правителства чрез предлагането на условия, обвързващи финансирането със спазването на върховенството на закона или миграционната политика. \r\nНякои евродепутати също така посочиха, че предложенията за дългосрочна финансова рамка и собствени ресурси, както и различните програми, които ще бъдат представени през май и юни (например, земеделие, регионално развитие, наука) ще бъдат разглеждани като един цялостен пакет по време на предстоящите преговори със Съвета. \r\nЕвропейският парламент изложи своята позиция относно многогодишната финансова рамка (МФР) и собствените ресурси на ЕС на 14 май в две отделни резолюции, съответно относно „Следващата МФР: изготвяне на позицията на Парламента относно МФР след 2020 г.“ и „Реформа на системата на собствените ресурси на Европейския съюз“. \r\nОчаква се евродепутатите да отговорят на предложенията на Комисията в нова резолюция, която ще се гласува в края на май. \r\nКликнете на съответното име за пълен запис на изказването \r\nЖан-Клод Юнкер, председател на Европейската комисия \r\nГюнтер Йотингер, комисар за бюджета и човешките ресурси \r\nИзказване на Антонио Таяни, председател на ЕП, и Жан-Клод Юнкер \r\nМанфред Вебер (ЕНП, Германия) \r\nУдо Булман (С&Д, Германия) \r\nБернд Кьолмел (ЕКР, Германия) \r\nГи Верхофстад (АЛДЕ, Белгия) \r\nСка Келер (Зелените, Германия) \r\nЛиад Ни Риада (ЕОЛ/СЗЛ, Ирландия)  \r\nПатрик О‘Флин (ЕСПД, Великобритания) \r\nМадко Дзани (ЕНС, Италия) \r\nСледващи стъпки \r\nСега е ред на Съвета да договори своята позиция относно следващата МФР, чието приемане ще се нуждае от съгласието на Парламента. Евродепутатите призоваха преговорите между ЕП, Съвета и Комисията да започнат незабавно с цел евентуално постигане на споразумение преди европейските избори през 2019 г.", "date": "2018.05.03", "title": "Европейски парламент: Плановете за бюджета на ЕС след 2020 г. имат цел, но им липсва амбиция"}
{"url": "http://www.focus-news.net/news/2018/05/03/2517821/yambol-litiyno-shestvie-i-voenen-marsh-organizirat-v-grada-za-6-may.html", "text": "Общоградско честване на 6 май – Гергьовден, Деня на храбростта и празник на Българската армия, организират в Ямбол, съобщиха от пресцентъра на Община Ямбол. Отбелязването на деня на Св. вмчк. Георги Победоносец ще започне с отслужването на празничната Света литургия в храм „Св. вмчк. Георги Победоносец“, след което в 10.00 часа от църквата ще тръгне лития с иконата с вградена частица от мощите на светеца. Процесията ще премине по маршрут: ул. „Св. Георги“, „Ат. Кратунов“, „Индже войвода“, „Г. Дражев“, „Цар Ив. Александър“, пл. „Освобождение“, ул. „Г. Раковски“ и ще спре на площада пред община Ямбол. \r\nПразничното честване на 6 май – Деня на храбростта и празник на Българската армия ще продължи В 10.30 часа с традиционния тържествен ритуал по издигане на националния флаг, отслужване на молебен и марш на представителни блокове от военните формирования на ямболския гарнизон. \r\nСлед приключване на тържествения ритуал, литийното шествие с иконата на Св. Георги ще се върне по обратния маршрут до храма.\r\nНа празника на Българската армия ще бъде и ден на отворени врати в Музея на бойната слава.\r\nСпециално за отбелязването на 6 май, в небето над Ямбол ще прелетят самолети Су-25 от Авиобаза „Безмер“. Те ще участват най-напред в празничния парад в столицата, а във времето между 12.00 и 14.00 часа, при благоприятни атмосферни условия, ще прелетят и над площада в Ямбол като поздрав към гражданите по случай Деня на храбростта и на празника на Българската армия.", "date": "2018.05.03", "title": "Ямбол: Литийно шествие и военен марш организират в града за 6 май"}
{"url": "http://www.focus-news.net/news/2018/05/03/2517820/prezidentat-na-avstriya-aleksandar-van-der-belen-poznaniyata-v-avstriya-za-balgariya-ne-sa-mnogo-visoki-i-tryabva-da-na-napravim-ne-malko-po-vaprosa.html", "text": "Познанията в Австрия за България не са много високи и трябва да на направим не малко по въпроса. Това каза президентът на Австрия Александър Ван дер Белен по време на българо-австрийския бизнес форум, който се провежда в София, предаде репортер на Агенция „Фокус“.\r\n„Австрия и България имат много интензивни дипломатически отношения и това не е необичайно предвид, че сме един след друг председатели на Съвета на ЕС. Нашите приоритети са почти идентични в много области – възможностите за присъединяване в ЕС на държавите от Западните Балкани, някои въпроси, свързани с миграцията и т.н. Като икономист мога да кажа, че кохезионният фонд на европейският бюджет не са само в плюс на държавите от Източна Европа, но идеята е те да подпомогнат и останалите държави-членки. Ще видим как ще преминат разговорите относно новия бюджет, но мисля, че ще стигнем до добър компромис“, каза още австрийският държавен глава.\r\nАлександър Ван дер Белен обясни, че вчера е имал удоволствието да се срещне с представители на австрийски компании в България. „С две думи, Австрия наистина се възползва от, така да се каже, промените след падането на стената и разширението на ЕС. Но това не са едностранни взаимоотношения и се радвам, че вече и в България показателите са почти еднакви – може би в износа сме малко по-напред, но що се касае до IT сектора България води и мисля, че това и в бъдеще ще остане по този начин“, коментира той.\r\n„Още днес тръгваме за Русе и там ще водим тристранни разговори и с президента на Румъния. Във всеки един случай нашите две държави ги свърза голямо приятелство. Само критично мога да кажа, че установих, че в България познанията към Австрия са много високи, докато при обратното има още какво да се желае и трябва да направим не малко по въпроса“, каза още Ван дер Белен.\r\nТой обясни, че днес е разговарял и с премиера Бойко Борисов. „Разговаряхме  по доста щукотливи теми – перспективите пред Косово, присъединяване към ЕС на определени държави, взаимоотношенията с Русия, с Турция. Това са теми, които могат да повлияят на нашите бизнес отношения, но не трябва да ги натоварват. ЕС безспорно е поставен пред много предизвикателства – ние нямаме обща външна политика примерно. А след време това може да бъде много сериозен проблем“, каза още австрийският държавен глава и благодари на президента Румен Радев за топлия прием.\r\nЦветилена СИМЕОНОВА", "date": "2018.05.03", "title": "Президентът на Австрия Александър Ван дер Белен: Познанията в Австрия за България не са много високи и трябва да на направим не малко по въпроса"}
{"url": "http://www.focus-news.net/news/2018/05/03/2517827/georgi-ryapov-asotsiatsiya-na-taksimetrovite-shofyori-plovdiv-sdruzheniyata-na-taksimetrovite-prevozvachi-nastoyavat-za-tsyalostna-promyana-na-zakona-za-avtomobilnite-prevozi.html", "text": "Сдруженията на таксиметровите превозвачи настояват за цялостна промяна на закона за автомобилните превози и премахване на свидетелствата за съдимост. Това каза за Радио „Фокус“ – Пловдив Георги Ряпов, председател на Асоциацията на таксиметровите шофьори в Пловдив. „Основните искания на таксиметровите водачи са тотална промяна на закона за автомобилните превози и закона за местните данъци и такси, които нас не ни устройват. Оказва се, че този данък е абсолютна измислица, защото ние не можем да вкараме при такова положение нашите разходи. Всеки разход, който направим остава висящ във въздуха за наша сметка. Дори самият разход с данъка, водачът плаща парите, а в същото време превозвачът отива и получава фактура от Общината, че той е внесъл парите“, каза Георги Ряпов. Той коментира, че в Пловдив данъкът е 750 лева. В Ямбол този данък е 400 лева, а в София-850 лева. Превозвачите в Пловдив искат местният данък да бъде намален драстично и да има възможност да се плаща на вноски четири пъти в годината.\r\nДругото нещо, за което настояват браншовите организации на таксиметровите шофьори е премахване на задължителното в момента свидетелство за съдимост при започване на работа. По думите на Георги Ряпов то има голям обхват и засяга даже наказани за дребни нарушения, като по този начин им се отнема правото да практикуват професията.\r\n„В Пловдив ще сезираме прокуратурата за незаконната общинска наредба за минимална тарифа от 65 ст. на километър. Направихме консултация и с експерт счетоводител и се оказа, че най-ниската тарифа може да бъде 98 ст.“, каза Георги Ряпов.\r\nАсоциациите на таксиметровите шофьори в цялата страна настояват за среща с министъра на транспорта. Ако такава не се проведе до края на месеца, те ще направят национален протест в София.\r\nВесела КРЪСТЕВА", "date": "2018.05.03", "title": "Георги Ряпов, Асоциация на таксиметровите шофьори - Пловдив: Сдруженията на таксиметровите превозвачи настояват за цялостна промяна на закона за автомобилните превози"}
{"url": "http://www.focus-news.net/news/2018/05/03/2517826/afp-eta-napalno-priklyuchva-tsyalata-si-politicheska-deynost.html", "text": "Баската сепаратистка групировка ETA заяви в четвъртък, че „напълно разпусна всички структури\" и „сложи край на цялата си политическа дейност\", предава AFP.\r\n„ЕТА пожела да сложи край на цикъла на конфликта между Страната на баските, Испания и Франция, на цикъла на използване на политическо насилие\", се казва във „финално“ изявление от 3 май, изпратено до медиите в иберийското кралство. Тереза Герова", "date": "2018.05.03", "title": "AFP: ЕТА напълно приключва „цялата си политическа дейност“"}
{"url": "http://www.focus-news.net/news/2018/05/03/2517829/yambol-zapochvat-praskaniyata-sreshtu-komari.html", "text": "На 7 май от 22.00 до 06.00 часа на 8 май ще бъде извършено пръскане срещу комари в Ямбол, съобщиха от пресцентъра на Община Ямбол. Предвидена за обработване е обща площ от 601 декара, обхващаща централна градска част, жилищните комплекси и парковите площи.\r\nПредстоящата дезинсекция е изцяло съобразена с движението на хората по обществените места и метеорологичните условия.", "date": "2018.05.03", "title": "Ямбол: Започват пръсканията срещу комари"}
{"url": "http://www.focus-news.net/news/2018/05/03/2517830/kyustendil-zapochvat-masovi-proverki-po-povod-gergyovden-v-grada-i-regiona.html", "text": "Започват масови проверки по повод Гергьовден в Кюстендил и региона. Това каза пред Радио „Фокус” – Кюстендил д-р Велка Войнова, временно изпълняващ длъжността директор към Областна дирекция по безопасност на храните – Кюстендил. По думите й проверките започват от 4 май, те ще продължат до 9 май. Засилените проверки ще бъдат в обектите за производство и търговия с храни, складове на едро, заведения за обществено хранене, търговски обекти за търговия на дребно, както и пазарите. „Обичайно като за такъв празник, ние ще проверяваме традиционните храни – агнешко месо и пресни зеленчуци. Ще извършваме и пълни инспекции за съответствие на обектите със законодателството”, каза д-р Велка Войнова. По думите й проверките касаят правилното съхранение на суровините, сграден фонд и оборудване, здравна маркировка на трупно месо, срокове за съхранение на суровини и храни, системи за управление на безопасността на храните. „При установяване на несъответствия, ще се предприемат съответните административни мерки. При необходимост ще взимаме и проби, които ще изпращаме към лаборатории за съответствие”, каза доктор Велка Войнова.\r\nВенцеслав ИЛЧЕВ", "date": "2018.05.03", "title": "Кюстендил: Започват масови проверки по повод Гергьовден в града и региона"}
{"url": "http://www.focus-news.net/news/2018/05/03/2517831/telma-makedoniya-mnozhestvoto-makedontsi-se-protivopostavyat-na-promyanata-na-imeto-pokazva-prouchvane.html", "text": "По-голямата част от гражданите на Македония са против каквато и да било промяна в името на страната им. Това показва проучване на Македонския център за международно сътрудничество и Института за демокрация, цитирано от скопския телевизионен канал „Телма“.\r\nНикаква промяна в името не биха искали 47,1% от македонците, докато 14,4% биха приели „двойна формула“. Договорено име за международни организации е приемливо за 13,6% от респондентите, докато 10,1% ще подкрепят съгласувано име за цялостна международна употреба.\r\nВ сравнение с предходна анкета от 2013 г. се наблюдава спад от 15% в противопоставянето на всяка промяна в името, но негативното отношение към идеята продължава да доминира.\r\nПроучването е проведено в периода от 5 до 20 април сред 1004 респонденти. Допитването засяга и въпроса за промяна на Конституцията на Македония, за което настоява Гърция. За 48,3% от македонците искането на Атина е неприемливо, едва 16,4% от тях го определеят като допустимо. Тереза Герова", "date": "2018.05.03", "title": "„Телма“ (Македония): Множеството македонци се противопоставят на промяната на името, показва проучване"}
{"url": "http://www.focus-news.net/news/2018/05/03/2517825/ministar-kiril-ananiev-tselta-na-standarta-za-darzhavnite-bolnitsi-ne-e-da-spestyava-sredstva-a-da-povishava-efektivnostta-im.html", "text": "Ако със стандарта за управление на болниците нивото на просрочието се запази или намалява, няма проблем хората да получат допълнително материално стимулиране. Това каза министърът на здравеопазването Кирил Ананиев в отговор на въпрос на депутата от „БСП за България“ Георги Гьоков за единния финансов стандарт за управление на държавните болници, предаде репортер на Агенция „Фокус“.  Той поясни, че целта на стандарта не е да спестява средства, а да повишава ефективността на средствата. „Когато се прави анализ на текущите просрочия за тази година спрямо предходните се приспадат всички просрочени плащания, несвързани с решение на ръководството на самата болница. Увеличението на минималната заплата не зависи от тях. Този преразход ще го свалим. Увеличението на регулираните от държавата цени, ще го свалим. Излиза някакъв друг еднократен разход, ще го свалим. Ние ще правим съпоставка между равнопоставени при равни условия определени просрочия. Ако има и при това положение завишаване на просрочията, значи нещо куца в цялото управление и мениджмънт на болницата“, допълни министърът. \r\nДеница КИТАНОВА", "date": "2018.05.03", "title": "Министър Кирил Ананиев: Целта на стандарта за държавните болници не е да спестява средства, а да повишава ефективността им"}
{"url": "http://www.focus-news.net/news/2018/05/03/2517833/svetlan-iliev-su-aleksandar-pushkin-varna-laboratoriyata-ni-po-prirodni-nauki-i-ekologiya-e-s-neobhodimite-tehnicheski-sredstva-za-provezhdane-na-razlichni-eksperimenti.html", "text": "Съвременната Лаборатория по природни науки и екология в СУ „Александър Пушкин“ във Варна е с необходимите технически средства за провеждане на различни експерименти. Това каза в предаването „Екологичен резонанс” на Радио „Фокус“ директорът на училището Светлан Илиев. Той уточни, че в нея ще се провеждат часове и лабораторни упражнения по предметите Човек и природа, Биология, Химия, Физика и Астрономия. „За първи път в училището се изгражда лаборатория по природни науки. Ние участваме и в националната програма за закупуване на различни технически средства за часовете по природни науки, която е финансирана от Министерството на образованието. Спокойно мога да кажа, че лабораторията е обзаведена много добре и съответно, ще даде възможност за протичането на един нормален учебен процес\", коментира директорът. Светлан Илиев каза още, че учениците трябва да се научат как да опазват околната среда, защото от нея зависи и нашият живот.", "date": "2018.05.03", "title": "Светлан Илиев, СУ „Александър Пушкин“ - Варна: Лабораторията ни по природни науки и екология е с необходимите технически средства за провеждане на различни експерименти"}
{"url": "http://www.focus-news.net/news/2018/05/03/2517832/dotsd-r-petar-nenkov-v-kalofer-e-bilo-vapros-na-chest-po-mladite-da-posledvat-patya-na-po-vazrastnite-koito-sa-posvetili-zhivota-si-na-balgarskata-armiya.html", "text": "Калофер е пример за приемственост между поколенията за служба в Българската армия. Това каза в предаването „Със славната 2-ра Тракийска дивизия – За честта на България” на Радио „Фокус”- Пловдив доц. д-р Петър Ненков. По думите му офицерите, родом от Калофер, произхождат от видни родове и фамилии, които оставят ярки следи във Възраждането. В тези родове е въпрос на чест по-младите да последват пътя на по-възрастните, които вече са прекрачили прага на Военното училище и са посветили живота си на Българската армия. През периода 1878-1945 г. градът дава на Българската армия общо 111 офицери, което отнесено към броя на жителите му отрежда първо място в Карловския регион. По чинове офицерите са 11 генерали, 31 полковници, 20 подполковници, 8 майори, 23 капитани, 7 поручици и 11 подпоручици. Генералите, родом от Калофер са генералът от пехотата Никола Иванов, генерал майор Стефан Илиев, генерал майор Атила Зафиров, генерал майор Генко Мархолев, генерал майор Иван Табаков, генерал майор Христо Мархолев, генерал майор Васил Мирчев, генерал майор Тодор Комсиев, генерал майор Недялко Тодоров, генерал майор Драго Бояджиев и генерал-майор Иван Тантилов. Генерал-лейтенант Кирил Ботев, макар и роден в Карлово, също се смята за калоферец, тъй като детството и юношеските му години преминават там. По-известни офицери, родом от Калофер са флигел-адютантът на цар Борис Трети и министър на външните работи след преврата на 9 юни 1923г., полковник Христо Калфов, началникът на щаба на 6-та пехотна дивизия, полковник Христо Морфов, началникът на щаба на 1-ва пехотна дивизия и началник на отделение в Щаба и в Тила на Българската армия, полковник Донко Попов, завеждащият въоръжението в Артилерийската инспекция на Министерството на войната, полковник Боян Бракалов, героят от Сръбско-българската война 1885г. и командир на 3-а пехотна бригада в Русе, подполковник Димитър Филов, генералщабният подполковник Стефан Дренков, началникът на Морското училище, капитан 2-ри ранг Димитър Минков, командирът на батарея в 6-и артилерийски полк, загинал в Балканската война, капитан Гроздан Грозданов, посмъртно повишен в чин майор, изобретателят на първата плаваща мина в света, капитан лейтенант Стефан Калчев, загиналият като герой в сражението на Сливница, портупей юнкер (подпоручик посмъртно) Боян Ботев и много други.\r\nЦветана ТОНЧЕВА", "date": "2018.05.03", "title": "Доц.д-р Петър Ненков: В Калофер е било въпрос на чест по-младите да последват пътя на по-възрастните, които са посветили живота си на Българската армия"}
{"url": "http://www.focus-news.net/news/2018/05/03/2517834/smolyan-okrazhnata-prokuratura-privleche-kato-obvinyaem-19-godishen-mladezh-za-izvarshen-palezh.html", "text": "Окръжна прокуратура – Смолян привлече като обвиняем Алпер Д., на 19 г., за това, че запалил сгради и вещи със значителна стойност, като е имало опасност пожарът да се разпростре и върху други имоти – престъпление по чл.330 ал.2 т.2 във връзка ал. 1 от Наказателния кодекс. Това съобщиха от пресцентъра на Апелативна прокуратура – Пловдив.\r\nДо момента е установено, че на 24 април 2018 г., около 1,30 часа, в село Борино, обл. Смолян, обвиняемият Алпер Д. е запалил стопанска постройка – плевня на две нива, с два гаража на първото ниво и дървена конструкция, две дървени постройки, с намиращите с в нея борови дърва и автомобилни гуми, офис сграда с метални конструкции, с намиращото се в нея имущество и лек автомобил, марка „Тойота“. Установено е още, че обвиняемият взел решението да запали част от имуществото след употреба на алкохол.\r\nДнес по искане на Окръжна прокуратура-Смолян, съдът определи мярка за неотклонение „задържане под стража“ спрямо обвиняемия Алпер Д.", "date": "2018.05.03", "title": "Смолян: Окръжната прокуратура привлече като обвиняем 19-годишен младеж за извършен палеж"}
{"url": "http://www.focus-news.net/news/2018/05/03/2517822/prezidentat-rumen-radev-nyama-kak-da-komentirame-seriozno-ideya-za-izlizane-na-balgariya-ot-nato.html", "text": "Няма как да коментираме сериозно идея за излизане на България от НАТО. Това каза пред журналисти президентът Румен Радев във връзка с изказване на лидера на ПП „Воля“ Веселин Марешки за организирането на референдум за излизане страната но от НАТО, предаде репортер на Агенция „Фокус“.\r\n„Мисля, че това са шеги. България е част от НАТО – това е нашата колективна система за сигурност и ние сме длъжни да бъдем реални членове. Винаги ще продължа да повтарям това не само на думи, но и с реални действия по укрепване на отбранителните способности на българската армия“, коментира държавният глава.\r\nЦветилена СИМЕОНОВА", "date": "2018.05.03", "title": "Президентът Румен Радев: Няма как да коментираме сериозно идея за излизане на България от НАТО"}
{"url": "http://www.focus-news.net/news/2018/05/03/2517836/inzh-nikolay-nikolov-rdg-vapreki-che-v-poslednite-godini-narusheniyata-na-zakona-za-gorite-namalyavat-ostava-visok-broyat-na-nerazkritite-sluchai.html", "text": "Намаление на нарушенията по Закона за горите отчита Регионалната дирекция в старата столица през последните няколко години. Въпреки това, по думите на директор инж. Николай Николов, броят на неразкритите случаи се запазва висок. Той обясни пред Радио „Фокус“ – Велико Търново, че основната причина за това е, че нарушителите не се  установяват в момента на извършване на посегателството. В подобна ситуация, според законодателството, няма как да се издаде акт. За 2016 година са съставени 973 акта, а за миналата - 2017-та, те са били 721. „Много от нарушенията остават неразкрити и не се покриват с актове, тъй като не е установен моментът на извършване. За тях се правят преписки до прокуратурите, извършват се разследвания от разследващи органи, но това невинаги помага“, коментира още инж. Николов. Той допълни, че през миналата година Дирекцията отчита едва 18 % събираемост на съставените актове. По-добри резултати в тази насока има Регионалната структура на НАП, но причината е, че там се внасят задължения не само за конкретна година, но и за предходни.\r\nЛуиза ТРАНЧЕВА", "date": "2018.05.03", "title": "Инж. Николай Николов, РДГ: Въпреки че в последните години нарушенията на Закона за горите намаляват, остава висок броят на неразкритите случаи"}
{"url": "http://www.focus-news.net/news/2018/05/03/2517828/ministar-nikolay-nankov-avstriyskite-kompanii-sa-i-shte-prodalzhavat-da-badat-osnoven-partnyor-na-balgariya-v-patnoto-stroitelstvo.html", "text": "Австрийските компании са и ще продължават да бъдат основен партньор на България в пътното строителство. Това каза министърът на регионалното развитие и благоустройството Николай Нанков по време българо-австрийския бизнес форум, който се провежда в София, предаде репортер на Агенция „Фокус“.\r\n„Двустранните ни отношения мога да определя като отлични, градивни и почиващи на взаимно изгодна плоскост, а резултатите от тях са видни. Големият стокообмен между двете страни от над 1.2 млрд. евро – убеден съм, че той ще надхвърли 2 млрд. евро през следващите три-четири години“, каза още регионалният министър и уточни, че отношения на България и Великобритания не почиват само на сухи цифри, а и на историческа и прагматична почва.\r\n„Нашето ведомство смело е наричано Министерство на строителството. А строителството е един от основните двигатели на икономическия растеж в България, който за 2017 г. отбеляза 3.6 пункта, а в сравнение на първото тримесечие на 2018 г. С това за миналата година сектор „Строителство“ бележи ръст от 24.5%. Публичният дял на строителния бранш пък бележи ръст от 14.5%. И този успех в не малка степен се дължи на австрийски компании – те са наши основни контрагенти, те са строили и летище, и пътища, и транспортни коридори. Австрийска компания изгражда и един от двата язовира за питейно-битово водоснабдяване в България – нещо, което 30 г. в нашата страна не се беше случвало“, каза още министър Нанков.\r\n„Удоволствие за мен като министър и за нас като правителство е да работим и а австрийска компания, която е развила тол системите в не една или две страни не само в Европа, но и в целия свят. Тол системата освен реалните ползи ще даде и много косвени такива – в борбата с контрабандата и възможност за справяне с все по-отслабващия миграционен натиск за целия ЕС“, коментира още той.\r\nПо думите на регионалния министър България е европейската страна с най-важно геостратегичесно положение. Той посочи, че пет от десетте транспортни коридора се кръстосват на територията на страната ни. „И с оглед и приоритетите, които България си е поставила по време на председателството за развитие на пътния сектор, мисля, че ще основна предпоставка за устойчивата и дългосрочна свързаност между народите на Балканите. И ще дадат реална перспектива за по-устойчивата им интеграция към обединеното европейско семейство.  Австрийските компании ще продължават да бъдат наш основен партньор в транспортното строителство. България в следващите 7-8 години ще бъде реална строителна площадка по всички транспортни коридори“, коментира министър Нанков.\r\nЦветилена СИМЕОНОВА", "date": "2018.05.03", "title": "Министър Николай Нанков: Австрийските компании са и ще продължават да бъдат основен партньор на България в пътното строителство"}
{"url": "http://www.focus-news.net/news/2018/05/03/2517838/varna-27-e-rastat-na-chuzhdite-turisti-v-grada-ot-nachaloto-na-godinata.html", "text": "27% е ръстът на чуждите туристи във Варна за периода от януари до април. Това заяви кметът на Варна Иван Портних по време на пресконференция, заедно с министъра на туризма Николина Ангелкова, областния управител на Варна Стоян Пасев и областния управител на Добрич Красимир Кирилов, които участваха в среща с представители на местната власт и контролните органи от Варна и Добрич за готовността за летния сезон, предаде репортер на Радио „Фокус“ – Варна. Причината е навлизането на нискотарифните авиокомпании, като при дестинациите, с които вече има директна авиовръзка, увеличението на туристите е двойно. Най-голям ръст има при туристите от Израел, Холандия, Белгия, Франция,  Германия, Италия, Турция и Румъния, като туристи, които посещават Варна със собствен транспорт. От началото на годината до края на месец април броят на туристите във Варна бележи ръст от 4% спрямо миналата година.\r\nМарияна ВАЛЕНТИНОВА", "date": "2018.05.03", "title": "Варна: 27% е ръстът на чуждите туристи в града от началото на годината"}
{"url": "http://www.focus-news.net/news/2018/05/03/2517839/sport-serina-uilyams-propuska-turnira-v-madrid.html", "text": "Носителката на 23 титли от “Големия шлем” Серина Уилямс е отказала участие в предстоящия тенис турнир от сериите Premier Mandatory в Мадрид следващата седмица. Американката ще продължи тренировките си, но е предпочела да се отдаде на ангажиментите си по рекламата на документалния сериал “Да бъдеш Серина”, който започна по НВО в сряда.\r\n“Съжаляваме за отсъствието на Серина и й пожелаваме бързо възстановяване. Тя е една от големите шампионки на спорта и се надяваме в бъдеще да я видим в Мадрид”, коментира турнирният директор Маноло Сантана. \r\nУилямс направи завръщането си на корта в Индиън Уелс през март, където спечели два мача, преди да отпадне от сестра си Винъс. Впоследствие загуби в първи кръг в Маями от шампионката на Индиън Уелс 2018 Наоми Осака, като не говори изобщо пред медиите, защото бе разочарована от представянето си.\r\nОчаква се следващият турнир с участие на Серина да бъде в Рим, след което й предстои “Ролан Гарос”.", "date": "2018.05.03", "title": "Спорт: Серина Уилямс пропуска турнира в Мадрид"}
{"url": "http://www.focus-news.net/news/2018/05/03/2517837/ministar-kiril-ananiev-sluchayat-s-karmen-lazarova-ni-dava-posokata-za-promeni-v-zakona-za-zdraveto.html", "text": "Случаят с Кармен Лазарова ни дава посоката за промени в Закона за здравето. Това каза министърът на здравеопазването Кирил Ананиев във връзка със случая с медиума Кармен Лазарова, която организира група до Бразилия, с която е пътувала и болната от рак Теодора Маджарова, предаде репортер на Агенция „Фокус“.   Той уточни, че Министерството работи по този закон от по-малко от месец.  „Установи се, че Кармен не е в регистъра на Районната здравна инспекция за извършване на регламентирана дейност, така че по своята същност тя е извършила нарушение, вследствие на което ще последва  и съответното наказание“, каза министърът. Ананиев уточни, че то може да бъде до 10 хил. лв. „Разбира се, трябва да изчакаме наказателното постановление. Така или иначе наистина тя е правила и извършвала дейност, която не е регламентирана в Закона“, каза той. На въпрос дали е взимала пари за тази дейност, министърът отговори, че няма такава информация. „Мисля, че никой не работи безплатно на този свят“, коментира Ананиев. Във връзка с нейния сайт, Ананиев заяви, че след като ще има наказателно постановление, би трябвало сайтът ѝ да бъде закрит. \r\nНа въпрос дали трябва да има такива случаи, за да се прави проверка и дали ще се проверяват други лечители, Ананиев заяви, че проблемът е по-сериозен. „Със сигурност има и други лечители, които прилагат лоши практики. Това ми дава основание, че трябва Законът за здравето да бъде променен по някакъв начин и да се регламентира много по-добре дейността, която е призната и законна и категорично да бъде определена тази дейност, която е непозволена. В това число и засилване на контрола“, заяви Ананиев.  Според него в закона трябва да се предвиди и детайлно разглеждане на видовете наказания в зависимост от нерегламентираната дейност. \r\nДеница КИТАНОВА", "date": "2018.05.03", "title": "Министър Кирил Ананиев: Случаят с Кармен Лазарова ни дава посоката за промени в Закона за здравето"}
{"url": "http://www.focus-news.net/news/2018/05/03/2517844/dobrich-mestnata-komisiya-za-borba-sreshtu-protivoobshtestvenite-proyavi-na-maloletni-i-nepalnoletni-se-vklyuchi-v-initsiativata-da-pochistim-dobrich.html", "text": "Местната комисия за борба срещу противообществените прояви на малолетни и непълнолетни в Добрич се включи в инициативата, обявена от Община град Добрич - \"Дни на пролетно почистване\", съобщиха от пресцентъра на Общината. Инспектори от ДПС към Първо РУ- Добрич, обществени възпитатели, деца с възпитателен надзор и деца настанени в Центровете за настаняване от семеен тип за деца и младежи без увреждане 1, 2 и 3 почистиха района около сградата на социалните услуги, намиращи се в ЖК \"Дружба\" 3.\r\nВ края на инициативата, съвместно с децата беше озеленен двора на Центровете от семеен тип, който ще радва децата от социалните услуги и ще бъде поддържана от тях.\r\nМестната комисия благодари на всички участници, включили се в инициативата, както и за съдействието на служителите на декоративния разсадник към ОБП \"Устойчиви дейности и проекти\" - Добрич за предоставените растения, които ще направят по-красив двора на Центровете от семеен тип.", "date": "2018.05.03", "title": "Добрич: Местната комисия за борба срещу противообществените прояви на малолетни и непълнолетни се включи в инициативата „Да почистим Добрич“"}
{"url": "http://www.focus-news.net/news/2018/05/03/2517841/blagoevgrad-tarzhestvena-tseremoniya-po-otkrivane-na-renovirani-sgradi-na-politsiyata-i-pozharnata-v-sandanski-shte-se-sastoi-na-4-may.html", "text": "На официална церемония на 4 май (петък), в 15.00 часа, ще бъдат открити обновените сгради, в които се помещават Районното управление и Районната служба \"Пожарна безопасност и защита на населението\" в гр. Сандански.  Това съобщиха от пресцентъра на МВР. На официалната церемония ще присъстват министърът на вътрешните работи Валентин Радев, директорът на ГДПБЗН гл. комисар Николай Николов, представители на ръководството на МВР и МРРБ, на областната и общинската администрации.", "date": "2018.05.03", "title": "Благоевград: Тържествена церемония по откриване на реновирани сгради на полицията и пожарната в Сандански ще се състои на 4 май"}
{"url": "http://www.focus-news.net/news/2018/05/03/2517845/ministar-kiril-ananiev-problemat-s-nedostiga-na-insulin-shte-bade-reshen-s-noviya-zakon-za-lekarstvenite-produkti-v-humannata-meditsina.html", "text": "Проблемът с недостига на инсулин ще бъде решен с новия Закон за лекарствените продукти в хуманната медицина. Това каза пред журналисти министърът на здравеопазването Кирил Ананиев след заседанието на Комисията по здравеопазване, предаде репортер на Агенция „Фокус“. Ананиев поясни, че процесът, който се предвижда в закона не може да допусне такава липса. „Да се надяваме, че народните представители в бърз порядък ще приемат този закон“, каза Ананиев и посочи, че така ще се реши проблемът не само с недостига на инсулин, но и за други лекарства. \r\nВъв връзка с обществената поръчка за ваксините на децата, Кирил Ананиев увери, че няма да има никакъв проблем. „Необходимото количество ваксини ще бъде осигурено, няма да има прекъсване на терапия на тези деца“, заяви министърът. \r\nДеница КИТАНОВА", "date": "2018.05.03", "title": "Министър Кирил Ананиев: Проблемът с недостига на инсулин ще бъде решен с новия Закон за лекарствените продукти в хуманната медицина"}
{"url": "http://www.focus-news.net/news/2018/05/03/2517843/ministar-kiril-ananiev-momentnoto-reshavane-na-problema-s-lipsata-na-lekari-v-sistemata-na-telk-sa-mobilnite-grupi-a-generalnoto-nova-naredba.html", "text": "Моментното решаване на проблема с липсата на лекари в системата на ТЕЛК са мобилните групи , а генералното  е разработване на нова наредба. Това каза пред журналисти министърът на здравеопазването Кирил Ананиев във връзка с проблем в Димитровград, заради липсата на белодробни лекари, което от своя страна води до забавяне на ТЕЛК-ове, предаде репортер на Агенция „Фокус“.  По думите му генералното решение на нещата е разработваната нова наредба от страна на министерството. „Дадохме възможност в ТЕЛК да работят лекари, не само по трудови правоотношения, а да работят на граждански договор и на намалено работно време. Имаме възможност да увеличим хората, които работят в тази система. Много разчитаме на това, уточнихме със съответните пациентски организации. Стигнахме до висока степен на договореност. Може би след като изтече едномесечния срок, вие ще видите една наредба, която функционира добре и поправя редица грешки“, заяви министърът. Той поясни, че ще проследи конкретния случай за Димитровград. \r\nДеница КИТАНОВА", "date": "2018.05.03", "title": "Министър Кирил Ананиев: Моментното решаване на проблема с липсата на лекари в системата на ТЕЛК са мобилните групи , а генералното - нова наредба"}
{"url": "http://www.focus-news.net/news/2018/05/03/2517847/defense-news-dzhon-makkeyn-preporacha-kiberataka-sreshtu-rusiya-v-novata-si-kniga-v-koyato-si-prizna-che-mrazi-zliya-chovek-putin.html", "text": "Сенатор Джон Маккейн написа в новата си книга, че Америка трябва сериозно да обмисли кибератака, за да отмъсти на Русия да се намеси в изборите в САЩ, да изпрати силно послание към суперсилата, предава американският военен портал Defense News.\r\n\"Смятам, че ако [руският президент Владимир] Путин не съжалява за решението си, той отново ще се върне на мястото на престъплението\", пише Маккейн, известен републиканец от Аризона, който се бори с рак на мозъка.\r\nКнигата, озаглавена \"Неспокойната вълна\", която трябва да излезе от печат на 22 май, също засяга обвиненията, че Русия може да има компрометиращ материал, свързан с американския президент Доналд Тръмп, и потвърждава, че Маккейн е прегледал копие от досието \"Стийл\" от бивш британски шпионин, което включва скандални твърдения за Тръмп и предполагаемите му връзки с Русия.\r\nВъпреки че санкциите и търговските ограничения срещу Путин и неговите приятели са възпиращи \"трябва да накараме Путин да съжалява за нападението над основите на нашата демокрация - свободните и честни избори - ние трябва сериозно да обмислим отмъщение с видовете оръжия, които той използва\", написа МакКейн.\r\n\"Ние също имаме кибер възможности. Те трябва да се използват, за да се изложи епичната скала на корупцията на режима му или да се смути [Путин] по други начини \", пише Маккейн.\r\nВреме е Америка да отиде на офанзива в информационната война с Русия, добави Маккейн.\r\nМаккейн, председателят на комисията за въоръжените сили на Сенатът и може би най-влиятелният глас за отбрана в партията си днес, обяви в извлечения от книгата си по-рано този месец, че няма да се кандидатира за преизбиране след изтичането на настоящия му мандат. Той остро критичен към Тръмп, откакто президентът встъпи в длъжност в началото на миналата година, особено защото не се занимава достатъчно с това, което възприема като нарастваща руска заплаха.\r\nВ цялата книга МакКейн се застъпва за външна политика на основата на силата, която обхваща съюзи и защитава западните ценности като морално превъзхождаща. Той също така опровергава подхода на Тръмп за Америка на първо място като \"безсмислен\".\r\n\"Тревожа се, че сме в повратна точка, на кръстопът на историята, а решенията, взети утре, може да затварят вратата за епохата на американския световен ред\",пише  Маккейн. \"Надявам се, че не е и със сигурност не е твърде късно. Но времето ми в тази битка приключи\".\r\nВизирайки Тръмп, Маккейн пише: \"Той отказа да разграничи действията на нашето правителство от престъпленията на деспотичните управления. Демонстрацията на сила или реалност показва факсимиле на сила, изглежда, има значение повече от която и да е от нашите ценности\".\r\nВ книгат,а МакКейн пренебрегва виждането на Тръмп за Русия като потенциален съюзник. \"[Путин] никога не е, той не е сега и никога няма да бъде наш партньор\", пише Маккейн.Сенаторът се оплаква, че Путин е постигнал целите си в намесата в американските избори, като е навредил на кампанията на Хилъри Клинтън и е насърчил правителствената дисфункция на САЩ.\r\n\"Той вижда доказателства за неговия успех всеки ден в нашата поляризация и застой\", каза Маккейн за Путин.\r\nЩо се отнася до досието на Стийл, Маккейн потвърди, че го е получил от бившия британски дипломат Андрю Ууд чрез бившия служител на Държавния департамент на САЩ и старши директор по правата на човека и демокрацията Дейвид Крамер. Маккейн признава в книгата си, че е прегледал съдържанието му  и  го е предал на тогавашния директор на ФБР Джеймс Коми. Той каза, че е получил досието като постоянен критик на Путин.\r\n\"Не знам какво е вярно, частично вярно или не е вярно в досието\", пише Маккейн.\r\nСенаторът, който описа доброто отношение на Тръмп към Путин, като \"наивност и обща липса на сериозност за антагонизма на Путин спрямо интересите на САЩ и ценности им\", нарече на твърденията \"смущаващи, но нямах представа, кое от всичко беше вярно.\"\r\n\"Но бях скептичен, че Тръмп или неговите помощници активно са сътрудничили с намесата на Русия\", пише Маккейн.\r\n\"И със сигурност не исках да вярвам, че Кремъл би могъл да придобие компромат за американски президент\", добави той, използвайки общ термин в руските политически и разузнавателни кръгове за \"компрометиращ материал\".\r\nМаккейн също използва книгата, за да опровергае етикетирането му като \"руски наркоман\" от Russia Today, медия, която той определи като пропагандна ръка на руското правителство.\r\n\"Не мразя Русия. Искам за нея същата свобода, справедливост и просперитет, която американците имат. Но мразя Путин\", пише Маккейн, наричайки го\" зъл човек \".\r\nПревод и редакция:", "date": "2018.05.03", "title": "Defense News: Джон МакКейн препоръча кибератака срещу Русия в новата си книга, в която си призна, че мрази „злия човек Путин“"}
{"url": "http://www.focus-news.net/news/2018/05/03/2517840/burgas-sadat-nalozhi-nakazanie-ot-18-godini-zatvor-na-mehmed-yu-podsadim-za-ubiystvo-na-mazh-v-s-snyagovo.html", "text": "По внесен обвинителен акт на Окръжна прокуратура – Бургас, съдът наложи ефективно наказание от 18г. „лишаване от свобода“ на Мехмед Ю. (на 44 г.), съобщиха от пресцентъра на Окръжната прокуратура. Мехмед Ю. е подсъдим за това, че на 25.05.2017 г. в къща, намираща се в с. Снягово, общ. Руен, обл. Бургас, предумишлено – като действал по предварително взето и обмислено решение (снабдил се с нож, вила, лампа тип „челник“ и съставил план за начина на извършване на деянието), умъртвил посредством нанасяне на прободна рана с нож в областта на шията Ереджеб  Ш., докато той спял в дома си, като поради това обстоятелство умъртвеното лице се е намирало в безпомощно състояние – престъпление по чл. 116, ал. 1, т. 5 и т. 9, вр. чл. 115 от НК.\r\nНаказанието трябва да бъде изтърпяно при първоначален „строг“ режим в затвор.\r\nСъдебното заседание бе проведено по реда на съкратеното следствие.\r\nПрисъдата на Окръжен съд – Бургас подлежи на обжалване пред Апелативния съд в града.", "date": "2018.05.03", "title": "Бургас: Съдът наложи наказание от 18 години затвор на Мехмед Ю., подсъдим за убийство на мъж в с. Снягово"}
{"url": "http://www.focus-news.net/news/2018/05/03/2517846/plovdiv-den-na-otvoreni-vrati-organizirat-v-regionalnata-sluzhba-voenna-politsiya-na-4-may.html", "text": "На 4 май, в навечерието на Деня на Храбростта и празника на Българската армия, Регионална служба „Военна полиция” – Пловдив организира Ден на отворени врати, съобщиха от пресцентъра на Министерството на отбраната. От 10.00 до 12.00 часа военнослужещите ще демонстрират военнополицейски тактики, техники и процедури. Ще бъдат представени специализирани машини и оборудване. Динамичният показ ще наблюдават ученици от средните училища в Пловдив. Те ще получат начални знания по военна подготовка от служители на регионалната служба и Военно окръжие – Пловдив.", "date": "2018.05.03", "title": "Пловдив: Ден на отворени врати организират в Регионалната служба „Военна полиция” на 4 май"}
{"url": "http://www.focus-news.net/news/2018/05/03/2517848/kmetat-na-sofiya-yordanka-fandakova-bronzovata-kashta-simvolizira-dobroto-kulturno-partnyorstvo-na-balgariya-i-avstriya.html", "text": "Бронзовата къща символизира доброто културно партньорство на България и Австрия. Това каза кметът на София Йорданка Фандъкова след като двамата с президента на Австрия Александър Ван дер Белен провериха реализацията на проекта Бронзовата къща в столицата, предаде репортер на Агенция „Фокус“.\r\n„Този проект е по предложение на Австрия, през Австрийското посолство, във връзка с председателството на двете държави на Съвета на ЕС през 2018 г. Ние имаме утвърдено културно партньорство с Виена и се радвам, че на открито пространство в София можем да покажем съвременно изкуство. Това е временна инсталация, която е направена от български творец, който живее във Виена и аз му благодаря много. Радваме се, че след толкова много музеи, в които е излагал творбата си, сега я надгражда. И тук ще бъде показан крайният резултат, за който говорихме, че до две-три седмици ще бъде монтиран“, каза още Фандъкова и уточни, че Бронзовата къща символизира доброто културно партньорство на България и Австрия и ще остане до края на Австрийското председателство на Съвета на ЕС. \r\nЦветилена СИМЕОНОВА", "date": "2018.05.03", "title": "Кметът на София Йорданка Фандъкова: Бронзовата къща символизира доброто културно партньорство на България и Австрия"}
{"url": "http://www.focus-news.net/news/2018/05/03/2517849/vas-otmeni-dopalnitelnoto-iziskvane-v-naredbata-za-usloviyata-i-reda-za-izdavane-i-otnemane-na-razreshenie-za-izvarshvane-na-deynost-kato-operator-na-vaucheri-za-hrana.html", "text": "Върховният административен съд е уважил протест на ВАП срещу на чл.10, ал.1, т.3 от Наредба № 7 от 9.07.2003 г. за условията и реда за издаване и отнемане на разрешение за извършване на дейност като оператор на ваучери за храна и осъществяване дейност като оператор. Това съобщиха от пресцентъра на Прокуратурата на Република България.\r\nС цитираната разпоредба от наредбата е било въведено допълнително условие, отделно от условията  на чл.209, ал.2 от Закона за корпоративното подоходно облагане към желаещите да бъдат оператори на ваучери за храна, а именно „чийто образец на ваучер не отговаря на изискванията на чл. 22, ал. 2  от Наредбата, с описание на способите за защита“,  което дава основание за отказ да им бъде издадено разрешение. Съгласно разпоредбите на чл.209, ал.2 от ЗКПО изискванията за кандидати за оператори на ваучери за храна са конкретно изброени: \r\n1.  да има внесен основен (регистриран) капитал не по-малко от 2 млн. лв. към момента на подаване на документите за издаване на разрешение; \r\n2. да е регистрирано по Закона за данък върху добавената стойност; \r\n3. да не е в производство по несъстоятелност или в ликвидация; \r\n4. да няма подлежащи на принудително изпълнение публични задължения към момента на подаване на документите за разрешение; \r\n5. да се представлява от лица, които не са осъждани за умишлено престъпление от общ характер, освен ако са реабилитирани, като за българските граждани обстоятелството относно съдимостта се установява служебно , както и които  не са били членове на управителен или контролен орган на дружество, прекратено с обявяване в несъстоятелност през последните две години, предхождащи датата на решението за откриване на производство по несъстоятелност, ако са останали неудовлетворени кредитори. \r\nСъдът е възприел изцяло становището на ВАП за това, че се поставя едно изискване в повече с разпоредбата на чл.10, ал.1, т.3 от Наредбата, като се излиза извън законовите граници на изброените изисквания посочени в чл.209, ал.2 от ЗКПО за лицата, на които им се издава разрешение за оператор с ваучери за храна. \r\nТака за кандидатстващите за право да осъществяват дейност като оператори с ваучери за храна, след влизане в сила на отмяната на допълнителното изискване в наредбата, вече няма да бъде изисквано да представят образци на ваучерите отговарящи на изискванията на чл. 22, ал. 2 от Наредбата с описание на способите за защита.", "date": "2018.05.03", "title": "ВАС отмени допълнителното изискване в наредбата за условията и реда за издаване и отнемане на разрешение за извършване на дейност като оператор на ваучери за храна"}
{"url": "http://www.focus-news.net/news/2018/05/03/2517850/ministarat-za-balgarskoto-predsedatelstvo-lilyana-pavlova-i-predsedatelyat-na-ep-antonio-tayani-podpisaha-promenite-v-reglamenta-za-politicheskite-partii-na-es.html", "text": "Лиляна Павлова, министър за Българското председателство на Съвета на ЕС, и Антонио Таяни, председател на Европейския парламент, подписаха измененията на Регламента, отнасящ се до статута и финансирането на европейските политически партии и европейските политически фондации. Подписването на законодателния акт се състоя в Брюксел днес, 3 май 2018 година. Това съобщиха от пресцентъра на Министерството за Българското председателство на Съвета на ЕС 2018.\r\n„Основната цел на този Регламент е прозрачност и защита на финансовите интереси на ЕС. Тази реформа е важна и навременна. Тя ще гарантира, че средствата на ЕС отиват за европейски политически партии с политическа програма, съответстваща на потребностите и очакванията на европейските граждани“, каза министър Лиляна Павлова при подписването на документа. Тя подчерта, че цел на промените са да станат по-видими връзките между националните и европейските политически партии, както и за ограничаване на възможността за регистриране на временни субекти с цел единствено да получат финансиране от ЕС. \r\nВ бъдеще европейските политически партии ще могат да получават средства, само ако страните-членки на ЕС покажат логото и програмата на европейската партия на своите уебсайтове. Друг ключов елемент на промените е финансирането на партиите да бъде пропорционално на подкрепата, която получават на изборите. Регламентът определя и по-строги изисквания за формиране на политическа партия като вече физически лица няма да имат право да създават такава.\r\nПриемането на досието беше включено като приоритет в програмата на Българското председателство, предвид предстоящите през 2019 година избори за Европейски парламент и предвид факта, че новите правила трябва да влязат в сила преди 30 юни 2018 – датата, от която европейските политически партии могат да кандидатстват за финансиране за следващата финансова година. \r\nФинансирането за текущата 2018 година няма да бъде засегнато от новите правила. За да получат средства от ЕС за 2019 г. обаче, страните, партиите и фондациите ще трябва да се съобразят с промените в Регламента. \r\nЗаконодателният акт ще влезе в сила на следващия ден след публикуването му в официалния вестник на ЕС.", "date": "2018.05.03", "title": "Министърът за Българското председателство Лиляна Павлова и председателят на ЕП Антонио Таяни подписаха промените в Регламента за политическите партии на ЕС"}
{"url": "http://www.focus-news.net/news/2018/05/03/2517851/vitseprezidentat-iliyana-yotova-shte-se-sreshtne-sas-zamestnik-generalniya-sekretar-na-nato-rouz-gotemyuler.html", "text": "На 4 май от 15.00 часа на „Дондуков 2” вицепрезидентът Илияна Йотова ще проведе среща със заместник генералния секретар на НАТО Роуз Готемюлер. Това съобщиха от прессекретариата на държавния глава.", "date": "2018.05.03", "title": "Вицепрезидентът Илияна Йотова ще се срещне със заместник генералния секретар на НАТО Роуз Готемюлер"}
{"url": "http://www.focus-news.net/news/2018/05/03/2517852/kyustendil-v-ramkite-na-edna-godina-sluzhitelite-po-opazvane-na-gorskite-teritorii-kam-yugozapadno-darzhavno-predpriyatie-sa-sastavili-nad-1050-akta.html", "text": "В рамките на една година служителите по опазване на горските територии към Югозападно държавно предприятие са съставили над 1050 акта. Това каза пред Радио „Фокус” – Кюстендил инж. Юлий Сираков, главен експерт „Опазване на горските територии” към Югозападно държавно предприятие. 1040 от актовете са издадени по Закона за горите, а останалите са по Закона за лова. За тези нарушения са съставени актове, чиято стойност започва от 400 лева, в зависимост от квалификацията на нарушението. Те могат да бъдат и много повече, включително и сигнализиране на районните прокуратури, ако нарушенията бъдат квалифицирани като престъпление по Закона за горите. Югозападното държавно предприятие е създадено през 2011 година, като то стопанисва държавните горски територии в седем административни области – Благоевград, Кюстендил, София град, София област, Пазарджик, Перник и Ловеч. В състава му влизат 41 териториални поделения, от които 36 държавни горски стопанства и 5 – държавни ловни стопанства. Служителите на тези предприятия имат правомощия да извършват проверки в държавните горски територии, както и по пътищата за транспортиране на дървесина. „Служителите по опазване на горските територии извършват проверки по стопанисване и опазване на горските територии, по законите за лова и опазване на дивеча, както и по закона  за биоразнообразието”, каза Юлий Сираков.\r\nВенцеслав ИЛЧЕВ", "date": "2018.05.03", "title": "Кюстендил: В рамките на една година служителите по опазване на горските територии към Югозападно държавно предприятие са съставили над 1050 акта"}
{"url": "http://www.focus-news.net/news/2018/05/03/2517854/tass-prezidentat-na-moldova-obvini-es-v-namesa-v-predstoyashtite-parlamentarni-izbori-v-stranata.html", "text": "Президентът на Молдова Игор Додон обвини Европейския съюз в опит да повлияе на изхода на предстоящите през тази година парламентарни избори в страната. Държавният глава написа това в четвъртък на своята страница във „Фейсбук“, предава ТАСС.\r\n„Европейците готвят нов АЕИ (Алианс за европейска интеграция) в Молдова. Искат отново да вземат властта в нашата страна, като създадат дясноцентристко мнозинство, както това им се удаде по-рано“, отбеляза Додон, определяйки намесата като „сериозно нарушение на държавния суверенитет“. „Обвиняват ни в сътрудничество с Русия, но пращат европейски комисари да помагат за формирането на правителство след избори“, уточни президентът.\r\nКоментарите на Додон са в отговор на интервю на министър-председателя на Молдова Павел Филип пред местното интернет издание „Трибуна“, в което премиера предложи на представителите на ЕС „да станат посредници във формирането на коалиция на проевропейските партии след изборите“. Филип, който е вицепредседател на контролиращата парламента Демократическа партия на Молдова също призова Брюксел да активизира проектите в републиката, за да „повиши привлекателността на курса към интеграция в ЕС“ преди изборите.\r\nТАСС припомня, че от 2009 година Молдова е управлявана от коалиция на проевропейските партии. Лидерите на тези фракции, осигурили си подкрепа от страна на Вашингтон и Брюксел, обещаха да уредят влизане на страната в Съюза. Но управлението им бе ознаменувано от икономическа криза и серия корупционни и политически скандали. Последните анкети показаха, че около 80% от населението няма доверие на властите, а броят на привържениците на провъзгласения от правителството курс към евроинтеграция се смалява.\r\nТова повлия на президентските избори през 2016 година, на които победа извоюва Додон, тогава начело на застъпващата се за възстановяване на отношенията с Русия опозиционна Партия на социалистите на Република Молдова. Освен това, през това време в Молдова се появи силна проевропейска опозиция. Според данните от социологическите проучвания, социалистите ще постигнат най-добър резултат на предстоящите избори, но Додон смята, че те могат да загубят, ако жестоко критикуващите се помежду си проевропейски партии успеят да се договорят за коалиция.\r\nПревод и редакция:", "date": "2018.05.03", "title": "ТАСС: Президентът на Молдова обвини ЕС в намеса в предстоящите парламентарни избори в страната"}
{"url": "http://www.focus-news.net/news/2018/05/03/2517853/dotsd-r-petar-nenkov-pametnik-cheshma-v-tsentara-na-kalofer-napomnya-za-215-te-svidni-zhertvi-vav-voynite-za-natsionalno-obedinenie.html", "text": "Паметник-чешма в центъра на Калофер напомня за 215-те свидни жертви във войните за национално обединение на България. Това каза в предаването „Със славната 2-ра Тракийска дивизия-За честта на България” на Радио „Фокус”- Пловдив доц.д-р Петър Ненков. По думите му жителите на малкия подбалкански град решават да увековечават паметта на загиналите през двете Балкански войни 1912-1913 г. и в Първата световна война 1915-1918 г. с издигането на паметник. Инициативата за неговото изграждане е на „Комитет – паметник“ с председател о.з полковник Никола Колев и секретар-свещеникът Христо Николов. Мястото за строежа е утвърдено от Министерството на благоустройството на 23 ноември 1936 г. в центъра на Калофер, на десния бряг на река Тунджа. Проектът на паметника-чешма е одобрен от Художествения съвет от Отделението за военни музеи, паметници и гробове при Щаба на Армията, с протокол №111/9 юли 1936 г. и автори военният художник проф.Димитър Гюдженов и военният скулптор Михаил Михайлов. Протоколът е одобрен от Началник щаба на войската на 14 юли 1936 г. През 1937 г. е положен и осветен основният камък на паметника. Средствата за построяването му, в размер на 50 000 лв., са събрани от гражданите на Калофер, от Дружеството на запасните офицери – инвалиди от войните и от Калоферската дружба в София. През 1938 г. на стария площад на Калофер бива издигнат войнишкият паметник – чешма. На южната страна, под излетия от бронз орден за храброст четем надпис: „Слава на Калоферци! Тя вечно ще живее“ 1915 – 1918г. На четирите страни на паметника, върху гранит с бронзови букви, са изписани имената на 215-те загинали войни от Калофер. От главата на лъв и два чучура в долната част на паметника, от изграждането му до днес струи бистра планинска вода в памет на калоферци, положили костите си пред олтара на Отечеството. „През 2001 г. вандали задигат пет от шестте плочи, изработени от бронзов метал”, разказа Петър Ненков. През 2003 г. се създава инициативен комитет за възстановяване на войнишкия паметник. „Членовете на комитета, заедно с кметовете на Община Карлово и на Кметство Калофер излизат с предложение за възстановяване на изчезналите плочи и възобновяване традиционното честване на 6 май – Празника на Българската армия пред паметника – светиня, намиращ се в центъра на града с участие на почетна рота от 61-ва Стрямска механизирана бригада”, добави Петър Ненков. Реставрацията на паметник – чешмата се осъществява от представители на Националния дарителски фонд „13 века България“. Паметникът е възстановен с шест броя черни полирани гранитни плочи, върху които са изсечени имената на всички загинали във войните калоферци. На 6 май 2004 г. възстановеният паметник – чешма е открит отново тържествено.\r\nЦветана ТОНЧЕВА", "date": "2018.05.03", "title": "Доц.д-р Петър Ненков: Паметник-чешма в центъра на Калофер напомня за 215-те свидни жертви във войните за национално обединение"}
{"url": "http://www.focus-news.net/news/2018/05/03/2517855/ministar-nikolina-angelkova-shte-sledim-striktno-da-se-spazvat-otgovornostite-za-stopanisvane-na-plazhovete-i-mestata-za-nastanyavane-i-hranene.html", "text": "Министерството на туризма ще продължи интензивните проверки по плажовете това лято и ще следи стриктно да се спазват отговорностите за стопанисване на ивиците и на местата за настаняване и хранене. Това заяви министърът на туризма Николина Ангелкова на среща в курорта Златни пясъци с хотелиери и други представители на бранша, съобщиха от министерството. В нея се включиха също областният управител на Варна Стоян Пасев и кметът на община Варна Иван Портних. Сутринта имахме много ползотворна дискусия с представители на местната власт и контролните органи от Северното Черноморие и на нея уточнихме, че тази година съвместно ще организираме повече инспекции, но те ще се осъществяват така, че да не пречат на основната дейност на туристическия бранш . Ние като институция, отговорна за управлението на морските плажове, ще наблюдаваме безкомпромисно дали се спазват договорите за наем и концесия, както и изискванията към местата за настаняване, хранене и развлечения. Министър Ангелкова акцентира, че контролът за добро качество в туризма върви паралелно с намаляване на административната тежест за бизнеса и гражданите. С промените в Закона за туризма значително се облекчи работата на бранша, като отпаднаха 19 вида документи на хартия, изисквани до момента. \r\nМинистърът прогнозира успешен сезон и съобщи, че ранните записвания за пазар България вървят добре. Очакваме 5 процента ръст на заявените полети. Ще се осъществяват полети на „Томас Кук“ на летище Варна до Англия, което ще подпомогне сезона, съобщи още ресорният министър. Сред дискутираните теми бе и реконструкцията на пречиствателната станция в комплекса. Очаква се следващото лято тя да влезе в експлоатация. Много неща се правят съвместно с останалите институции за подобряване на пътната инфраструктура в курортните зони и това е очевидно, подчерта министър Ангелкова. Тя анонсира, че предстои министерството да организира и конференция съвместно с МОСВ за оптималното събиране на отпадъците по Черноморието и за опазване чистотата на водата.", "date": "2018.05.03", "title": "Министър Николина Ангелкова: Ще следим стриктно да се спазват отговорностите за стопанисване на плажовете и местата за настаняване и хранене"}
{"url": "http://www.focus-news.net/news/2018/05/03/2517858/ministerstvoto-na-zdraveopazvaneto-raboti-za-vavezhdaneto-na-nat-tehnologiya-za-diagnostika-na-darenata-krav.html", "text": "Министерството на здравеопазването подготвя проект за пилотно въвеждане на NAT технология в Националния център по трансфузионна хематология и в държавното дружество „Бул Био“. Проектът ще е част от националните програми, подпомагащи развитието на научните изследвания към Министерството на образованието и науката, а индикативната му стойност е 2 млн. лв. Това съобщиха от пресцентъра на министерството.\r\nПредвидено е да бъдат закупени апарати от висок клас за извършване на NAT диагностика на дарената кръв, с необходимите за нея реактиви и софтуерно осигуряване. \r\nМинистерството на здравеопазването ще изготви единна методика и процедура за въвеждането и прилагането на технологията в трансфузионната система на Република България. Предвижда се и провеждане на обучение на специалистите, които ще работят с високотехнологичната апаратура. \r\nNAT технологията за диагностика на дарената кръв е най-точният известен на науката метод за изследване на кръвта за вирусите на хепатит В, С, ХИВ и други инфекции. Към момента кръвта се изследва по така наречения „серологичен метод“. Разликата между двата подхода е в по-високата чувствителност и прецизност на NAT технологията. При нея прозоречният период, в който е налице инфекция, но тя е без клинична проява и не може де бъде констатирана, е в рамките само на няколко дни. При серологичните изследвания периодът е по-дълъг и трае близо месец.", "date": "2018.05.03", "title": "Министерството на здравеопазването работи за въвеждането на NAT технология за диагностика на дарената кръв"}
{"url": "http://www.focus-news.net/news/2018/05/03/2517857/sofiya-dvizhenieto-v-rayona-na-vhoda-na-vladaya-v-posoka-pernik-se-osashtestvyava-v-edna-lenta-poradi-ptp.html", "text": "Движението по пътя София - Перник в района на входа на Владая се осъществява в една лента в посока Перник поради пътнотранспортно произшествие. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.03", "title": "София: Движението в района на входа на Владая в посока Перник се осъществява в една лента поради ПТП"}
{"url": "http://www.focus-news.net/news/2018/05/03/2517860/obshtina-haskovo-shte-ima-nov-sayt-ot-4-may.html", "text": "От 4 май Община Хасково ще има нов сайт, съобщиха от пресцентъра на общината. От 10.00 часа Haskovo.bg  ще бъде с променена визия. Целта е по-лесно гражданите да намират необходимата им информация. До средата на май се очаква да заработи виртуалният посттерминал, чрез който ще могат да се плащат данъци и такси към общината без да се използват външни електронни системи за разплащане, които работят в момента. В рамките на месец ще стартират 10 нови електронни  услуги от ГРАОН  и дирекция  „Архитектура, градоустройство, строителство и инвестиции“. Така също в новия сайт има анкети към гражданите.", "date": "2018.05.03", "title": "Община Хасково ще има нов сайт от 4 май"}
{"url": "http://www.focus-news.net/news/2018/05/03/2517859/apelativniyat-sad-v-plovdiv-ostavi-v-aresta-obvineniya-v-podkup-nachalnik-na-rpu-rakovski-georgi-iliev.html", "text": "Апелативният съд в Пловдив потвърди решението на Окръжния съд, като постанови най-тежката мярка за неотклонение „Задържане под стража” спрямо началника на РПУ-Раковски Георги Илиев, предаде репортер на Радио „Фокус”- Пловдив. Според съда, ако Илиев е с по-лека мярка за неотклонение може да въздейства върху свидетели по разследването. Той е обвинен в подкуп в размер на 20 хил. лева чрез изнудване и злоупотреба със служебно положение. Предвиденото наказание за подобно престъпление е затвор от 3 до 10 години.\r\nСпоред адвоката му Стоян Донков, Илиев няма общо с подкупа, който е уговорен и взет от двамата му подчинени, които искат да го „натопят“.\r\nГеорги Илиев беше задържан на 18 април, заедно с още двама негови подчинени от полицейското управление в Раковски.\r\nЦветана ТОНЧЕВА", "date": "2018.05.03", "title": "Апелативният съд в Пловдив остави в ареста обвинения в подкуп началник на РПУ-Раковски Георги Илиев"}
{"url": "http://www.focus-news.net/news/2018/05/03/2517861/sofiya-mazhat-hvarlil-bombichka-na-macha-levski-tsska-ostava-v-aresta.html", "text": "Състав на Софийски апелативен съд е оставил без уважение жалбата на защитата на обвиняемия Й.И. (на 25 години) за изменение на мярката му за неотклонение „задържане под стража“ в по-лека, съобщиха от пресцентъра на Апелативна прокуратура - София. \r\nЙ.И. е бил привлечен към наказателна отговорност от Софийска градска прокуратура за това, че на 18.04.2018 г., по време на футболен мач на Национален стадион „Васил Левски“, хвърлил самоделно взривно устройство. При избухването му се счупило стъкло на врата и били нанесени телесни повреди на двама полицейски служители. По време на мача извършителят на деянието бил с маска. В хода на разследването на случая той бил установен. \r\nВ днешното съдебно заседание прокурорът от Софийска апелативна прокуратура подчерта, че Й.И. представлява обществена опасност, поради характера на тежкото престъпление, което е извършил. Действията му заплашвали и сигурността на присъстващите на събитието граждани. \r\nТези аргументи на обвинението са били споделени от съдебния състав на Апелативния съд. \r\nОпределението на съда не подлежи на обжалване.", "date": "2018.05.03", "title": "София: Мъжът, хвърлил бомбичка на мача \"Левски\" - ЦСКА, остава в ареста"}
{"url": "http://www.focus-news.net/news/2018/05/03/2517862/yeni-safak-turtsiya-provezhda-voenni-manevri-v-zapaden-anadol-i-egeysko-more.html", "text": "Първите кадри от ученията „ЕФЕС 2018“ на турските Въоръжени сили бяха споделени в четвъртък на официалния уеб сайт на турския Генерален щаб, пише електронното издание на турския консервативен ежедневник Yeni Safak.\r\nМаневрите на турската армия, които се надзирават от Командването на Егейската армия, ще се проведат в Западен Анадол, централният Егейски регион, Измирския залив и стрелковия полигон Доганбей с участието на приятелски и съюзнически войски между 7 и 11 май.\r\nВоенното учение има за цел да развие обединените военни и бойни способности на общото командване и звена, формирани от армиите на участващите държави в единна операция, така че да обхване всички аспекти на битката в подготовката за действителна война.\r\nМаневрите ще се проведат с участието на турския Генерален щаб, командването на турските военновъздушни сили, командването на сухопътните сили на Турция, командването на Специалните части на Генералния щаб, командването на Бреговата охрана, Казахстан, Косово, Унгария, Македония, Монголия, Узбекистан, Пакистан, Румъния, Словакия, Саудитска Арабия, Азербайджан, Бахрейн, Бангладеш, Босна и Херцеговина, Грузия, Великобритания, Италия, Катар и Турската република Северен Кипър.\r\nАктивната фаза на ученията ще бъде на 9-10 май.\r\nТурските въоръжени сили (TAF) споделиха кадри от военните маневри от „ЕФЕС 2018“. \"Учението „ЕФЕС 2018“, което е планирано военно учение на турските въоръжени сили, се провежда между 11 април и 11 май 2018 г. с участието на приятели и съюзници\".\r\nПревод и редакция:", "date": "2018.05.03", "title": "Yeni Safak: Турция провежда военни маневри в Западен Анадол и Егейско море"}
{"url": "http://www.focus-news.net/news/2018/05/03/2517864/sofiya-zhena-e-postradala-sled-kato-avtomobilat-y-se-e-preobarnal-do-karaulkata-na-vladaya-nyama-opasnost-za-zhivota-y.html", "text": "Лек автомобил се е преобърнал до караулката на Владая. Това съобщиха за Агенция „Фокус“ от пресцентъра на МВР. Сигналът за инцидента е подаден в 17.10 часа. Пострадала е една жена. Контактна е и няма опасност за живота й. Движението в района е затруднено.\r\nБиляна ИВАНОВА", "date": "2018.05.03", "title": "София: Жена е пострадала след като автомобилът й се е преобърнал до караулката на Владая, няма опасност за живота й"}
{"url": "http://www.focus-news.net/news/2018/05/03/2517865/vidin-lek-avtomobil-se-e-preobarnal-na-izhoda-na-grada-v-posoka-dunavtsi.html", "text": "Лек автомобил се е преобърнал на изхода на града в посока Дунавци, съобщиха за Радио „Фокус“ – Видин от \"Пътна полиция\". Произшествието е станало след 14.00 часа. Няма пострадали. До отстраняването на катастрофиралия автомобил от пътното платното, трафикът е бил отклонен само в едната лента за движение. Движението в този участък от пътя вече е възстановено.\r\nАнна ЛОЗАНОВА", "date": "2018.05.03", "title": "Видин: Лек автомобил се е преобърнал на изхода на града в посока Дунавци"}
{"url": "http://www.focus-news.net/news/2018/05/03/2517863/inzh-yuliy-sirakov-yuzdp-neobhodima-e-yasna-metodika-i-razgranichavane-na-otdelnite-narusheniya-v-gorskite-teritorii.html", "text": "Необходима е ясна методика и разграничаване на отделните нарушения в горските територии. Това каза пред Радио „Фокус” – Кюстендил инж. Юлий Сираков, главен експерт „Опазване на горските територии” към Югозападно държавно предприятие. По думите му е похвална инициативата на парламентаристите, с чието решение се увеличават санкциите и наказанията по отношение на нарушенията в горите. „Това увеличаване на санкциите може да бъде само при едно условие – ясна методика и разграничаване на самите нарушения. Да се знае кои са административни нарушения, кои нарушения са квалифицирани като нарушения по Закона за горите. В проекта на закон се дава една дефиниция, а именно до една минимална работна заплата щета, да се знае, че това е административно нарушение, а след това е нарушение по Закона за горите”, каза Сираков. По думите му до момента не е имало ясна методика. „Ние имаме системни нарушители с по 20-30 акта и нагоре. В Държавно горско стопанство „Разлог”, в Държавно горско стопанство „Дупница”, почти във всяко териториално поделение имаме системни нарушители, на които годишно им се съставя минимум по 10-15 акта и към момента няма разрешение, най-вече става въпрос а за рецидиви, за които трябват крути мерки”, каза Юлий Сираков. Според него трябва да се работи и по отношение на по-добрата сигурност за служителите, извършващи проверки на място, защото те в момента стават обект на нападения и посегателства.\r\nВенцеслав ИЛЧЕВ", "date": "2018.05.03", "title": "Инж. Юлий Сираков, ЮЗДП: Необходима е ясна методика и разграничаване на отделните нарушения в горските територии"}
{"url": "http://www.focus-news.net/news/2018/05/03/2517868/montana-obvinyaem-za-ubiystvo-na-nepalnoletna-s-koyato-zhiveel-na-semeyni-nachala-e-predaden-na-sad.html", "text": "Обвиняем за убийство на непълнолетна, с която живеел на семейни начала, предаден на съд в Монтана, съобщиха от пресцентъра на Апелативна прокуратура - София. Окръжна прокуратура – Монтана е предала на съд Цв. А. за извършено от него престъпление по чл. 116, ал. 1, т. 6, пр. 2 и 3, вр. чл. 115 от НК. Обвиняемият А. (на 22 години) живял на съпружески начала с непълнолетната Г.Цв. в с. Малорад. Двамата имали дъщеря, родена през м. септември 2016 г. Мъжът често се напивал и упражнявал физическо насилие върху Г.Цв., не осигурявал средства за прехрана, поради което майката с детето често гладували. По тази причина тя неколкократно се връщала в дома на близките си в с. Габровница, а след известно време се прибирала обратно при обвиняемия. \r\nОколо седмица преди инцидента Г.Цв. взела със себе си малолетната си дъщеря и отново отишла при майка си. След напускането на дома му в с. Малорад мъжът често й звънял по телефона, като настоявал тя да се прибере при него. \r\nКъсно вечерта на 19.08.2017 г. обвиняемият А. дошъл в къщата, в която живеела Г.Цв. с детето, и поискал да разговарят навън. Двамата седнали на пейка на терасата за известно време, като жената категорично отказвала да се върне при него. Когато тя влязла в къщата, за да успокои разплакалото се дете, той я последвал. Между двамата възникнала свада, провокирана от обвиняемия , който смятал, че тя има връзка с друг мъж. Той се нахвърлил върху пострадалата, бутнал я и започнал да й нанася силни удари с юмруци в областта на главата и с нож, намерен от него в помещението. \r\nМайката на Г. Цв. чула викове и влязла в стаята, като носела бебето в ръцете и в същото време се опитвала да защити дъщеря си. Обвиняемият я съборил на пода, след което насочил ножа срещу детето. Жената успяла да се отскубне, избягала в коридора, където била застигната от него. Уплашена за живота на внучката си, тя затиснала врата на стаята от вътрешната страна, за да попречи на А. да се върне и да го нарани. \r\nЦв.А. нанесъл 29 удара с нож на майката на детето си и множество с юмруци в областта на главата, шията и гръдния кош. В резултат пострадалата получила множествена травма, прободно-порезно нараняване в областта на десния бял дроб, кръвоизливи и остро обезкървяване на вътрешните органи. \r\nСлед тези действия обвиняемият започнал схватка с влезлия в къщата дядо на жената, след което избягал, а по-късно се предал в полицията. \r\nОт множеството травми Г.Цв. починала в линейката на пристигналия екип на спешна медицинска помощ. \r\nПредстои съдът да насрочи разпоредително заседание по делото срещу обвиняемия за убийство Цв.А.", "date": "2018.05.03", "title": "Монтана: Обвиняем за убийство на непълнолетна, с която живеел на семейни начала, е предаден на съд"}
{"url": "http://www.focus-news.net/news/2018/05/03/2517869/nimh-nay-golyamo-kolichestvo-valezhi-e-imalo-v-yuzhnata-chast-na-sofiyskoto-pole.html", "text": "Най-голямо количество валежи е имало в южната част на Софийското поле. Това съобщиха за Агенция \"Фокус\" от Националния институт по метеорология и хидрология (НИМХ) към БАН във връзка с краткотрайните валежи в столицата. \"Най-интензивни валежи е имало в районите „Борово“ и „Иван Вазов“, а в район „Младост“ е имало само гърмеж. 5л./кв. м. е отчетеното количество  на Черни връх към 15:00 часа.\r\nКъм 15:00 часа най-високи температури в страната са: Във Велико Търново – 28 градуса, 27 – Ловеч, 26 градуса – Ново село, Видинско,  Кнежа, Русе, Разград, Гоце Делчев, Кърджали, а 25 градуса в София и Сандански. По Черноморието температурите са малко по- ниски – във Варна – 19, в Бургас – 17 градуса.", "date": "2018.05.03", "title": "НИМХ: Най-голямо количество валежи е имало в южната част на Софийското поле"}
{"url": "http://www.focus-news.net/news/2018/05/03/2517842/ministarat-na-turizma-nikolina-angelkova-shte-provede-rabotna-sreshta-v-burgas-s-kontrolnite-organi-za-podgotovkata-na-sezona.html", "text": "Министърът на туризма Николина Ангелкова ще проведе работна среща с контролните органи на 4 май в Бургас, съобщиха от пресцентъра на министерството. С институциите от област Бургас ще бъдат обсъдени мерки и инициативи за гарантиране на успешен летен сезон и спокойна почивка на туристите. В дискусията ще участват представители на местната власт и бизнеса.", "date": "2018.05.03", "title": "Министърът на туризма Николина Ангелкова ще проведе работна среща в Бургас с контролните органи за подготовката на сезона"}
{"url": "http://www.focus-news.net/news/2018/05/03/2517870/pregled-na-mezhdunarodnite-novini-do-18-chasa-agentsiya-fokus.html", "text": "Израел и Кипър отиват на международен арбитраж, за да решат спор за разпределянето на природен газ в съвместно офшорно находище, според информацията, разпространена от медиите, пише базираният в САЩ гръцки новинарски портал The Greek Reporter.\r\nИзраелският сайт за бизнес новини \"Глоубс\" заяви, че двете страни не могат да се разберат как да продължат с разработването на газовото находище \"Афродита\", разположено на границата на съответните им икономически зони.\r\nИзраелците оценяват количеството газ от своята страна на 7-10 милиарда кубически метра, докато газът в кипърската част на резервоара, собственост на Delek Group, контролиран от Yitzhak Tshuva, се оценява на 100 милиарда кубически метра.\r\nТъй като газът от израелската страна е част от един геоложки резервоар, добивът му зависи от споразуменията между двете страни.\r\nИзраел и Кипър подписаха споразумение за делинеация през 2010 г., но досега не са се договорили как да се разработят газови резервоари, пресичащи двете икономически зони.\r\n\"Държавата не се е отказала от находището и няма да се откаже от своя дял, дори и тази част да е сравнително малка\", заяви за „Глобус“ министърът на националната инфраструктура, енергетиката и водните ресурси Ювал Стайниц. \"Държавата няма да се откаже от своя дял нито от природния газ, нито от приходите от находището  Афродита и също така не може да направи това в името на фирмите, които го държат\".\r\nПри отсъствието на споразумение за разпределение, Израел отказва да позволи на Кипър да развие Афродита, защото изпомпването на газ от него също ще доведе до изпомпване на газ от израелската част.\r\n\"Има преговори, които за съжаление продължават години наред, но наскоро постигнахме съгласие с кипърците, което изглежда разумно за нас. Въз основа на цифрите, предоставени от двете страни, международният арбитър ще определи какъв процент ще получат Израел и Кипър \", каза Стайниц. \"Преди всичко, обаче, ще позволим на компаниите от двете страни да проведат дискусии в опит да постигнат разбирателство. Ако това не стане, в рамките на няколко месеца ще има арбитраж“.\r\nКогато проблемът се появи отново миналия месец, кипърски правителствен източник отхвърли искането.\r\n\"Претенцията, която е стара, е неоснователна, тъй като те официално признават, че количеството, открито в „Ишай“ (израелската част на кладенеца), е незначително и не може да бъде възстановено\", заяви източникът пред Кипърската информационна агенция.\r\nСобствениците на „Ишай“ бяха помолили правителството на Израел да предприеме стъпки за запазване на правата на страната в Афродита.\r\nПредседателят на \"Израелска възможност\", един от партньорите в „Ишай“, заяви, че разрешавание на реализация на сделката без да се вземат предвид интересите й, би било опасен прецедент, който би могъл да засегне други находища в региона.\r\nВъпросът излезе на преден план след официални изявления, че Кипър и Египет са близо до споразумение за износ на кипърски газ в съседната държава.\r\nМинистърът на енергетиката Георгиос Лакотрипис потвърди доклада в сряда.\r\n\"Наскоро се съгласихме, че първо ще поискаме от компаниите да се опитат да постигнат съгласие между тях ... и ако това не е възможно ... тогава ще разгледаме възможността да се започне арбитраж\", уточни той.\r\nМинистърът заяви, че усилията за постигане на споразумение за съвместно използване на резервите продължават от доста време на политическо равнище и че това е едно от най-сериозните различия между двете страни.\r\n***Първите кадри от ученията „ЕФЕС 2018“ на турските Въоръжени сили бяха споделени в четвъртък на официалния уеб сайт на турския Генерален щаб, пише електронното издание на турския консервативен ежедневник Yeni Safak.\r\nМаневрите на турската армия, които се надзирават от Командването на Егейската армия, ще се проведат в Западен Анадол, централният Егейски регион, Измирския залив и стрелковия полигон Доганбей с участието на приятелски и съюзнически войски между 7 и 11 май.\r\nВоенното учение има за цел да развие обединените военни и бойни способности на общото командване и звена, формирани от армиите на участващите държави в единна операция, така че да обхване всички аспекти на битката в подготовката за действителна война.\r\nМаневрите ще се проведат с участието на турския Генерален щаб, командването на турските военновъздушни сили, командването на сухопътните сили на Турция, командването на Специалните части на Генералния щаб, командването на Бреговата охрана, Казахстан, Косово, Унгария, Македония, Монголия, Узбекистан, Пакистан, Румъния, Словакия, Саудитска Арабия, Азербайджан, Бахрейн, Бангладеш, Босна и Херцеговина, Грузия, Великобритания, Италия, Катар и Турската република Северен Кипър.\r\nАктивната фаза на ученията ще бъде на 9-10 май.\r\nТурските въоръжени сили (TAF) споделиха кадри от военните маневри от „ЕФЕС 2018“. \"Учението „ЕФЕС 2018“, което е планирано военно учение на турските въоръжени сили, се провежда между 11 април и 11 май 2018 г. с участието на приятели и съюзници\".\r\n***Президентът на Молдова Игор Додон обвини Европейския съюз в опит да повлияе на изхода на предстоящите през тази година парламентарни избори в страната. Държавният глава написа това в четвъртък на своята страница във „Фейсбук“, предава ТАСС.\r\n„Европейците готвят нов АЕИ (Алианс за европейска интеграция) в Молдова. Искат отново да вземат властта в нашата страна, като създадат дясноцентристко мнозинство, както това им се удаде по-рано“, отбеляза Додон, определяйки намесата като „сериозно нарушение на държавния суверенитет“. „Обвиняват ни в сътрудничество с Русия, но пращат европейски комисари да помагат за формирането на правителство след избори“, уточни президентът.\r\nКоментарите на Додон са в отговор на интервю на министър-председателя на Молдова Павел Филип пред местното интернет издание „Трибуна“, в което премиера предложи на представителите на ЕС „да станат посредници във формирането на коалиция на проевропейските партии след изборите“. Филип, който е вицепредседател на контролиращата парламента Демократическа партия на Молдова също призова Брюксел да активизира проектите в републиката, за да „повиши привлекателността на курса към интеграция в ЕС“ преди изборите.\r\nТАСС припомня, че от 2009 година Молдова е управлявана от коалиция на проевропейските партии. Лидерите на тези фракции, осигурили си подкрепа от страна на Вашингтон и Брюксел, обещаха да уредят влизане на страната в Съюза. Но управлението им бе ознаменувано от икономическа криза и серия корупционни и политически скандали. Последните анкети показаха, че около 80% от населението няма доверие на властите, а броят на привържениците на провъзгласения от правителството курс към евроинтеграция се смалява.\r\nТова повлия на президентските избори през 2016 година, на които победа извоюва Додон, тогава начело на застъпващата се за възстановяване на отношенията с Русия опозиционна Партия на социалистите на Република Молдова. Освен това, през това време в Молдова се появи силна проевропейска опозиция. Според данните от социологическите проучвания, социалистите ще постигнат най-добър резултат на предстоящите избори, но Додон смята, че те могат да загубят, ако жестоко критикуващите се помежду си проевропейски партии успеят да се договорят за коалиция.\r\n*** Сенатор Джон Маккейн написа в новата си книга, че Америка трябва сериозно да обмисли кибератака, за да отмъсти на Русия да се намеси в изборите в САЩ, да изпрати силно послание към суперсилата, предава американският военен портал Defense News.\r\n\"Смятам, че ако [руският президент Владимир] Путин не съжалява за решението си, той отново ще се върне на мястото на престъплението\", пише Маккейн, известен републиканец от Аризона, който се бори с рак на мозъка.\r\nКнигата, озаглавена \"Неспокойната вълна\", която трябва да излезе от печат на 22 май, също засяга обвиненията, че Русия може да има компрометиращ материал, свързан с американския президент Доналд Тръмп, и потвърждава, че Маккейн е прегледал копие от досието \"Стийл\" от бивш британски шпионин, което включва скандални твърдения за Тръмп и предполагаемите му връзки с Русия.\r\nВъпреки че санкциите и търговските ограничения срещу Путин и неговите приятели са възпиращи \"трябва да накараме Путин да съжалява за нападението над основите на нашата демокрация - свободните и честни избори - ние трябва сериозно да обмислим отмъщение с видовете оръжия, които той използва\", написа МакКейн.\r\n\"Ние също имаме кибер възможности. Те трябва да се използват, за да се изложи епичната скала на корупцията на режима му или да се смути [Путин] по други начини \", пише Маккейн.\r\nВреме е Америка да отиде на офанзива в информационната война с Русия, добави Маккейн.\r\nМаккейн, председателят на комисията за въоръжените сили на Сенатът и може би най-влиятелният глас за отбрана в партията си днес, обяви в извлечения от книгата си по-рано този месец, че няма да се кандидатира за преизбиране след изтичането на настоящия му мандат. Той остро критичен към Тръмп, откакто президентът встъпи в длъжност в началото на миналата година, особено защото не се занимава достатъчно с това, което възприема като нарастваща руска заплаха.\r\nВ цялата книга МакКейн се застъпва за външна политика на основата на силата, която обхваща съюзи и защитава западните ценности като морално превъзхождаща. Той също така опровергава подхода на Тръмп за Америка на първо място като \"безсмислен\".\r\n\"Тревожа се, че сме в повратна точка, на кръстопът на историята, а решенията, взети утре, може да затварят вратата за епохата на американския световен ред\",пише  Маккейн. \"Надявам се, че не е и със сигурност не е твърде късно. Но времето ми в тази битка приключи\".\r\nВизирайки Тръмп, Маккейн пише: \"Той отказа да разграничи действията на нашето правителство от престъпленията на деспотичните управления. Демонстрацията на сила или реалност показва факсимиле на сила, изглежда, има значение повече от която и да е от нашите ценности\".\r\nВ книгат,а МакКейн пренебрегва виждането на Тръмп за Русия като потенциален съюзник. \"[Путин] никога не е, той не е сега и никога няма да бъде наш партньор\", пише Маккейн.Сенаторът се оплаква, че Путин е постигнал целите си в намесата в американските избори, като е навредил на кампанията на Хилъри Клинтън и е насърчил правителствената дисфункция на САЩ.\r\n\"Той вижда доказателства за неговия успех всеки ден в нашата поляризация и застой\", каза Маккейн за Путин.\r\nЩо се отнася до досието на Стийл, Маккейн потвърди, че го е получил от бившия британски дипломат Андрю Ууд чрез бившия служител на Държавния департамент на САЩ и старши директор по правата на човека и демокрацията Дейвид Крамер. Маккейн признава в книгата си, че е прегледал съдържанието му  и  го е предал на тогавашния директор на ФБР Джеймс Коми. Той каза, че е получил досието като постоянен критик на Путин.\r\n\"Не знам какво е вярно, частично вярно или не е вярно в досието\", пише Маккейн.\r\nСенаторът, който описа доброто отношение на Тръмп към Путин, като \"наивност и обща липса на сериозност за антагонизма на Путин спрямо интересите на САЩ и ценности им\", нарече на твърденията \"смущаващи, но нямах представа, кое от всичко беше вярно.\"\r\n\"Но бях скептичен, че Тръмп или неговите помощници активно са сътрудничили с намесата на Русия\", пише Маккейн.\r\n\"И със сигурност не исках да вярвам, че Кремъл би могъл да придобие компромат за американски президент\", добави той, използвайки общ термин в руските политически и разузнавателни кръгове за \"компрометиращ материал\".\r\nМаккейн също използва книгата, за да опровергае етикетирането му като \"руски наркоман\" от Russia Today, медия, която той определи като пропагандна ръка на руското правителство.\r\n\"Не мразя Русия. Искам за нея същата свобода, справедливост и просперитет, която американците имат. Но мразя Путин\", пише Маккейн, наричайки го\" зъл човек \".\r\n*** Баската сепаратистка групировка ETA заяви в четвъртък, че „напълно разпусна всички структури\" и „сложи край на цялата си политическа дейност\", предава AFP.\r\n„ЕТА пожела да сложи край на цикъла на конфликта между Страната на баските, Испания и Франция, на цикъла на използване на политическо насилие\", се казва във „финално“ изявление от 3 май, изпратено до медиите в иберийското кралство.\r\n*** Гръцки съд издаде условна присъда за пет месеца лишаване от свобода на турския гражданин, преминал границата в административната единица Еврос в следобедните часове на сряда, съобщава електронното издание Kathimerini. Съдът призна 38-годишния гражданин на Турция за виновен по обвинение в незаконно влизане на територията на страната, като му наложи глоба в размер на 1500 евро. \r\nПред полицията мъжът разказа, че случайно е прекосил границата, докато е работил с багер за полагането на тръби до кладенец. Заради шума той не е чул предупрежденията на гръцките войници. \r\nГръцките власти конфискуваха багера и започнаха процедури за депортирането му.\r\n*** Иран няма да остане в ядрената сделка със световните сили, ако САЩ вземат решение да се изтеглят от споразумението, постигнато през 2015 г. Това увери старши съветник на духовния лидер на Иран – аятолах Али Хаменей, предава AFP.\r\n„Ако САЩ се оттеглят от ядрената сделка и ние няма да останем в нея\", категоричен бе съветникът по външна политика Али Акбар Велаяти.\r\n*** Гръцкото правителство обяви, че ще предприеме мерки за намаляване на броя на лицата, настанени в пренаселените бежански лагери на островите в Егейско море, предава скопският телевизионен канал „Сител“.\r\nВ рамките на посещение на Лесбос, министър на миграцията Димитрис Вицас съобщи, че правителството в Атина планира до края на септември да намали броя на мигрантите, настанени в лагерите на пет гръцки острови, от сегашните 15 500 на 6 500, какъвто всъщност е и капацитетът на тези приемни центрове.\r\nСъответното решение на Атина бе обявено след серия протести и инциденти на жителите на островите, които разкритикуваха остро управляващите заради невъзможността да се справят с мигрантската криза, която – наред с всичко останало, нанася сериозни щети на туризма, водещ икономически сектор в Гърция.\r\nВ четвъртък на Лесбос пристига и министър-председателят на южната ни съседка Алексис Ципрас, който ще изнесе реч в рамките на конференция за проблемите на островите в северната част на Егейско море.\r\n*** Министър-председателят на Испания Мариано Рахой увери, че няма да има „безнаказаност\" за престъпленията на баската сепаратирска групировка ЕТА, въпреки че обяви разпускането си след повече от четири десетилетия на насилие, предава AFP.\r\n„Независимо както прави ЕТА, не може да има място за безнаказаност за нейните престъпления. ЕТА може да обяви разпускането си, но престъпленията й не изчезват, нито усилията за преследването и наказването” за тях, подчерта Рахой в телевизионна реч, изнесена в северния град Логроно.\r\n***", "date": "2018.05.03", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/03/2517871/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.03", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/03/2517867/the-greek-reporter-sporat-za-gazovo-nahodishte-mezhdu-izrael-i-kipar-otiva-na-mezhdunaroden-arbitrazh.html", "text": "Израел и Кипър отиват на международен арбитраж, за да решат спор за разпределянето на природен газ в съвместно офшорно находище, според информацията, разпространена от медиите, пише базираният в САЩ гръцки новинарски портал The Greek Reporter.\r\nИзраелският сайт за бизнес новини \"Глоубс\" заяви, че двете страни не могат да се разберат как да продължат с разработването на газовото находище \"Афродита\", разположено на границата на съответните им икономически зони.\r\nИзраелците оценяват количеството газ от своята страна на 7-10 милиарда кубически метра, докато газът в кипърската част на резервоара, собственост на Delek Group, контролиран от Yitzhak Tshuva, се оценява на 100 милиарда кубически метра.\r\nТъй като газът от израелската страна е част от един геоложки резервоар, добивът му зависи от споразуменията между двете страни.\r\nИзраел и Кипър подписаха споразумение за делинеация през 2010 г., но досега не са се договорили как да се разработят газови резервоари, пресичащи двете икономически зони.\r\n\"Държавата не се е отказала от находището и няма да се откаже от своя дял, дори и тази част да е сравнително малка\", заяви за „Глобус“ министърът на националната инфраструктура, енергетиката и водните ресурси Ювал Стайниц. \"Държавата няма да се откаже от своя дял нито от природния газ, нито от приходите от находището  Афродита и също така не може да направи това в името на фирмите, които го държат\".\r\nПри отсъствието на споразумение за разпределение, Израел отказва да позволи на Кипър да развие Афродита, защото изпомпването на газ от него също ще доведе до изпомпване на газ от израелската част.\r\n\"Има преговори, които за съжаление продължават години наред, но наскоро постигнахме съгласие с кипърците, което изглежда разумно за нас. Въз основа на цифрите, предоставени от двете страни, международният арбитър ще определи какъв процент ще получат Израел и Кипър \", каза Стайниц. \"Преди всичко, обаче, ще позволим на компаниите от двете страни да проведат дискусии в опит да постигнат разбирателство. Ако това не стане, в рамките на няколко месеца ще има арбитраж“.\r\nКогато проблемът се появи отново миналия месец, кипърски правителствен източник отхвърли искането.\r\n\"Претенцията, която е стара, е неоснователна, тъй като те официално признават, че количеството, открито в „Ишай“ (израелската част на кладенеца), е незначително и не може да бъде възстановено\", заяви източникът пред Кипърската информационна агенция.\r\nСобствениците на „Ишай“ бяха помолили правителството на Израел да предприеме стъпки за запазване на правата на страната в Афродита.\r\nПредседателят на \"Израелска възможност\", един от партньорите в „Ишай“, заяви, че разрешавание на реализация на сделката без да се вземат предвид интересите й, би било опасен прецедент, който би могъл да засегне други находища в региона.\r\nВъпросът излезе на преден план след официални изявления, че Кипър и Египет са близо до споразумение за износ на кипърски газ в съседната държава.\r\nМинистърът на енергетиката Георгиос Лакотрипис потвърди доклада в сряда.\r\n\"Наскоро се съгласихме, че първо ще поискаме от компаниите да се опитат да постигнат съгласие между тях ... и ако това не е възможно ... тогава ще разгледаме възможността да се започне арбитраж\", уточни той.\r\nМинистърът заяви, че усилията за постигане на споразумение за съвместно използване на резервите продължават от доста време на политическо равнище и че това е едно от най-сериозните различия между двете страни.\r\nПревод и редакция:", "date": "2018.05.03", "title": "The Greek Reporter: Спорът за газово находище между Израел и Кипър отива на международен арбитраж"}
{"url": "http://www.focus-news.net/news/2018/05/03/2517874/predstoyashti-sabitiya-v-stranata-za-4-may-agentsiya-fokus.html", "text": "***\r\nРусе ще бъде домакин на неформална среща на президентите на Република България, Република Австрия и Румъния. От 09.50 часа Румен Радев ще посрещне своите колеги пред сградата на Регионалния исторически музей. От 10.05 часа е предвидена обща снимка на тримата президенти. От 10.30 часа, в Зала „Княз Александър I“ на музея ще се състои неформалната среща на президентите на Република България, Румъния и Република Австрия.\r\nОт 15.00 часа, в сградата на Русенски университет - Канев център тримата държавни глави ще вземат участие в конференция на тема „Устойчиво развитие на Дунавския регион“.\r\nОт 16.20 часа в Зала 2 на Канев център, президентите Румен Радев, Александър Ван дер Белен и Клаус Йоханис ще направят съвместни изявления за медиите.\r\nОт 17.00 часа в Русенския университет „Ангел Кънчев“ държавният глава Румен Радев ще проведе среща с кметове от Дунавския регион.\r\n***\r\nОт 15.00 часа на „Дондуков 2” вицепрезидентът Илияна Йотова ще проведе среща със заместник генералния секретар на НАТО Роуз Готемюлер.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nМинистърът на отбраната Красимир Каракачанов и министърът на отбраната на Република Македония Радмила Шекеринска ще проведат работна среща в Министерството на отбраната. След срещата, около 10.20 часа двамата министри ще направят изявления за медиите.\r\n***\r\nВ София ще се проведе неформална среща на министрите на отбраната на страните-членки на ЕС. От 19.30 ч. в резиденция „Бояна“ министърът на отбраната на Република България Красимир Каракачанов и върховният представител на Европейския съюз по въпросите на външните работи и политиката на сигурност Федерика Могерини ще посрещнат официално ръководителите на делегации. От 20.10 часа същия ден в резиденция „Бояна“ ще бъде направена официалната снимка на участниците в неформалната среща на министрите на отбраната на страните-членки на ЕС.\r\n***\r\nМинистърът на туризма Николина Ангелкова ще проведе работна среща в Бургас с контролните органи за подготовката на сезона. Предвиден е брифинг след края на срещата от 12.30 часа в залата на община Бургас.\r\n***\r\nОт 15.00 часа министърът на вътрешните работи Валентин Радев, директорът на ГДПБЗН гл.комисар Николай Николов, представители на ръководството на МВР и МРРБ, на областната и общинската администрации ще присъстват на откриването на обновените сгради, в които се помещават Районното управление и Районната служба „Пожарна безопасност и защита на населението“.\r\n***\r\nОт 09.00 часа в Националния дворец на културата в София ще започне вторият ден на конференцията „Интелигентно специализиране и трансфер на технологии като двигатели на новаторството за регионален растеж“.\r\n***\r\nОт 09.30 часа в зала „София 3“ на хотел „Маринела“ ще се проведе международната конференция „Към изграждане на нова европейска отбранителна идентичност“. \r\n***\r\nОт 09.30 часа 2-ри състав на Софийски градски съд ще заседава по дел0то срещу Джоно Младенов, Момчил Милчов и Иво Тилков за побоя над Метин (чл. 115-118 НК ).\r\n***\r\nОт 09.30 часа 13-и състав на Специализирания наказателен съд ще заседава по дел0то срещу Али Л., Величко Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Националния пресклуб на БТА ще се проведе пресконференция по повод реализирането на проекта „Оперативен сервиз за опасни метеорологични явления за район Балкани-Средиземноморие”.\r\n***\r\nОт 10.00 часа 10-и състав на Специализирания наказателен съд ще заседава по дел0то срещу Кольо К., Мариета В. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в сградата на Главна дирекция „Национална полиция“ ще се проведе брифинг по повод предприетите мерки за охраната на обществения ред преди и по време на празниците. В нея ще участват служители от Охранителна и Пътна полиция при ГДНП и СДВР.\r\n***\r\nОт 11.00 часа в сградата на Централната поща на ул. „Гурко“ № 6 75-годишнината от рождението на футболиста Георги Аспарухов ще бъде отбелязана с валидирането на пощенска марка.\r\n***\r\nОт 11.00 часа на Централната автогара доброволци на Българска асоциация на пострадали при катастрофи (БАЗК) заедно с полицейски служители от столичния КАТ ще уведомяват пътниците в автобусите да поставят предпазните колани и  ще раздават информационни листовки.\r\n***\r\nОт 11.00 часа в залата на Института по механика – БАН (Научен комплекс 4-ти км, ул. \"Акад. Георги Бончев\", бл. 4) ще се проведе среща с Нобеловия лауреат по химия проф. Жан-Мари Лен.\r\n***\r\nОт 11.00 часа в Националния пресклуб на БТА ще се състои пресконференция, по време на която ще бъдат представени резултатите от годишната анкета „Бизнес средата в България“, която се проведе през февруари 2018 г. сред фирмите членове на Германо-Българската индустриално-търговска камара.\r\n***\r\nОт 14.00 часа 14-и състав на Специализирания наказателен съд ще заседава по дел0то срещу Бисер Г., Владимир В. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа в Приключенски парк „Фънтопия“, Парадайс център Българското общество на пациентите с пулмонална хипертония (БОППХ) ще отбелeжи Световния ден на пулмоналната хипертония със специално събитие под надслов „Дари дъх”.  \r\nВ спортния хепънинг ще се включат представители на Министерство на младежта и спорта, изпълнителният директор на Изпълнителната агенция по трансплантация д-р Мариана Симеонова, председателят на Национална пациентска организация д-р Станимир Хасърджиев, представители на Фондация „Вие сте част от нас“, пациенти и известни личности, съпричастни с кампанията „Дари дъх!“. \r\n***\r\nОт 15.30 часа в зала „Асен Златаров“ на Химикотехнологичен и металургичен университет – София ще се проведе публична лекция на Жан-Мари Лен.\r\n***\r\nОт 19.30 часа в зала „България” ще се състои концерт на Нов симфоничен оркестър с музикален директор Петко Димитров и гост-оркестъра от Словакия „Жилина Синфониета“.  Програмата е посветена на Българското председателство на Европейския съюз и е под Почетния патронаж на Екатерина Захариева,  заместник министър-председател по правосъдната реформа и министър на външните работи.\r\n***\r\nОт 17.30 часа в Градската библиотека „Паисий Хилендарски“ ще се състои откриването на гостуващата фотоизложба „Добре дошли в България“. Проявата е част от празничната програма на Община Асеновград за 6 май. \r\n***\r\nОт 11.30 часа в зала 5 на Община Благоевград ще се проведе заключителна пресконференция относно представяне на резултатите по проект „Създаване на устойчиви нови работни места в ТПК „Нов Свят”.\r\n***\r\nОт 14.30 часа в зала 5, в сградата на  Община Благоевград ще се проведе пресконференция относно „The Brava Fest 2018”.\r\n***\r\nОт 20.30 часа с мащабно шествие ще бъде отбелязана 115-годишнината от гибелта на Гоце Делчев. Шествието ще тръгне в два лъча. Първият започва от площад „Георги Измирлиев“, . Вторият лъч ще тръгне от паметника на Тодор Александров. Двата лъча ще се съберат пред паметника на Гоце Делчев, намиращ се на площад „Македония“, където ще се проведе и ритуал по полагане на цветя и венци.\r\n***\r\nОт 13.00 часа във Военноморския музей ще бъде открита изложбата „Българската морска униформа – отражение на своята епоха“ по повод Деня на храбростта и празника на Българската армия.\r\n*** \r\nОт 09.00 часа в Спортен комплекс „Куцаров“ ще се проведе Турнир по футбол за момичета. \r\n***\r\nОт 10.00 часа в Изложбени зали „Рафаел Михайлов“ ще бъде открито петото издание на Международния конкурс за вокална и инструментална музика „Звукът на времето“.\r\n***\r\nОт 10.00 часа в Регионалния пресклуб на БТА ще се проведе пресконференция на Политическия съюз Демократична България, на която ще бъдат представени областните ръководства на партиите от съюза.\r\n***\r\nОт 10.00 часа в в СОУ „Христо Ботев” (втора база) ще се проведе областния етап на ученическото състезание „Защита при бедствия, пожари и извънредни ситуации”. В него ще вземат участие отбори от област Враца.\r\n***\r\nОт 12.00 часа в Отделението по Гастроентерология на МБАЛ „Христо Ботев“ - Враца ще бъде представена новата видеоендоскопска система, закупена с помощта на дарители.\r\n***\r\nОт 19.30 часа в района на Врачански скален масив „Вратцата” ще бъде открито Деветото издание на „Ботева алпиниада”. Участват утвърдени и начинаещи катерачи от София, Варна, Русе, както и участници от Сърбия, Румъния, Македония.\r\n*** \r\nОт 10.30 часа в Зала 1 на Общината ще се проведе Празничен концерт, посветен на празника на СУ „Вичо Грънчаров“. \r\n***\r\nОт 16.30 часа в катедралния храм „Св. св. Кирил и Методий ще бъде отслужена заупокойна молитва по повод 115-та годишнина от гибелта на Гоце Делчев. От 17.00 часа ще бъдат положени венци и цветя на паметника на Гоце Делчев на централния площад в града.\r\n***\r\nОт 13.00 часа в заседателната зала на Община Перник ще се проведе обществено обсъждане на Наредба за изменение и допълнение на Наредбата за определяне и администрирането на местните такси и цени на услугите и право на територията на Община Перник.\r\n***\r\nОт 20.30 часа в зала „Арена Петрич” ще се състои церемонията по награждаване на участниците в Работнически турнир за купата на Петрич.\r\n***\r\nОт 9.30 часа пред Университета по хранителни технологии  студенти и представители на Областната дирекция на МВР ще разпънат плакат „Празнувай отговорно“. Инициативата е в рамките на съвместните усилия за безопасност на движението и недопускане на пътни инциденти с участието на млади хора.\r\n***\r\nОт 10.00 до 12.00 часа Регионална служба „Военна полиция” – Пловдив организира Ден на отворени врати.\r\n***\r\nОт 18.30 часа в „Бялата къща“ ще се състои откриването на изложба живопис „Поглед“ на художника Вячеслав Есенков.\r\n***\r\nОт 09.00 часа в базата на „Аварийно-спасителния отряд” ще се проведе областно състезание „Защита при бедствия, пожари и извънредни ситуации“.\r\n***\r\nОт 10.00 часа по ул. „Александровска“ под мотото „Европа обича България от Русе“ ще бъдат експонирани арт инсталации, изработени Русе от деца и родители от 7 детски градини специално за Деня на храбростта и Българската армия и Празник на Русе.\r\n***\r\nОт 11.00 часа на пл. „Свобода“ квинтет от Оркестъра на Въоръжените сили на САЩ в Европа ще направи стрийт пърформанс, а по-късно – от 19.00 часа Доходно здание, русенската публика ще има възможността да види и чуе на живо музикантите от оркестъра.\r\n***\r\nОт 12.00 часа на пл. „Свобода” ще бъде открита фото-изложбата „За да го кръстиш, трябва да се роди“. \r\n*** \r\nВ изложбената зала на къщата музей „Алеко Константинов“ ще бъде подредена експозицията „Бойната слава на 33-ти Свищовски полк“ от фондовете на Исторически музей Свищов и библиотеката на ПБНЧ „Еленка и Кирил Д. Аврамови 1856“. \r\n***\r\nОт 10.00 часа на спортен комплекс „Арена Созопол” ще се проведат ХIХ-ите районни състезания на Младежките противопожарни отряди „Млад огнеборец”, организирани от Първа Районна служба „Пожарна безопасност и защита на населението” – Бургас.\r\n*** \r\nОт 13.00 часа на площад „Цар Освободител“  ще се проведе концерт на Военен духов оркестър – Сливен и Градски духов оркестър при Народно читалище „Съгласие“ – гр. Ямбол по повод 6 май, Гергьовден. \r\n***  \r\nОт  17.30 часа евродепутатът Петър Курумбашев ще даде  брифинг в к-с „Национал“. \r\n***  \r\nОт 19.00 часа в салона на читалището в село Гавраилово ще започне концертът „Гордеем се с Вас“  по повод 90- та годишнина от създаването на Народно читалище „Слънце- 1928“ в селото. \r\n***\r\nОт 10.00 часа пред Военен клуб – Смолян ще се проведе честване на Деня на храбростта и Празник на българската армия. \r\n ***\r\nОт 14.00 часа в Международен младежки център Стара Загора, ще се проведе работна среща с партниращи организации от Гърция, Македония, Уругвай, България. Те участват в обучителен курс,  част от  проект „Неактивни младежи в нужда“ по програма Еразъм +, Ключова дейност 2, съфинансиран от Европейската комисия.\r\n***\r\nОт 18.00 часа в читалище „Заря“ комисарят по цифровата икономика и общество Мария Габриел ще награди победителите в деветото издание на Международния конкурс за компютърна рисунка и колаж „ Творчество без граници“. \r\n***\r\nОт 10.00 часа в седалището на дружеството е насрочено извънредно общо събрание на акционерите на МБАЛ- Шумен, АД.", "date": "2018.05.03", "title": "Предстоящи събития в страната за 4 май (Агенция „Фокус“)"}
{"url": "http://www.focus-news.net/news/2018/05/03/2517875/haskovo-mazh-ubi-ot-revnost-27-godishna-zhena-v-s-branitsa.html", "text": "Окръжна прокуратура-Хасково привлече като обвиняем и задържа 33-годишен мъж за убийство, извършено с особена жестокост, съобщиха от пресцентъра на Апелативна прокуратура-Пловдив. Окръжната прокуратура привлече като обвиняем Живко З., на 33 г., за това, че вчера, 2 май, в землището на с. Браница, обл. Хасково, умишлено умъртвил 27-годишната Б. И., като деянието е извършено с особена жестокост. След възникнал битов скандал, провокиран от ревност, Живко З. нанесъл многобройни удари с нож по тялото на Б.И., с която съжителствал доскоро. Вследствие на нанесените й прободни рани, жената е починала. По случая е образувано досъдебно производство, като към настоящия момент са били извършени оглед на местопроизшествие, иззети са веществени доказателства, разпитани са свидетели, като е била назначена и съдебномедицинска експертиза. Живко З. е бил задържан от органите на МВР за срок от 24 часа, а след привличането му в качеството на обвиняем днес по отношение на него е било постановено и задържането му за срок до 72 часа с постановление на наблюдаващия прокурор. Предстои Окръжна прокуратура-Хасково да внесе искане в съда за вземане на мярка за неотклонение „задържане под стража“ спрямо обвиняемия Живко З.", "date": "2018.05.03", "title": "Хасково: Мъж уби от ревност 27-годишна жена в с. Браница"}
{"url": "http://www.focus-news.net/news/2018/05/03/2517876/evrokomisar-elzhbeta-benkovska-shte-bade-na-poseshtenie-v-sofiya-na-4-i-5-may.html", "text": "На 4 и 5 май на посещение в София ще бъде комисарят по въпросите на вътрешния пазар, промишлеността, предприемачеството и МСП Елжбета Бенковска. Това съобщиха от Представителството на Европейската комисия в България.\r\nВ петък тя ще се срещне с министър-председателя Бойко Борисов и със заместник министър-председателя Томислав Дончев, и ще разговаря по теми, свързани с Европейския семестър. Комисар Бенковска ще проведе също срещи с министъра на икономиката Емил Караниколов и със заместник-министъра на отбраната Атанас Запрянов. \r\nВ събота Елжбета Бенковска ще се включи в неформалния съвет \"Външни работи/Отбрана“.", "date": "2018.05.03", "title": "Еврокомисар Елжбета Бенковска ще бъде на посещение в София на 4 и 5 май"}
{"url": "http://www.focus-news.net/news/2018/05/03/2517866/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.03", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/03/2517878/sliven-nad-10-grazhdani-se-zapisaha-za-sreshta-s-kmeta-stefan-radev-po-vreme-na-priemniya-mu-den.html", "text": "Над 10 граждани се записаха за среща с кмета Стефан Радев по време на приемния му ден днес. Това съобщиха от Община Сливен.  Те се обърнаха към него по въпроси от личен и обществен характер. Беше поставен въпрос за шум от заведение, който създавал проблеми на живеещите в нея. Сред въпросите бяха и такива от сферата на благоустрояването, а също така и въпроси, свързани с частни имоти. Търговец постави въпрос, свързан с дейността му.\r\nМеждусъседски отношения бяха поставени на вниманието на заместник – кмета Румен Иванов. Той беше запознат още и с благоустройствени проблеми, както и с въпроси от личен характер.\r\nВъпроси от социалната сфера бяха представени пред заместник – кмета Пепа Чиликова.\r\nНаемател на общинско жилище заяви желание за среща със секретаря на Община Сливен Валя Радева.\r\nПриемният ден на кмета, заместник – кметовете и секретаря на общината е всеки първи четвъртък от месеца. Записването става два дни преди това – във вторник от 8.30 ч. в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2018.05.03", "title": "Сливен: Над 10 граждани се записаха за среща с кмета Стефан Радев по време на приемния му ден"}
{"url": "http://www.focus-news.net/news/2018/05/03/2517879/vidin-intenziven-e-trafikat-v-posoka-za-granichen-punkt-dunav-most-2.html", "text": "Интензивен  е трафикът в посока за граничен пункт „Дунав мост 2“, каза за Радио „Фокус“ – Видин дежурният служител в Областно пътно управление. Движат се предимно тежкотоварни автомобили към граничния пункт. Най-много автомобили преминават в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е с нормална интензивност, повече автомобили се движат в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.03", "title": "Видин: Интензивен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/05/03/2517877/zamestnik-ministar-denitsa-nikolova-42-mln-lv-po-op-regioni-v-rastezh-sa-investirani-v-podkrepa-na-visshi-uchebni-zavedeniya.html", "text": "За първи път с европейско финансиране и с европейската солидарност имаме възможност да подкрепим един знаков обект, свързан с това да развиваме  спортния потенциал на страната ни. Проектът за  модернизиранe сградата на НСА „Васил Левски“ е първият, фокусиран за подкрепа на висше училище със спортна насоченост. С изпълнението му ще създадем предпоставки за развитие на спортен дух и постигане на по-високи спортни цели. Това коментира заместник-министърът на регионалното развитие и благоустройството Деница Николова пред журналисти при откриването на ремонтните дейности на сградата на спортната академия, намираща се на ул. „Гургулят“ 1, съобщиха от пресцентъра на МРРБ. \r\nС над 42 млн. лв. инвестиции във висши учебни заведения Оперативна програма „Региони в растеж“ допринася за по-качествено образование. В допълнение, ще се създаде и възможност с над 93 млн. лв. да бъдат подкрепяни проекти, свързани с изграждането на спортна инфраструктура,  които ще трябва да генерират приходи и да изплащат нисколихвено кредитиране,  предоставено с възможността на оперативната програма и на държавата, стана ясна още от думите на заместник регионалния министър.\r\nВ настоящия програмен период над 619 млн. лв. са фокусирани в обновяване на училища, детски градини, ясли и висши учебни заведения, припомни заместник-министър Николова, допълвайки, че до 2020 година 13 ВУЗ-а получават европейско финансиране. „Надявам се с подкрепата на европейската солидарност да постигнем по-глобалната цел – да привличаме младите хора да остават в България и те да получават качествено образование“.\r\nПроект „Модернизиранe на учебната база на НСА „Васил Левски” София-сградата на ул. „Гургулят” 1” е на стойност близо 3,8 млн.лв. и предвижда обновяване на материално-техническата база чрез основен ремонт и доставка на ново оборудване и обзавеждане на сградата  и дворното пространство, както и изграждане на спортна зала.   Включени са помещения за медицински център и помещения, ползвани от други направления, финансирани със средства на бенефициента.\r\nИзпълнението му ще допринесе за създаване на условия за по-качествен образователен процес за над 3000 студента, обучаващи се в приоритетните направления \"Педагогика на обучението\" и \"Спорт\".", "date": "2018.05.03", "title": "Заместник-министър Деница Николова: 42 млн. лв. по ОП „Региони в растеж“ са инвестирани в подкрепа на висши учебни заведения"}
{"url": "http://www.focus-news.net/news/2018/05/03/2517881/burgas-dvizhenieto-v-uchastaka-vetren-burgas-se-osashtestvyava-v-edna-lenta-poradi-remontni-deynosti.html", "text": "Нормална е интензивността на движение в областта, каза за Радио „Фокус“ – Бургас дежурният в Областно пътно управление. Пътищата са сухи и нормално проходими.\r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка, сочи справка в сайта на  Агенция „Пътна инфраструктура“. Организацията на движение е сигнализирана с пътни знаци. Срокът е до 13 май тази година.\r\nИзвършват се ремонтни дейности и на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Ремонтите в този участък трябва да приключат до 18 юни 2018 г.\r\nИнтензивен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nВеселина НИКОЛОВА", "date": "2018.05.03", "title": "Бургас: Движението в участъка Ветрен – Бургас се осъществява в една лента поради ремонтни дейности"}
{"url": "http://www.focus-news.net/news/2018/05/03/2517882/veliko-tarnovo-dvizhenieto-po-glaven-pat-sofiya-varna-v-rayona-na-selo-sheremetya-se-osashtestvyava-v-edna-lenta-po-poradi-chastichni-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nПреминаването в участък от път Севлиево – Велико Търново – Антоново, в района на село Шереметя, се осъществява в една лента по поради частични ремонтни дейности. Движението се регулира чрез светофарна уредба.\r\nДвижението в участък от  път  Севлиево – Велико Търново – Антоново, в района на село Козаревец се осъществява в една лента поради частични ремонтни дейности. Регулира се от сигналисти.\r\nНадежда КРЪСТЕВА", "date": "2018.05.03", "title": "Велико Търново: Движението по главен път София – Варна, в района на село Шереметя, се осъществява в една лента по поради частични ремонтни дейности"}
{"url": "http://www.focus-news.net/news/2018/05/03/2517883/tass-v-ruskata-duma-predlozhiha-da-se-prilagat-kontrasanktsii-spryamo-strani-koito-fakticheski-poddarzhat-deystviyata-na-sasht.html", "text": "Комисията на руската Държавна дума по международните работи внесе предложение за разпространяване на действието на нормите от законопроекта за налагане на контрасанкции спрямо държави, които фактически поддържат САЩ в техните действия против руските интереси. Това следва от заключенията на комисията за законопроекта, чийто текст бе публикуван в четвъртък в електронната база данни на руския парламент, предава ТАСС.\r\n„Смятаме също, че е целесъобразно да се изяснят разпоредбите на проектозакона относно понятието\" чужди държави \", използвани за целите на разглеждания законопроект“, се казва в заключението на комисията.\r\nВ документа се обръща внимание, че в проекта „под чуждестранни държави се разбира чуждестранни държави, приели решения за присъединяване към действията на САЩ и за въвеждане на икономически санкции по отношение на отделни отрасли на руската икономика, руски юридически и (или) физически лица и подкрепилите подобни решения“.\r\n„Указаната формулировка, от наша  гледна точка, трябва да даде възможност да се прилагат предвидените в законопроекта ответни мерки и по отношение на тези чуждестранни държави, които, дори и да не са приели официални решения за присъединяване към действията на Съединените американски щати или за поддръжка за такива действия, по своите практически действия, насочени срещу руските интереси, са осъществили фактическа поддръжка за такива недружествени действия“, се подчертава в заключението на международната комисия.Законопроектът за контрасанкции\r\nПроектозаконът „За мерките за въздействие (противодействие) на недружествените действия на САЩ и (или) други чуждестранни държави“ беше внесен от лидерите на всички парламентарни фракции и председателя на Държавната дума Вячеслав Володин на 13 април. Той е разработен като ответна мярка на проявяваните от страна на „САЩ и техните длъжностни лица предизвикателства, изразяващи се в недружествените и неконструктивни действия за въвеждането на санкции по отношение на Русия, както като цяло, така и срещу нейните граждани и юридически лица“, се казва в пояснителна записка.\r\nВ съответствие със законопроекта, на руското правителство „се предоставят пълномощия за въвеждането на редица мерки, имащи, както икономически, така и политически характер, насочени преди всичко за премахване на така наречените актове от недружествен характер на САЩ“. Сред тях са – забрана за доставка на лекарства, алкохол и тютюн, селскостопанска продукция и промишлени стоки, технологическо оборудване и програмно обезпечение. Изключение се прави само за вноса в Русия от САЩ и страните, поддържащи политиката на Вашингтон, на стоки „за лично ползване“.\r\nВ инициативата са включени също и ограничения за сътрудничество в атомния и ракетно-двигателния отрасли и в авиостроенето. Едновременно се предвижда въвеждане на черни списъци на американци, на които ще бъде забранено влизането в Русия. Уточнява се, че ответните мерки ще се въвеждат от Министерския съвет по решение на президента на Русия. В аналогичен ред се предвижда и възможна отмяна на контрасанкциите.\r\nПревод и редакция:", "date": "2018.05.03", "title": "ТАСС: В руската Дума предложиха да се прилагат контрасанкции спрямо страни, които фактически поддържат действията на САЩ"}
{"url": "http://www.focus-news.net/news/2018/05/03/2517880/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си интензивност за края на работния ден. По-натоварено е движението по бул. „България“, прилежащите му улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.05.03", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/03/2517873/gazeta-express-ramush-haradinay-e-protiv-razmyana-na-teritorii-mezhdu-kosovo-i-sarbiya.html", "text": "Косовският премиер Рамуш Харадинай заяви, че няма информация президентите на неговата страна и Сърбия Хашим Тачи и Александър Вучич да са провеждали тайни срещи, на които да са обсъждали подялбата на Косово, пише базираното в Прищина албанско електронно издание Gazeta Express.\r\nВ хода на парламентарна сесия в косовския парламент, Харадинай призна, че „факторите“ са споменавали за подялба на Косово. „Интересувах се от дневния ред на диалога, за да разбера същината му. Нямам информация да е имало разговори за подялба“, заяви той.\r\n„Факторите са споменавали за подялба пред мен и най-вероятно пред другите. Но повече като идея, предложена от Сърбия. Това е, което ни казаха“, уточни косовският премиер. Самият Харадинай подчерта, че е против подялба или размяна на територии. Той посочи, че подобна идея напомня за войните в бивша Югославия и само ще способства за завръщане към трагедиите“.\r\nПревод и редакция:", "date": "2018.05.03", "title": "Gazeta Express: Рамуш Харадинай е против размяна на територии между Косово и Сърбия"}
{"url": "http://www.focus-news.net/news/2018/05/03/2517884/haskovo-obshtinata-predpriema-aviopraskane-sreshtu-vrediteli-po-darvetata-nad-lesopark-kenana-na-4-i-5-may.html", "text": "Община Хасково предприема авиопръскане над Лесопарк „Кенана“ на 4 и 5 май, съобщиха от пресцентъра на Общината. Обработката е с препарата Форей 48Б, който действа единствено срещу листоврътка, вид вредител по широколистните дървета. Препаратът е безопасен за пчели, хора и животни. За първи път се използва точно тази марка препарат, миналата година площите са обработвани с Дипел", "date": "2018.05.03", "title": "Хасково: Общината предприема авиопръскане срещу вредители по дърветата над лесопарк „Кенана“ на 4 и 5 май"}
{"url": "http://www.focus-news.net/news/2018/05/03/2517886/blagoevgrad-bez-problemi-se-izvarshva-preminavaneto-na-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от \"Гранична полиция\". Нормално натоварено е и движението на останалите пунктове по българо-гръцката граница.\r\nЛора КАЛЧЕВА", "date": "2018.05.03", "title": "Благоевград: Без проблеми се извършва преминаването на ГКПП „Кулата“"}
{"url": "http://www.focus-news.net/news/2018/05/03/2517887/gabrovo-dvizhenieto-po-pat-gabrovo-veliko-tarnovo-v-uchastaka-tsinga-debelets-se-osashtestvyava-s-povisheno-vnimanie-poradi-izsichane-na-hrasti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 29°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи. Движението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети. Движението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка. Движението по път Габрово – Велико Търново, в участъка Цинга – Дебелец, се осъществява с повишено внимание поради изсичане на храсти.\r\nНадежда КРЪСТЕВА", "date": "2018.05.03", "title": "Габрово: Движението по път Габрово – Велико Търново, в участъка Цинга – Дебелец, се осъществява с повишено внимание поради изсичане на храсти"}
{"url": "http://www.focus-news.net/news/2018/05/03/2517888/pernik-shte-se-provede-obshtestveno-obsazhdane-na-izmenenie-i-dopalnenie-na-naredbata-za-opredelyane-i-administriraneto-na-mestnite-taksi-i-tseni-na-uslugite.html", "text": "На 4 май, от 13.00 часа, в заседателната зала на Община Перник ще се проведе обществено обсъждане на Наредба за изменение и допълнение на Наредбата за определяне и администрирането на местните такси и цени на услугите и право на територията на Община Перник. Това съобщиха от пресцентъра на Общината.", "date": "2018.05.03", "title": "Перник: Ще се проведе обществено обсъждане на изменение и допълнение на наредбата за определяне и администрирането на местните такси и цени на услугите"}
{"url": "http://www.focus-news.net/news/2018/05/03/2517890/stara-zagora-vavezhdat-se-promeni-v-razpisanieto-na-mezhduselishtnite-avtobusi-koito-tragvat-ot-avtogara-stara-zagora-po-vreme-na-praznichnite-dni-ot-5-do-7-may.html", "text": "Въвеждат се промени в разписанието на междуселищните автобуси, които тръгват от Автогара „Стара Загора“ по време на празничните дни от 5 до 7 май, обслужвани от ДЗЗД „Зара бус 2015“ Стара Загора. Това съобщиха от пресцентъра на Община Стара Загора. Промените в разписанието са описани .\r\nЗа повече  информация и допълнителни справки: \r\n- Дежурен диспечер: ДЗЗД \" Зара Бус 2015\" - 0 889 816 485;\r\n- Дежурен диспечер: Автогара - 042 605 349, 042 604 734.", "date": "2018.05.03", "title": "Стара Загора: Въвеждат се промени в разписанието на междуселищните автобуси, които тръгват от Автогара „Стара Загора“ по време на празничните дни от 5 до 7 май"}
{"url": "http://www.focus-news.net/news/2018/05/03/2517889/ria-novosti-zapochna-stroitelstvoto-na-severen-potok-2-v-germaniya.html", "text": "В германския град Лубмин започнаха да подготвят строителната площадка за излизането на брега на газопровода „Северен поток 2“, съобщи пред РИА Новости представител на компанията – оператор Nord Stream 2 AG.\r\nТози процес включва разчистването й, завършване на строителството на административните постройки, както и подготовка за монтажните работи в зоната на излизане на брега на газопровода.Северен поток 2\r\nПроектът „Северен поток 2“ предполага съоръжаване на две нитки са обща мощност 55 млрд. куб. м. годишно. Тръбите ще минават от крайбрежието на Русия през Балтийско море до Германия редом до действащия „Северен поток“.\r\nБерлин издаде разрешение за строителството на „Северен поток 2“ в края на март. Съгласие за строеж на газопровода даде също и Финландия.\r\nNord Stream 2 AG чака разрешение и от Русия, Швеция и Дания в близките месеци.\r\nЕдинственият акционер в компанията е „Газпром“. Половината от инвестициите в проекта са направени от европейски компании - Shell, OMV, Engie, Uniper и Wintershall, т.е. по 950 милиона евро всяка. „Газпром“ предоставя останалите 50% от средствата – 4,75 милиарда евро.\r\nПри това участниците в проекта планират да покрият 70% от инвестициите за сметка на привличане на проектно финансиране. Общата стойност на реализацията на проекта се оценява на 9,5 млрд. евро.\r\nПревод и редакция:", "date": "2018.05.03", "title": "РИА Новости: Започна строителството на „Северен поток 2“ в Германия"}
{"url": "http://www.focus-news.net/news/2018/05/03/2517892/ministarat-na-otbranata-krasimir-karakachanov-shte-provede-rabotna-sreshta-sas-svoya-makedonski-kolega-radmila-shekerinska.html", "text": "Утре, 4 май, министърът на отбраната Красимир Каракачанов и министърът на отбраната на Република Македония Радмила Шекеринска ще проведат работна среща в Министерството на отбраната. Това съобщиха от пресцентъра на министерството. След срещата двамата министри ще направят изявления за медиите.", "date": "2018.05.03", "title": "Министърът на отбраната Красимир Каракачанов ще проведе работна среща със своя македонски колега Радмила Шекеринска"}
{"url": "http://www.focus-news.net/news/2018/05/03/2517885/intsident-s-arestuvan-v-gartsiya-turski-grazhdanin-za-nelegalno-presichane-na-granitsata-obzor.html", "text": "Гражданин на Турция бе арестуван от полицейски и армейски офицери в североизточното гранично село Черекьой в областната единица Еврос по обвинение в нелегално влизане на територията на Гърция. \r\nЛицето е било наето от местните власти в Одрин за извършване на строителни дейности по прокопаване на кладенец в близост до турското митническо учреждение в района. В следобедните часове на сряда обаче 38-годишният Муса Алерик навлиза с багер на гръцка земя. \r\nВ показанията си пред полицията турският гражданин разказа, че се е отклонил от границата случайно, тъй като е бил за първи път в района и теренът е бил непознат за него. Алерик сподели, че не е чул и разбрал предупрежденията на гръцките войници поради шума на багера, на който е работел в момента на инцидента. На свой ред гръцките войници твърдят, че турчинът е задържан, след като е пресякъл границата три пъти, въпреки предупрежденията на военните. \r\nВластите в Турция задействаха процедура за освобождаване на служителя. Реджеп Гюркан, кмет на северозападния град Одрин, заяви, че инцидентът е станал след като общината е поискала багер за изграждане на кладенец на границата с Гърция.\r\nЗаместник-кметът на Одрин Селчук Чакир допълни, че турският служител се е опитал да маневрира с машината, в резултат на което е преминал на гръцка територия. \r\n„На турска земя е изкопан кладенец. Нашият приятел дойде тук, за да изкопае канавка, но е влязъл на гръцка територия вместо в митническата зона, докато се опитваше да маневрира назад\", поясни Чакир.\r\nВ четвъртък, 3 май, съдът в южната ни съседка издаде условна присъда за пет месеца лишаване от свобода на турчина. Съдът призна 38-годишния гражданин на Турция за виновен по обвинение в незаконно влизане на територията на страната, като му наложи глоба в размер на 1500 евро. \r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.Тереза Герова", "date": "2018.05.03", "title": "Инцидент с арестуван в Гърция турски гражданин за нелегално пресичане на границата (ОБЗОР)"}
{"url": "http://www.focus-news.net/news/2018/05/03/2517894/evrokomisar-mariya-gabriel-proektobyudzhetat-na-es-e-nay-tsifroviyat-v-istoriyata-na-sayuza.html", "text": "Увеличаваме с 96% цифровия бюджет. Това е най-цифровият бюджет в историята на Европейския съюз. Това каза еврокомисарят по цифровата икономика и общество Мария Габриел в предаването „Още от деня“ по БНТ. „Икономиката на данни е икономиката, която има най-голям потенциал – потенциал за работни места, потенциал за конкурентоспособност на нашите предприятия, на нашата индустрия в Европа“, заяви Габриел. Тя отбеляза, че има сектори, в които капацитетът и експертизата ни са много силни и посочи, че Европа е лидер в сферата на роботиката, както и на макро и на наноелектрониката. За сметка на това обаче, поради недостатъчно инвестиции и недостатъчен акцент върху цифровите умения сме загубили в сферата на платформите. „Точно заради това сега е времето, в което аз казвам на всички държави членки – трябва да ускорим ритъма, новите технологии няма да ни чакат. Нека не повтаряме грешки като тази на 4G, защото имахме „Нокия“, имахме „Сименс“, днес говорим за „Гугъл“, говорим за „Фейсбук“. Затова е моментът, в който трябва да инвестираме. И добрата новина от вчера е, че Европа ясно го заявява с новата бюджетна рамка“, каза еврокомисарят. \r\n„Това беше голямата ни цел – повече средства за иновации и научни изследвания, повече средства за инфраструктура, повече средства за изкуствен интелект и умения“, заяви Габриел и отбеляза, че това се случва на фона на общо намаление на бюджета и на фона на Брекзит.\r\n„България се движи изключително добре. Това е секторът, който отбелязва най-добри показатели, най-голямо увеличение и като ръст, и като нови услуги. Междувременно България е истински регионален лидер – регионален лидер в областта на суперкомпютрите, регионален лидер в областта на стартъпите. Ние сме трети в Европа по високотехнологични стартъпи. Това са неща, които трябва да популяризираме. А ние като ЕК можем да помагаме само с повече мрежи, затова повече дигитални иновационни хъбове и предоставяне на възможност на научните изследователи, иноваторите, заедно с всички останали в Европейския съюз, да направят така, че иновациите им да имат приложение. И то да бъде тук в Европа“, заяви Мария Габриел.", "date": "2018.05.03", "title": "Еврокомисар Мария Габриел: Проектобюджетът на ЕС е най-цифровият в историята на съюза"}
{"url": "http://www.focus-news.net/news/2018/05/03/2517895/aktsenti-v-sutreshniya-blok-dobro-utro-balgariya-na-4-may.html", "text": "Турски хакери заплашват да „хвърлят гърците в морето“. Възможно ли подобни хакерски атаки от страна на Турция да продължат и дори да се задълбочат на фона на предизборната кампания в страната? По какъв начин бяха издигнати кандидатурите за предстоящите на 24 юни предсрочни президентски и парламентарни избори и има ли нещо смущаващо? Тези и още актуални въпроси ще коментираме в сутрешния блок „Добро утро, България“ на Радио „Фокус“ с Георги Димов, бивш генерален консул на България в Одрин.\r\nИзмина първата година от мандата на третото правителство на Бойко Борисов. Какви са резултатите? Коя беше открояващата се политическа полемика? Ще разговаряме с Жельо Бойчев, заместник-председател на ПГ на „БСП за България“.\r\nНа 6 май Пещера ще отбележи своя празник. Какво предвижда програмата на тазгодишните чествания? Кой ще вземе участие в различните мероприятия? Ще потърсим кмета на Пещера Николай Зайчев. \r\nСъстезание по риболов за деца и младежи в неравностойно положение, организирано от Сдружение “Един различен ден“, ще се проведе край водоем „Черно море“ до Пазарджик. Повече за него ще научим от интервюто на Албена Жилекова от Радио „Фокус“ – Пазарджик с Петър Бояджийски, организатор на проявата.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.05.03", "title": "Акценти в сутрешния блок „Добро утро, България“ на 4 май"}
{"url": "http://www.focus-news.net/news/2018/05/03/2517856/inzh-yuliy-sirakov-yuzdp-chesto-pri-proverki-za-opazvane-na-gorskite-teritorii-se-pribyagva-do-pomosht-ot-strana-na-politsiyata.html", "text": "Често при проверки за опазване на горските територии се прибягва до помощ от страна на полицията. Това каза пред Радио „Фокус” – Кюстендил инж. Юлий Сираков, главен експерт „Опазване на горските територии” към Югозападно държавно предприятие. По думите му по време на проверките има много на брой проблеми. „Това се отнася за териториални поделения, където има системни нарушители, в райони с висока концентрация на нарушения. Само за Държавно горско стопанство „Дупница”, за година са съставени 57 акта. Изключителна трудност имат колегите, когато извършват проверки, защото нарушителите са почти едни и същи – системи, в по-голямата си част те са малолетни и няма как да бъдат санкционирани по Закона за горите”, каза Сираков. По думите му други нарушители не си показват документи за самоличност, а много често се налага да се ползва помощта на районните полицейски управления, които до колкото могат подпомагат горските служители. „Трябва ясно да бъде изработена методика, в която да се разграничат самите нарушения. Голяма част от системните нарушители често посягат на нашите служители, има рецидиви, има нарушения срещу нашите служители – Разлог, Ихтиман, Самоков. Хората трябва да бъдат подпомогнати при опазването на горските територии, а един от начините е промяна в законите”, каза Сираков.\r\nВенцеслав ИЛЧЕВ", "date": "2018.05.03", "title": "Инж. Юлий Сираков, ЮЗДП: Често при проверки за опазване на горските територии се прибягва до помощ от страна на полицията"}
{"url": "http://www.focus-news.net/news/2018/05/03/2517896/ombudsmanat-maya-manolova-vnasya-zakonodatelni-promeni-za-zashtita-pravata-na-detsata-s-edin-roditel.html", "text": "Омбудсманът Мая Манолова и майката на три деца Златина Хаджипанайотова, организатор на първомайския протест „Код: черно“, ще внесат утре, 4 май, в 10.30 часа в Народното събрание законодателни промени, които се отнасят към условията за получаване на наследствена и персонална пенсия от деца, останали без един или двамата си родители. Това съобщиха от пресцентъра на Омбудсмана на Р България.\r\nТова е поредната стъпка от кампанията на омбудсмана, която стартира на 29 декември м. г., след гневното писмо до Дядо Коледа на  Златина Хаджипанайотова, в което тя алармира за казуса. Тогава омбудсманът събра родители и представители на институциите и публично огласи проблемите на децата сираци, свързани с финансовата подкрепа от държавата - наследствената и персонална пенсия, както и с възможностите за получаване на стипендия. \r\nНа 19 февруари 2018 г. Манолова организира национална кръгла маса по темата, на която родители на деца, чиито съпрузи или партньори са починали, разказаха личните си човешки истории за трудностите при сблъсъка си с държавните институции, които отказват да ги подкрепят, спазвайки стриктно буквата на закона. Още тогава Манолова обяви, че ще инициира законодателни промени за защита правата на децата, останали без един или двама родители, а Хаджипанайотова информира, че над 5 000 души са се включили в подписката за подкрепа на кампанията. \r\n Сред предложенията на омбудсмана, които ще внесе утре, са отпадне на изискването за осигурителен стаж при починал до 25-годишна възраст родител за получаване на наследствена пенсия на детето, както и намаляване на 3-годишния осигурителен стаж на починал родител до 30 г. на 1 година, а за родители над 30 г. – от 5 на 3 години. \r\nМанолова предлага още отпадане на подоходния критерий за получаване на персонална пенсия. Това ще даде възможност в случаите, в които едно дете не може да получи наследствена пенсия, да има правото да кандидатства за персонална без изискване за доход. Сега условията за получаване на персонална пенсия са доход под гарантирания минимален за страната, който към момента е 75 лв. на член от семейството, т.е. родител с едно дете трябва да получава под 150 лв., за да има право детето му на такава персонална пенсия. \r\nОсвен това омбудсманът предвижда и алтернативната възможност персоналните пенсии да се превърнат в социални месечни помощи, които да се получават по реда на Закона за социалните помощи за деца.", "date": "2018.05.03", "title": "Омбудсманът Мая Манолова внася законодателни промени за защита правата на децата с един родител"}
{"url": "http://www.focus-news.net/news/2018/05/03/2517897/evrodeputatat-petar-kurumbashev-kam-bsk-ne-priemam-tvardenieto-che-pozitsiyata-na-balgarskite-evrodeputati-otnosno-zakonodatelniya-paket-za-mobilnostta-v-es-e-razmita-i-neyasna.html", "text": "Категорично не приемам Вашето твърдение, че \"в продължение на около година официалната позиция на българските евродепутати остава размита и неясна\", тъй като, искам дебело да подчертая - то противоречи на фактите. Това се посочва в позиция на евродепутатът Петър Курумбашев в отговор на позиция на Българската стопанска камара във връзка с националния протест на българските превозвачи срещу т.нар. \"Пакет за мобилност\" на Европейската комисия. \"Фокус\" публикува позицията на евродепутата без редакторска намеса:", "date": "2018.05.03", "title": "Евродепутатът Петър Курумбашев към БСК: Не приемам твърдението, че позицията на българските евродепутати относно законодателния пакет за мобилността в ЕС е размита и неясна"}
{"url": "http://www.focus-news.net/news/2018/05/03/2517898/mkd-makedoniya-makedonskiyat-zakon-za-ezitsite-skoro-shte-bade-publikuvan-v-darzhaven-vestnik-vazmozhno-e-nakazatelno-delo-sreshtu-prezidenta-na-stranata.html", "text": "Председателят на македонския парламент Талат Джафери съобщи миналата седмица, че скоро ще изпрати Закона за употреба на езиците за публикуване в Държавен вестник и без подписа на президента Георге Иванов. Това е първата опция за решаване на този проблем, казват от правителството. А вторият вариант е публикуването на закона в Държавен вестник с дълбоко обяснение на хода, придружено от наказателно обвинение срещу държавния глава, пише скопското електронно издание „МКД“.\r\nСкопското издание е научило, че парламентарното мнозинство, съставено от СДСМ (Социалдемократически съюз на Македония) и ДСИ (Демократически съюз за интеграция), се готви да подаде криминални обвинения срещу Георге Иванов за разрушаването на парламентарната система на държавата.\r\n\"Отказът на президента на държавата да подпише закон, приет два пъти от парламентарното мнозинство, е несъвместим с основите на една парламентарна система, определена от Конституцията на Република Македония. Президентът на Македония не може да бъде поставен над македонския парламент, над решението на мнозинството от депутатите. Това е пряко разрушаване на парламентарна система, която сме изградили и модернизирали години. Това не е президентска система \", казват висши държавни източници.\r\nИ досега, няколко председатели на парламента на Република Македония, например Стоян Андов и Люпчо Йордановски, са подписвали закони в двойна роля - и като президент на страната и като председател на парламента, припомнят правителствени представители.\r\nДжафери и днес не каза кога ще публикува закона. \"Не съм обременен от времето, защото няма ограничение по отношение на решението за публикуване на закона\", заяви той.\r\nПревод и редакция:", "date": "2018.05.03", "title": "„МКД“ (Македония): Македонският Закон за езиците скоро ще бъде публикуван в Държавен вестник, възможно е наказателно дело срещу президента на страната"}
{"url": "http://www.focus-news.net/news/2018/05/03/2517900/smolyan-startira-pilotna-protsedura-v-obshtinata-po-opos-2600-domakinstva-otoplyavashti-se-na-darva-i-vaglishta-bezplatno-shte-mogat-da-smenyat-gorivnata-si-baza.html", "text": "Стартира пилотна процедура в община Смолян по ОПОС,  2600 домакинства, отопляващи се на дърва и въглища безплатно ще могат да  сменят горивната си база, съобщиха от пресцентъра на Община Смолян. В началото на тази седмица зам.-кметът Марин Захариев и експерти от общината взеха участие в работна среща в Оперативна програма „Околна среда“. Разискваната тема беше мерките, касаещи качеството на атмосферния въздух. След дискусиите, в които Община Смолян, заедно с другите засегнати общини участва повече от година, е взето решение от Оперативната програма да стартира пилотна процедура, от която ще могат да се възползват директно гражданите на засегнатите градове включително Смолян. Като основен проблем за запрашаването в града през зимния сезон е идентифицирано отоплението на дърва и въглища. В тази връзка в рамките на проект за директно предоставяне на средства,  Община Смолян ще разпише варианти за смяна на горивната база на домакинствата в града. Казано по друг начин домакинства, които се отопляват на въглища и дърва ще могат да получат котли на пелети, газови котли, климатици и др. безплатно. \r\nОбщината и Оперативната програма правят всичко възможно целия процес да бъде завършен през есента,  за да може първите желаещи да се възползват от проекта още преди предстоящия зимен сезон. Повече подробности по предстоящата схема ще бъдат дадени в края на месеца, когато условията на програмата се очаква да се одобрят от Комитета по наблюдение на ОПОС, посочи Захариев. \r\nИндикативният бюджет за община Смолян е над 8 млн. лв., като на този етап анализите показват, че на домакинство ще се предоставя оборудване за около 3000 лв. Това означава, че от програмата могат да се възползват повече от 2600 домакинства, допълни зам.-кметът.", "date": "2018.05.03", "title": "Смолян: Стартира пилотна процедура в общината по ОПОС, 2600 домакинства, отопляващи се на дърва и въглища безплатно ще могат да сменят горивната си база"}
{"url": "http://www.focus-news.net/news/2018/05/03/2517899/izpalnyavashtiyat-dlazhnostta-kmet-na-rayon-mladost-vladimir-klisurov-depozira-ostavkata-si-obzor.html", "text": "Изпълняващият длъжността кмет на район „Младост“ Владимир Клисуров вече официално е депозирал оставката си. Това обяви самият той по време на брифинг в районната администрация, на който стана ясно, че в своя заповед Клисуров е посочил длъжността да бъде заета от арх. Румен Русев. „Донякъде съжалявам, че попаднах в центъра на този медиен интерес, но район „Младост“ има страхотни проблеми. Част от проблемите са бъдещи сгради\", аргументира решението си Клисуров и подчерта, че не се чувства подготвен и компетентен да се занимава с всички строителни процедури. По думите му оставката вече е официално депозирана, но приемането ѝ се оказва проблем. „Наистина, малко технически е сложен въпроса с това кой всъщност е кмета на района, който би могъл да ми приеме оставката, изобщо като цяло е сложен въпросът. Оставката ми е с днешна дата и не зная дали г-жа Иванчева би я приела. Не съм говорил с нея. Ако оставката не бъде приета по закона за местно самоуправление, по Кодекса на труда съм си пуснал заявление за напускане без предизвестие. Това е моя воля, че искам да бъда освободен, не мога от нейно име да кажа дали ще я подпише. Сега съм с правата на кмет, технически следващата седмица, за да може в това време да се види какво ще става, съм в отпуска. Паралелно с това съм си пуснал и молбата за освобождаване. Г-н Русев ще бъде с пълни права на кмет, през това време той е кмет на района. Аз съм го упълномощил с моя заповед, при мое отсъствие, той да ме замества“, обясни Клисуров. \r\nОт своя страна арх. Румен Русев подчерта, че ще придвижи всички забавени, но законосъобразни преписки и призова за спазване на законността. \r\nПред журналисти кметът на София Йорданка Фандъкова потвърди, че е получила уведомление, адресирано до нея и председателя на Столичния общински съвет Елен Герджиков. Фандъкова подчерта, че от екипа на „Младост“ се очаква да се съберат и да обсъдят ситуацията, да приключи тази „неразбория в квартала“. Агенция „Фокус“ припомня, че на 26 април т. г. столичният общински съвет избра Владимир Клисуров за изпълняващ длъжността кмет на район „Младост” на мястото на арестуваната Десислава Иванчева. Тя бе задържана на 17 април в столицата след акция на МВР, Специализираната прокуратура и КПКОНПИ. Тогава тя стоя закопчана с белезници над 5 часа, докато течеше обискът на автомобила ѝ, в който разследващите откриха 70 000 евро. По данни на прокуратурата парите са били част от по-голяма сума, поискана като подкуп за издаване на строително разрешително. Впоследвие стана ясно, че бизнесменът Александър Ваклин е подал сигнала срещу Иванчева. Освен нея, обвиняеми са още зам.-кметът на района Биляна Петрова и бившият кмет Петко Дюлгеров. Спрямо тримата е наложена мярка за неотклонение „задържане под стража”. \r\nИван ЛАЗАРОВ", "date": "2018.05.03", "title": "Изпълняващият длъжността кмет на район „Младост“ Владимир Клисуров депозира оставката си (ОБЗОР)"}
{"url": "http://www.focus-news.net/news/2018/05/03/2517902/avtomagistrala-trakiya-i-sofiyskoto-metro-obraztsi-za-evropeysko-finansirane-obzor.html", "text": "Завършването на магистрала „Тракия“ от София до черноморското пристанище Бургас, високоскоростната жп линия София-Пловдив и софийските метролинии бяха посочени като образци за управление на европейски средства в доклад, според който кохезионните инвестиции в транспорта трябва да продължат и след 2020 г. Докладът бе приет от Европейския парламент с 475 гласа „за“ (или 73% от гласувалите). Той бе представен в пленарна зала от евродепутата от ГЕРБ/ЕНП Андрей Новаков, който е член на Комисията за регионално развитие към Европейския парламент. Докладът отбелязва въздействието на кохезионните инвестиции в транспорта през периода 2007 – 2013 г., чийто ефект е най-силно усетен в най-новите държави членки. В него се отбелязва, че през периода 2007 – 2013 г. 81 милиарда евро или почти една трета (31%) от европейските структурни и инвестиционни фондове са били инвестирани в транспортна инфраструктура. Най-положителното въздействие от инвестициите е видимо особено в Централна и Източна Европа, за която са били разпределени 69% от общото транспортно финансиране. Сред примерите, давани и от самата Европейска комисия като най-успешни за периода и цитирани в доклада, е завършването на магистрала „Тракия“ от София до черноморското пристанище Бургас, високоскоростна жп линия София-Пловдив, както и метролиниите в София. На база на това и на други факти и добри примери, в доклада се призовава за гарантиране на безвъзмездното финансиране за пътища и жп линии след 2020 г., като се подчертава, че Механизмът за свързване на Европа (МСЕ), Кохезионният фонд (КФ) и Европейският фонд за регионално развитие (ЕФРР) следва да останат основните източници на ЕС за инвестиции в транспортна инфраструктура. Поставя се акцент и върху обезлюдените региони, които трябва преференциално да получат финансиране за свързаност. \r\nПред журналисти след гласуването на доклада Андрей Новаков подчерта, че резултатите от него ще сложат точка на спора трябва ли да има или не кохезионна политика. Той изрази и задоволство, че документ, в който България се споменава толкова често с положителни факти, е събрал такова мнозинство. Според него това е показателно, че страната ни има проекти, които могат да бъдат показвани като образци за това как трябва да се управляват европейски средства, както и, че в последните 10 години България се е научила да управлява по учебник европейските пари. „И не просто от гледна точка на счетоводството и изпълнението на едни проекти, а това, което казваме и в доклада - че има смисъл от това, което е построено. Най-новите икономически мощности в България са именно по протежението на магистралата между София и Бургас“, отбеляза евродепутатът. „Съвсем умишлено докладът се внася само няколко часа след като бе представен проектът за следващата многогодишна финансова рамка на ЕС, с което искаме да кажем – „вижте какво постигаме с европейски средства, искаме да продължим да го правим“, посочи още той. Андрей Новаков уточни, че предстои докладът да бъде изпратен до Европейския съвет и Европейската комисия и ще окаже влияние по отношение на това този тип финансиране да продължи, особено за обезлюдените региони. „Когато покажем, че парите, които сме получили благодарение на европейската солидарност, не са пропилени, а сме ги използвали по предназначение, по образец, ще покажем, че трябва да продължим да получаваме и да не се налага повече да се делим на шенгенски е нешенгенски граници, на държави в и извън еврозоната, като показваме, че сме абсолютно равноправни“, каза още той. \r\nВесела АЛЕКСАНДРОВА", "date": "2018.05.03", "title": "Автомагистрала „Тракия“ и софийското метро - образци за европейско финансиране (ОБЗОР)"}
{"url": "http://www.focus-news.net/news/2018/05/03/2517893/montana-vremenno-e-ogranicheno-dvizhenieto-po-obhodniya-pat-na-grada-poradi-patnotransportno-proizshestvie.html", "text": "Временно e ограничено движението по път I-1 Обходен път на гр. Монтана поради пътнотранспортно произшествие. Това съобщиха от пресцентъра на Агенция \"Пътна инфраструктура\". Необходимо е водачите да изчакват на място.", "date": "2018.05.03", "title": "Монтана: Временно e ограничено движението по обходния път на града поради пътнотранспортно произшествие"}
{"url": "http://www.focus-news.net/news/2018/05/03/2517903/dots-d-r-petar-nenkov-voennata-sluzhba-na-feldfebel-hristo-vasilev-ot-28-i-pehoten-stremski-polk-e-poreditsa-ot-boyni-podvizi-i-hrabrost.html", "text": "Военната служба на фелдфебел Христо Василев от 28-и пехотен Стремски полк е поредица от бойни подвизи и храброст. Това каза за Радио „Фокус”- Пловдив военният историк доц. д-р Петър Ненков. Историята на фелдфебел Христо Василев – герой от Балканската война (1912-1913), Междусъюзническата война (1913) и Първата световна война (1915-1918), пълен кавалер на военния орден “За храбростъ”, спасил след пробива при Добро поле в края на Първата световна война паричния ковчег и бойното знаме на 28-и пехотен Стремски полк Петър Ненков описва в книгата си “Със стремци в мир и в бой“. Христо Василев е роден на 15 ноември 1886г. в село Мали Богдан, днес част от село Каравелово, Карловско. След завършване на средното си образование той влиза в казармата и постъпва на 1 февруари 1902г., като войник в 9-ти пехотен Пловдивски полк. На 1 април 1905 г. е преместен в новосформирания 28-и пехотен Стремски полк в Карлово. За проявените си отлични воински качества е изпратен на обучение в Учебната подофицерска дружина в Стара Загора Обучението завършва успешно и е произведен в звание младши подофицер. На 10 февруари 1910 г. се връща на служба в 28-и Стремски полк и е назначен за взводен подофицер в 4-та рота. Скоро е произведен в чин старши подофицер. Като такъв го заварва обявяването на Балканската война на 5 октомври 1912 г.\r\n28-и пехотен Стремски полк е включен в състава на Хасковския отряд и настъпва срещу Кърджали. Още с преминаването на турската граница на 5 и 6 октомври 1912 г. се завързват тежки боеве с изнесените напред части от корпуса на Явер паша за овладяването на височините Айдормуш, Акчакръп и Калфалар и падат първите жертви от полка.\r\nНа 8 октомври 1912г. стремци превземат Кърджали. За проявен героизъм и доблест в тези боеве старши подофицер Христо Василев е награден с орден “За храброст” 4 степен.\r\nНа 16 октомври 1912 г. е следващият кръвопролитен бой, в който участва Христо Василев. Той е при село Куинлъ – за отразяването излаза на обсадения в Одринската крепост гарнизон на Мехмед Шукри паша.\r\nЗа превземането на Родосто на 29 октомври 1912г. Христо Василев е награден с втори орден “За храброст” 3 степен. В Родосто полк получава дар от признателните жители на града – бойно знаме, извезано от местната учителка Кристина Симеонова. Тук полкът дочаква краят на Балканската война и Лондонския мирен договор през май 1913г.\r\nВместо да се завърне обаче в Карлово, обкичен с лаврите на победител, полкът получава тайна заповед да се съсредоточи в Македония за започване на война срещу “съюзниците – разбойници“ – гърци и сърби.\r\nЗаедно със своя полк в състава на 2-ра пехотна Тракийска дивизия, фелдфебел Христо Василев взема участие в Междусъюзническа война през юни и юли 1913 г. В паметните боеве за превземането на укрепената сръбска позиция Криволак от 19 до 21 юни 1913 г., отбранявана от частите на Тимошката дивизия – 2-ри призив, фелдфебел Христо Василев отново се проявява. Когато от вражеските шрапнели и куршуми загиват всички офицери в неговата рота, той поема командването на ротата и води нощната атака до пълния разгром на сърбите, които оставят на бойното поле десетки убити и ранени. Зарязвайки своето тежко въоръжение и боеприпаси, противникът отстъпва в паническо бягство. За тази своя героична проява фелдфебел Василев е удостоен с трети орден “За храброст” 2 степен.\r\nСлед боевете при Криволак, полкът на фелдфебел Василев взема участие в операцията на българската армия за обкръжаване на стохилядната гръцка армия, нахлула дълбоко в Кресненското дефиле. \r\nВ разгърналите се ожесточени боеве, той заедно с останалите бойци се сражава храбро при Беяз тепе и връх Занога, Пехчево и Понорица.\r\nСамо вероломното нахлуване на румънските войски в северна България и последвалия Букурещки мирен договор спасяват гръцката армия от пълен разгром и плен. След Междусъюзническа война фелдфебел Василев се завръща заедно със стремци в Карлово.\r\nПрез есента на 1915 г. отново е повикан под знамето на 28-и пехотен Стремски полк, за да изпълни своя свещен дълг към Отечеството. Взема активно участие във всички боеве и походи на полка през Първата световна война 1915-1918г. За кой ли път се проявява, като герой в боевете при Дойранското езеро и Завоя на река Черна.\r\nНа 11 ноември 1916 г. е тежко ранен в крака, но успява да изведе останалите живи бойци от ротата си от огнения пъкъл на боя. За този подвиг е награден от командването с четвърти орден “За храброст”- 1 степен. След 7-месечно лечение в Софийска болница, отново се завръща на фронта и през май 1917г. взема участие в жестоките боеве с противника на платото Маргара .\r\nСлед пробива на съглашенските войски на Добро поле, фелдфебел Василев запазва самообладание, въпреки избухналите войнишки брожения.Той незабавно тръгва за Карлово с част от обоза, като отнася със себе си паричния ковчег със заплатите на лични състав и бойното знаме на стремци. Нощта преди да тръгне, както пише той в своите спомени, сваля знамето от дръжката, навива го на руло, покрива го с брезент, след което го скрива под една обозна каруца. След редица перипетии, придвижвайки се бавно по пътищата, задръстени от отстъпващи и разбунтували се войници, той успява със своите другари да се добере до Карлово и по този начин да спасява бойната светиня на стремци и паричния ковчег на полка .\r\nСлед войната, когато 28-и пехотен Стремски полк е разформирован по силата на Ньойския мирен договор, фелдфебел Василев продължава службата си в 27-а пехотна Чепинска дружина.\r\nПрез 1927г. по собствено желание се премества да служи в 21-ва пехотна Средногорска дружина, която идва през 1922г. в Карлово на мястото на разформирования 28-и пехотен Стремски полк . През 1931г. се уволнява от армията и окончателно преминава в запаса.\r\nКогато през 30-те години на миналия век командването на 21-ви пехотен Средногорски полк решава да издигне паметник в карловските казарми на загиналите във войните за национално обединение воини от 2-ра пехотна Тракийска дивизия, фелдфебел Христо Василев, заради юнашката си осанка и своите заслуги, е използван от скулптора, изработил паметника, като прототип на фигурата “На нож!”.\r\nЦветана ТОНЧЕВА", "date": "2018.05.03", "title": "Доц. д-р Петър Ненков: Военната служба на фелдфебел Христо Василев от 28-и пехотен Стремски полк е поредица от бойни подвизи и храброст"}
{"url": "http://www.focus-news.net/news/2018/05/03/2517904/sofiya-vazstanoveno-e-dvizhenieto-po-pat-i-1-sofiya-pernik-v-rayona-na-vhoda-na-vladaya.html", "text": "Възстановено е движението по път I-1 София - Перник в района на входа на Владая. Това съобщиха от пресцентъра на Агенция \"Пътна инфраструктура\".", "date": "2018.05.03", "title": "София: Възстановено е движението по път I-1 София - Перник в района на входа на Владая"}
{"url": "http://www.focus-news.net/news/2018/05/03/2517906/nay-golyamoto-v-balgariya-3d-maping-shou-shte-se-provede-za-denya-na-evropa-2018-v-stolitsata.html", "text": "Представителството на Европейската комисия в България ще отбележи Деня на Европа – 9 май през 2018г. с множество събития и инициативи, които ще се проведат в София в няколко поредни дни. Всички те се организират съвместно с Информационното бюро на Европейския парламент в България, а партньори са Министерството за Българското председателство на Съвета на ЕС 2018 и Столична община. Това съобщиха от Представителството на Европейската комисия в България.\r\nПрограмата на събитията включва Граждански диалог \"Бъдещето на младите в дигитална Европа\", който ще се проведе на 9 май (сряда) от 11.30 до 13.00 часа в Aулата на Софийския университет. Комисар Мария Габриел, евродепутатът Искра Михайлова и министърът за Българското председателство на Съвета на ЕС Лиляна Павлова ще дискутират с граждани темата за младите хора и тяхното бъдеще в дигитална Европа. \r\nОт 21.30 часа на площад \"Независимост\" жителите и гостите на столицата ще могат да наблюдават светлинно и звуково 3D мапинг шоу, посветено на Европейската година на културното наследство 2018.  \r\nОт 18.00 до 22.00 часа на интересни места ще се чете европейска преводна литература. Събитието в София се организира съвместно с културните институти на страните членки на ЕС и е насочено към популяризиране на европейската култура и литература. В клуб „Каркасон“ на ул. Уилям Гладстон 30 Весела Бабинова ще чете романа \"Остров Крах\" на Ина Вълчанова, носител на Наградата на ЕС за литература. \r\nОтбелязването продължава на 12 май (събота) с Фамилатлон 2018 - празник на семейството. След 10.00 часа на Голямата поляна в Южния парк в София ще се проведе десетия поред Фамилатлон – празник на семейството, спорта и здравословния начин на живот, в който малки и големи ще могат да участват в забавната игра \"Малката Европа\" и ще научат интересни факти за страните членки на Европейския съюз. Европейските институции се включват и с щандове с игри, и информационни материали, а на щанда на Европейската комисия ще бъде представена и най-новата кампания за младите - #EUandME. \r\nНа 13 май (неделя) от 9.00 ч. в рамките на първия по рода си полумаратон в София ще се проведе и първото издание на \"RUN4EU\" – безплатно щафетно бягане за ученици и училищни отбори. Стартът и финалът са на площад \"Александър Невски\". Игри и атлетически предизвикателства за деца - от 10:00 ч. на площад \"Александър Невски\". Фокусът на инициативата e активният начин на живот сред младите, както и значението му за децата в училищна възраст в България.", "date": "2018.05.03", "title": "Най-голямото в България 3D мапинг шоу ще се проведе за Деня на Европа 2018 в столицата"}
{"url": "http://www.focus-news.net/news/2018/05/03/2517872/dotsd-r-petar-nenkov-vazpomenatelen-miting-poklonenie-posveten-na-praznika-na-balgarskata-armiya-i-den-na-hrabrostta-shte-se-provede-na-4-may-v-kalofer.html", "text": "Възпоменателен митинг-поклонение, посветен на празника на Българската армия и Ден на храбростта ще се проведе утре – 4 май, в 11.30 часа в Калофер. Това съобщи в предаването „Със славната 2-ра Тракийска дивизия – За честта на България” на Радио „Фокус”- Пловдив доц. д-р Петър Ненков. Митингът се провежда традиционно пред войнишкия паметник-чешма. Участие в него ще вземе и представителна рота от 61-ва механизирана Стрямска бригада в Карлово с бойното знаме на бригадата и военно-духовия оркестър.\r\n„В паметта на всеки от нас се крият героични подвизи и вдъхновяващи примери, които трудно могат да бъдат открити в чужда военна история и които трудно могат да бъдат повторени пак”, каза доц. д-р Петър Ненков. „Днес гледаме с интерес старите ордени, поставени зад витрините на музеите, покрити с патината на времето, надписани с краткото \"За храброст\". Онези славни юнаци, които ги носеха с достойнство и чест на своите гърди, вече ги няма всред нас. Дълги години ние бяхме се отвърнали от тях. Забравата незаслужено бе спуснала своето було над тези герои, за които единственият Бог бе Отечеството”, каза още Ненков. Според него днес трябва да помним, че храбростта не може да има окраска и степени. Тя не е нито царска, нито комунистическа, нито демократска, тя може да бъде само една – храброст в името на България. Българските воини удивяват света с безпримерния си героизъм във войните за свобода и независимост. Стотици хиляди знайни и незнайни командири и воини, обединени не от жаждата за слава и стремежа за военни отличия, а от любовта си към родината полагат белите си кости далеч от бащиния праг, в името на България.\r\nЦветана ТОНЧЕВА", "date": "2018.05.03", "title": "Доц.д-р Петър Ненков: Възпоменателен митинг-поклонение, посветен на празника на Българската армия и Ден на храбростта ще се проведе на 4 май в Калофер"}
{"url": "http://www.focus-news.net/news/2018/05/03/2517905/regionalniyat-ministar-nikolay-nankov-otchete-che-u-nas-se-stroyat-nay-evtinite-magistrali-v-evropa-i-prognozira-gotova-am-hemus-do-2024-g-obzor.html", "text": "По предложение на ГЕРБ министърът на регионалното развитие и благоустройството Николай Нанков представи в парламента приоритетните пътни проекти. От изнесените от министъра данни стана ясно, че от 5 май 2017 г. до момента правителството е дало старт на пътни проекти за около 1,4 млрд. лева. Сключени са договори за строително-монтажни дейности за почти 500 млн. лв. Ремонтират се второкласни, третокласни, общински пътища, както и мостови съоръжения, тунели и други съоръжения от техническата инфраструктура. Николай Нанков изтъкна, че всички обществени поръчки са публични, прозрачни и в съответствие с нормативната уредба. Министърът заяви, че е напълно реалистично в края на 2024 г. АМ „Хемус“ да е изцяло завършена. Участъкът от АМ „Струма“ от Кресна до Сандански ще бъде завършен с почти 8 месеца предсрочно. Строителните дейности около село Крупник са прекъснати заради откритото археологическо находище. Очаква се мнението на експертите. Тази година ще стартира тръжната процедура за най-тежкия участък от „Струма“ в Кресненското дефиле. Регионалното министерство си поставя за цел реалното строителство да стартира през май 2019 година. Стойността на най-скъпата отсечка от магистралата заради тежкия терен е около 800 млн. лева. Министър Нанков обясни, че през май АПИ ще стартират предпроектните проучвания за изграждането на тунел под Петрохан. Вече е започната и обществената поръчка за най-тежкия участък от пътя Видин-Ботевград, от Ботевград до Мездра. По повод нападките на опозицията за изразходването на средствата за пътните проекти, Николай Нанков подчерта, че в България се строят най-евтините магистрали в цяла Европа, но не за сметка на качеството. Той коментира, че правителството не просто строи магистрали, а поправя грешки на политици, които сега претендират да са управляващи.\r\nОколо 2 часа министър Нанков отговаря на депутатски въпроси. След изслушването председателят на ПГ на ГЕРБ Цветан Цветанов призова да се спрат спекулациите, че в България се строят най-скъпите магистрали. „По пътищата на България няма значение кой от коя политическа сила е. Всички искаме да имаме по-добра инфраструктура и инвестиции, както и безопасност по пътищата“, изтъкна той. ПГ на „БСП за България“ определи изслушването на регионалния министър Николай Нанков като \"кризисна пиар акция без съдържание\". Според зам.-председателя на ПГ на „Обединени патриоти“ преди е имало дефицит на мисъл в регионалното развитие, който се преодолява в този управленски мандат. Депутатът от ПГ на ДПС Танер Али посочи, че всичко, което се прави в регионалното развитие не е планирано, а хаотично.\r\nБиляна ИВАНОВА", "date": "2018.05.03", "title": "Регионалният министър Николай Нанков отчете, че у нас се строят най-евтините магистрали в Европа и прогнозира готова АМ „Хемус“ до 2024 г. (ОБЗОР)"}
{"url": "http://www.focus-news.net/news/2018/05/03/2517918/veliko-tarnovo-blagotvoritelen-kros-za-nabirane-na-sredstva-za-nauchni-otkritiya-v-sferata-na-grabnachnite-uvrezhdaniya-shte-se-provede-v-grada-na-6-may.html", "text": "Благотворителен крос за набиране на средства за научни открития в сферата на гръбначните увреждания ще се проведе във Велико Търново. Това съобщиха за Радио „Фокус“ – Велико Търново от групата за здраве и масови тренировки на открито TаrnovoRuns. Велико Търново се включва в световната инициатива Wings for Life Worlds Run за първи път. В десетки градове в цял свят ще се проведе дарителско бягане в един и същи ден и час. Инициативата ще се проведе точно на 6 май от 14.00 часа. Във Велико Търново тя ще стартира от голямата площадка, на стъпало 50, в парк „Света гора“. Трасето е с дължина 1,25 км. Всеки участник ще има възможност да направи две обиколки за 2,5 км или четири – за 5 км.\r\nЗа втора поредна година България става част от световното бягане в подкрепа на каузата на фондация Wings for Life. Wings for Life Worlds Run е уникално по формат събитие, което дава възможност на хора по целия свят да бягат заедно в подкрепа на една важна за всички хора мисия – гръбначните увреждания да станат напълно лечими.\r\nНадежда КРЪСТЕВА", "date": "2018.05.03", "title": "Велико Търново: Благотворителен крос за набиране на средства за научни открития в сферата на гръбначните увреждания ще се проведе в града на 6 май"}
{"url": "http://www.focus-news.net/news/2018/05/03/2517917/balgariya-i-avstriya-prodalzhavat-da-zadalbochavat-i-razvivat-svoite-otnosheniya-za-po-dobro-ikonomichesko-satrudnichestvo-obzor.html", "text": "България и Австрия продължават да задълбочават и развиват своите отношения за по-добро икономическо сътрудничество. Това стана ясно при посещението на президента на Александър Ван дер Белен в България, който е на посещение в страната ни по покана на държавния глава Румен Радев. По време на визитата си у нас Ван дер Белен проведе среща и с министър-председателя Бойко Борисов, включи се в Българо-австрийски бизнес форум, срещна се с представители на австрийски компании в България и провери как върви работата по проекта „Бронзовата къща“, който се реализира с финансовата подкрепа на Република Австрия. На 4 май той ще участва и в неформалната среща на президентите на България, Румъния и Австрия в град Русе. \r\n„Австрия и България имат много интензивни дипломатически отношения и това не е необичайно предвид, че сме един след друг председатели на Съвета на ЕС. Нашите приоритети са почти идентични в много области – възможностите за присъединяване в ЕС на държавите от Западните Балкани, някои въпроси, свързани с миграцията, отношенията с Турция, с Русия, за Дунавската стратегия и т.н.“, коментира президента на Австрия Александър Ван дер Белен и уточни, че двете държави ги свърза голямо приятелство. „Само критично мога да кажа, че установих, че в България познанията към Австрия са много високи, докато при обратното има още какво да се желае и трябва да направим не малко по въпроса“, каза още австрийският президент. Той уточни, че Австрия оценява усилията на България за опазването на границите и се надява те да получат своето признание с влизане в Шенген. \r\nПрезидентът Румен Радев обясни, че за последните седем месеца това е третата му среща с австрийския му колега. „Това е свидетелство за засиления интерес и волята на двете страни да задълбочават и развиват своите отношения, базирани на приятелство и взаимно доверие. В резултат на това нашият стокообмен възлиза на 1,2 млрд. евро, а Австрия е водещ чуждестранен инвеститор в България. Приемаме тези факти като една солидна основа за още по-успешно икономическо сътрудничество“, каза още българският държавен глава. Той уточни, че сред темите на разговор с Ван дер Белен са били още и общата политика за сигурност и отбрана, сътрудничеството, Европейският фонд за отбрана, новите механизми за повишена сигурност, предизвикателствата на мигрантската криза, необходимостта от реформа на Общата европейска система за убежища, перспективата на кохезионната политика след 2020 г., Дунавската стратегия и перспективата на държавите от Дунавския регион.\r\nМинистърът на регионалното развитие и благоустройството Николай Нанков също взе участие в Българо-австрийския бизнес форум и уточни, че австрийските компании са и ще продължават да бъдат основен партньор на България в пътното строителство. Той обясни, че миналата година сектор „Строителство“ бележи ръст от 24.5%, а публичният дял на строителния бранш - от 14.5%. „И този успех в не малка степен се дължи на австрийски компании – те са наши основни контрагенти, те са строили и летище, и пътища, и транспортни коридори. Австрийска компания изгражда и един от двата язовира за питейно-битово водоснабдяване в България – нещо, което 30 г. в нашата страна не се беше случвало. Удоволствие за мен като министър и за нас като правителство е да работим и с австрийска компания, която е развила тол системите в не една или две страни не само в Европа, но и в целия свят“, коментира още министър Нанков.\r\nАвстрийският президент Александър Ван дер Белен коментира още, че Българското председателство на Съвета на ЕС в момента получава много добро признание. „България успя да приключи голяма част от целите, които си беше поставила. Ние ще го поемем през средата на тази година и ще продължим и преговорите за Брекзит в една много сериозна тяхна фаза. Ще продължим и преговорите за многогодишната финансова рамка на бюджета на ЕС“, каза още Ван дер Белен и потвърди и подкрепата си за присъединяването на България към Шенген и Организацията за икономическо сътрудничество и развитие.\r\nЦветилена СИМЕОНОВА", "date": "2018.05.03", "title": "България и Австрия продължават да задълбочават и развиват своите отношения за по-добро икономическо сътрудничество (ОБЗОР)"}
{"url": "http://www.focus-news.net/news/2018/05/03/2517920/vzglyad-kitay-prikri-nay-uyazvimoto-si-myasto-ot-napadenie-na-sasht.html", "text": "Американското разузнаване докладва за изключително важни изменения във военното строителство на Китайската народна република – на спорните острови в Южнокитайско море са разположени крайно опасни оръжейни системи. Казано с други думи, Пекин намери начин да обезопаси своето най-уязвима зона от възможно нападение от страна на американския военноморски флот (ВМФ), пише руското издание „Взгляд“, в материал, представен без редакторска намеса.\r\nКитай тайно прехвърли на спорните острови в архипелага Спратли (Нанша) в Южнокитайско море противокорабни крилати ракети и зенитно-ракетни комплекси. Както съобщи телевизионният канал CNBC, позовавайки се на отчети на американското разузнаване, през последните 30 дни тези оръжейни системи са били разположени на рифовете Саби-риф, Мисчиф (Мейцзи) и Файери-Кросс.\r\nИзданието отбелязва, че новите оръжейни комплекси се забелязват и на спътниковите снимки на островите. В частност, там се споменава за наличието на спорните острови на противокорабни крилати ракети YJ-12B, които позволяват нанасяне на удар по надводни цели в радиус около 550 км и зенитно-ракетни комплекси HQ9B, чиято далекобойност е около 300 км. Освен това, според данни на Wall Street Journal, на два от трите форпоста на спорните острови, Китай е разположил оборудване за радиоелектронна борба, способно да създава проблеми за системите за свръзка и радиолокационните комплекси.\r\nСпоред мнението на американците, новите брегови отбранителни системи на островите ще станат значително допълнение към вече наличните военни мощности на китайците на островите.\r\nОфициалният представител на Министерството на външните работи на Китай Хуа Чунин заяви, че „китайското правителство има безспорни права над територията на архипелага Спратли и прилежащата аквватория“, затова „провеждането на каквито и да е строителни работи, включително разполагането на оборудване, необходимо за отбрана и осигуряване на безопасността на нашата страна е естествено право на Китай“. Тя подчерта, че Пекин няма намерение да провежда политика, която представлява заплаха за която и да е държава и не си струва „да се безпокоят или да се опасяват от нещо“.\r\nПо-рано Китай обеща да защити своя суверенитет. Напомняме, че КНР вече от много години води спор едновременно с няколко страни за принадлежността на островите в Южнокитайско море. За Спратли, освен Китай, претендират Виетнам, Филипините, Малайзия, Бруней и Тайван. Освен за този архипелаг, споровете се водят и за Параселските острови (Сиша) и рифа Скарбъро (Хуанян). За определянето на своите териториални претенции, Китай използва т.нар. линия на деветте пунктира, която служи за един вид граница на неговите претенции и която беше представена за първи път още от националистическото правителство на Китай през 1947 година.\r\nСъс създаването на военна инфраструктура на контролираните от него спорни острови, Китай се занимава не от скоро. Освен това, примерно от 2013 година Пекин прави насипи на атолите на спорните архипелази. Така се създават изкуствени територии, пригодни за разполагането на военни бази. В резултат сега има китайски военни обекти на всички споменати спорни островни групи – Спратли, Параселските и рифа Скарбъро. Американците са преброили 27 китайски форпоста в Южнокитайско море. По този начин, Китай фактически създаде своего рода стратегически триъгълник в този регион, осигурявайки си контрола над всички територии вътре в „линията на деветте пунктира“.\r\nИ независимо, че представителите на Пентагона говорят за „по-нататъшната милитаризация на аванпостовете ще послужи само за увеличаване на напрежението и ръста на недоверието между страните, претендиращи за права (над териториите)“, тях ги безпокои не съдбата на териториалните спорове. Работата е в това, че САЩ разглеждаше ударите на американскиите ВМС по ключови обекти на територията на Китай в качеството им на един от основните сценарии на военен конфликт със страната. Но сега Пекин прикри входа на американския флот към своите брегове, правейки реализацията на подобни сценарии практически неизпълнима. Тук си струва да се напомни, че разстоянието от архипелага Спратли до китайските брегове е около 1200 км.\r\n„Заявленията на американците говорят за едно: затваря се достъпът на американските кораби. По-рано американците се държаха доста нагло в Южнокитайско море, там се провеждаха учения с участието на Австралия и страните от Азиатско-Тихоокеанския регион, включително Индия. Сега те, най-вероятно, няма да имат тази възможност“, заяви пред вестник „Взгляд“ редакторът на списание „Арсенал Отечества“, военният експерт Алексей Леонков. Освен това, според неговите думи, китайското присъствие на островите ще затрудни тайно прехвърляне на американски сили към Корейския полуостров.\r\n„По този начин Китай създаде буфер, изгради далечна линия на своята морска отбрана – заяви Леонков, като подчерта: - Основната заплаха за Китай идва от страна на Тихия океан, където се намират няколко американски военноморски съединения“, включително три самолетоносача, които при необходимост могат да бъдат допълнени с още три. Непосредствено западната част на Тихия океан се оказва в зоната на действие на 7-и флот на САЩ и неговата авионосна ударна група, начело със самолетоносача „Роналд Рейгън“. „И тук не говоря за крилати ракети и други въоръжения, които могат да се разглеждат като средства за въздушно нападение“, добави Леонков.\r\nСледователно, колкото по-далечна е линията на отбрана, толкова по-добре за Пекин. Защото преди да нападне, на всеки вероятен противник ще му се наложи да се справи с далечната линия на китайската отбрана. По този начин, от гледна точка на военната стратегия, действията на Пекин са абсолютно резонни, посочи експертът. „Това ще даде на китайските въоръжени сили на континента време за привеждане в бойна готовност и нанасяне на ответен удар“, отбеляза той.\r\nОсвен това, самите острови фактически са непотопяеми самолетоносачи на Китай и на тях ще бъдат разположени и военноморски бази. „Там не само са разположени ракетни комплекси, но се създават и възможности за престой на кораби, ремонтни бази. Така че към тези ракетни комплекси ще бъдат присъединени и съединения на флота“, посочи Леонков. Това е част от увеличаването на военното могъщество на Китай: заложени са самолетоносачи, „а шо се касае до корабите от втори ранг – ескадрените миноносци и фрегатите, то китайците ги пекат като пирожки“. Целта е да се постигне паритет с ВМС на САЩ в Тихия и Индийския океан.\r\nВсичко това потвърждават и заявленията на самите американски военни. Адмирал Филип Дейвидсън, който скоро ще бъде назначен за ръководител на Тихоокеанското командване на Съединените щати, не толкова отдавна отбелязваше, че повишеното присъствие на Китай в Южнокитайско море е сериозно предизвикателство за военните операции на САЩ в региона. Според неговите думи, базите на спорните острови ще позволят на Китай да разшири своето влияние на хиляди мили на юг и да създаде проекция на сила на дълбоко в Океания. „Казано накратко, Китай сега е способен да контролира Южнокитайско море при всички сценарии на възникване на заплаха от военен конфликт със САЩ“, подчерта Дейвидсън.\r\nНай-близката американска база в региона се намира чак в Южна Япония – на Окинава. При това, както отбелязва Леонков, тази база вече не е така защитена, както се смяташе по-рано. Тя се намира в сферата на обсег на китайските балистични ракети. Т.е., фактически се създава военно преимущество на Китай пред САЩ в този регион. При това, както отбеляза събеседникът, американските ВМС в Тихия океан в момента нямат какво да противопоставят на базите на Китай на спорните острови. Единственият вариант за тях е да увеличат многократно групировката на флота, което изисква време и значителни финансови вложения.\r\nВъв връзка с това, Леонков е уверен, че американците едва ли ще отидат на открит конфликт с Китай. „Това количество на флота, което САЩ имат в Азиатско-Тихоокеанския регион и Индийския океан, ще се наложи да бъде преразгледано. Балансът на трикратно превъзходство, който имаха американците до скоро, вече се променя – казва експертът. – Нещата отиват към паритетен баланс.\r\nПревод и редакция:", "date": "2018.05.03", "title": "„Взгляд“: Китай прикри най-уязвимото си място от нападение на САЩ"}
{"url": "http://www.focus-news.net/news/2018/05/03/2517919/petko-angelov-prevozvach-balgarskite-prevozvachi-sa-pred-falit.html", "text": "Българските превозвачи са пред фалит. Това каза в интервю в предаването „Това е България“ на Радио „Фокус“ превозвачът Петко Ангелов. Според него с мобилния пакет, с който Европейската комисия предлага промени на общите правила за достъп до международния пазар на превози, превозвачите у нас са поставени пред неизпълними условия. На 16 и 17 май те ще излязат на протест. „Недоумяваме как могат да се изпълнят тези условия. Едното изискване е на 3 седмици шофьорите да се прибират в България, командировките да бъдат всекидневно начислявани. По този начин транспортните фирми ще фалират. Държавите като Германия и Франция взимат решения за либерализация на автобуси. Искат да вземат пътниците на държавите от ЕС и да изхвърлят товарните превозвачи от пазара“, каза Петко Ангелов. Той добави, че 17% от бюджета в България се оформя от транспорта. Според него фалирането на превозвачите ще предизвика катастрофа за държавата.", "date": "2018.05.03", "title": "Петко Ангелов, превозвач: Българските превозвачи са пред фалит"}
{"url": "http://www.focus-news.net/news/2018/05/03/2517922/sport-mimi-hristova-specheli-srebaren-medal-na-evropeyskoto-po-borba.html", "text": "Мими Христова спечели сребърен медал на Европейското първенство по борба, което се провежда в руския град Каспийск. На финала при 59-килограмовите тя загуби от туркинята Елиф Йесилирма с 4:6. Христова е прекарала цялата нощ е местна болница заради травми в носа и рамото. По-рано Евелина Николова остана 5-а при 55-килограмовите. Утре за титли ще се борят Биляна Дудова при 57 килограмовите и Тайбе Юсеин при 63 килограмовите. За бронз ще играе Виктория Бобева.", "date": "2018.05.03", "title": "Спорт: Мими Христова спечели сребърен медал на европейското по борба"}
{"url": "http://www.focus-news.net/news/2018/05/03/2517923/inspektor-iliyan-koev-patna-politsiya-varna-84-prevozni-sredstva-sa-provereni-pri-operatsiya-avtobus-v-oblastta-ustanoveni-sa-21-narusheniya.html", "text": "84 превозни средства са проверени при специализираната операция „Автобус“ във Варненска област, установени са 21 нарушения. Това каза в интервю за Радио „Фокус“ – Варна инспектор Илиян Коев от сектор „Пътна полиция“ при Областната дирекция на МВР – Варна. „Във връзка с предстоящия летен туристически сезон и зачестилите пътнотранспортни произшествия с участието на автобуси, при които има загинали и ранени, на територията на цялата страна беше проведена специализирана полицейска операция по линия на безопасността на движението с наименование „Автобус“. Проверките са осъществени в периода от 23 до 29 април. Бяха впрегнати всички служители на МВР, които имат правомощия за работа по линия на Закона за движение по пътищата“, заяви инспектор Илиян Коев. При засиления контрол е акцентирано върху ползването на обезопасителни колани от страна на водачи и пътници, правоспособност на водачите, управление на моторно превозно средство след употреба на алкохол, наличие на застраховка „Гражданска отговорност“, наличие на заплатена винетна такса, както и техническата изправност на автобусите – счупени стъкла, износени гуми, осветителна система, оборудване на превозните средства. При проверките е проверявано също и за неплатени глоби или връчени електронни фишове. „За Варна и областта са проверени общо 84 автобуса, констатирани са 21 нарушения на Закона за движение по пътищата и на Кодекса на застраховането. 13 са констатираните нарушения за неизползване на обезопасителни колани. Установени са два автобуса с липса на винетен стикер, други два автобуса са били с техническа неизправност, а двама водачи – с нередовни пътни документи“, допълни инспектор Коев. Той отбеляза, че засиленият контрол върху автобусите ще продължи.\r\nМарияна ВАЛЕНТИНОВА", "date": "2018.05.03", "title": "Инспектор Илиян Коев, „Пътна полиция“– Варна: 84 превозни средства са проверени при операция „Автобус“ в областта, установени са 21 нарушения"}
{"url": "http://www.focus-news.net/news/2018/05/03/2517924/predstoyashti-mezhdunarodni-sabitiya-za-4-may-agentsiya-fokus.html", "text": "***Председателят на Европейската комисия ще присъства на церемония преди откриването на мащабни изложби в родното място на революционния мислител Карл Маркс\r\n***Народната републиканска партия (НРП) в Турция ще обяви кандидата си за президентските избори в страната на 24 юни\r\n***Среща на министрите на отбраната на страните-членки на Европейския съюз\r\n***Кюрдската етническа Народно-демократическа партия (НДП) започва предизборната си кампания с митинги в Истанбул и Диарбекир, а неин кандидат за президентския пост е заключения й лидер Селахатин Демирташ\r\n***", "date": "2018.05.03", "title": "Предстоящи международни събития за 4 май ( Агенция „Фокус“ )"}
{"url": "http://www.focus-news.net/news/2018/05/03/2517921/partiya-volya-shte-iska-referendum-za-izlizane-na-balgariya-ot-nato-obzor.html", "text": "Партия „Воля“ ще иска референдум за излизане на България от НАТО. Това обяви лидерът ѝ Веселин Марешки в свое интервю. По думите му референдумът ще бъде една от големите инициативи на партията в кампанията за европейските избори, тъй като от „Воля“ считат, че НАТО на практика не ни дава, а ни ограбва нищо. „В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види. Ние сме абсолютно против това! Ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност“, коментира Марешки. Според него една истински силна и обединена Европа може да бъде равностойна на САЩ, а не да бъде нейна притурка. „В момента други държави правят проблеми по света, а Европа плаща сметката. Сметката за Турция защо не се плати от САЩ, а Европа трябва да плаща тези милиарди“, попита лидерът на „Воля“.\r\nПредседателят на ПГ на ГЕРБ и зам.-председател на партията Цветан Цаветанов коментира думите на Марешки, като заяви, че България няма как да започне каквато и да било процедура за излизане от НАТО, тъй като Алиансът е част от националната сигурност. По думите му подобни анонси водят до определени спекулации и внушения. Той обърна внимание, че демократична общност в България е дала подкрепата си за всички правителства през всички 27 години именно заради това. Цветанов коментира също, че предстоят много интересни европейски избори, защото те ще бъдат много ясен лакмус за всички настроения в обществото за НАТО и ЕС. „Убеден съм, че преобладаващите ще бъдат за силна и обединена Европа и да бъдем част от НАТО“, каза Цветанов. По думите му, ако някой днес може да гарантира националната и териториалната сигурност, това е само участието ни в НАТО.\r\nЛидерът на ДПС Мустафа Карадайъ също направи коментар по темата, като определи идеята на Марешки за ярка демонстрация на популизъм. Той отбеляза, че едните партньори на ГЕРБ искат да излезем от ЕС, а другите - от НАТО. \r\nПрезидентът Румен Радев заяви, че няма как да коментираме сериозно идея за излизане на България от НАТО. „Мисля, че това са шеги. България е част от НАТО – това е нашата колективна система за сигурност и ние сме длъжни да бъдем реални членове. Винаги ще продължа да повтарям това не само на думи, но и с реални действия по укрепване на отбранителните способности на българската армия“, коментира държавният глава.", "date": "2018.05.03", "title": "Партия „Воля“ ще иска референдум за излизане на България от НАТО (ОБЗОР)"}
{"url": "http://www.focus-news.net/news/2018/05/03/2517925/komisar-nedelcho-rachev-predi-patuvane-parvo-da-se-proveryava-dali-avtomobilat-e-v-izpravnost.html", "text": "Това, което можем да препоръчаме за безопасно пътуване по време на празниците е първо да се проверява изправността на автомобила, каза за Радио „Фокус“-Бургас комисар Неделчо Рачев, началник на „Охранителна полиция“ в Бургас. „Да се прегледат спирачки, масло, гуми, светлини и има ли достатъчно течност в резервоарчето на спирачките. Ако автомобилът е неизправен да не се пътува с него. Да се използва друг вид транспорт“, каза още комисар Рачев. Той добави още, че преди тръгване на дълъг път е добре да се зареди повече гориво. Задължително да се проверят документите на автомобила и полицата за сключена гражданска отговорност. Дали са в период на действие и са заплатени винетните такси. Друго, което препоръчва комисарят, е да се правят почивки при по-продължително пътуване.\r\n„Едно от най-важните неща е как да се държим в задръстване. Първо трябва да се запази спокойствие, да не се правят опити за изпреварване, да се движим със скоростта на колоната и на по-голяма дистанция един от друг. Тъй като в колона, прибързаните действия задължително довеждат до ПТП, което забавя в пъти повече колоната“, допълни още комисар Рачев.\r\nЗа безопасни празници, при които се празнува навън и ще се пътува с кола, да се подбере водач, който няма да употребява алкохол в деня на управлението.\r\nДругото, за което апелира, е да не се прави компромис нито с личността, нито с близките. „Да не се преотстъпва автомобилът на неправоспособен или употребил алкохол и наркотици шофьор. Ако сте пътник в автомобил, не се примирявайте с високата скорост и рисковите изпреварвания и правете забележки на водача като му припомняте, че вози и други хора“, добави още комисар Рачев.\r\nДеница ДИМИТРОВА", "date": "2018.05.03", "title": "Комисар Неделчо Рачев: Преди пътуване първо да се проверява дали автомобилът е в изправност"}
{"url": "http://www.focus-news.net/news/2018/05/03/2517926/pazardzhik-74-godini-ot-smartta-na-vela-peeva-byaha-otbelyazani-vav-velingrad.html", "text": "Във Велинград бяха отбелязани 74 години от смъртта на Вела Пеева, съобщи за Радио „Фокус“ – Пазарджик Бояна Кирилова, експерт в общинската администрация в курорта. Отслужена е и панахида в нейна памет. Кметът д-р Костадин Коев е припомнил краткия, но героичен живот на Вела. Народния хор към ПДЮАНТ „Здравче-Венче” и мъжка група при НЧ „Васил Левски 1904” са изпълнили тематични за събитието песни. Венци и цветя са били поднесени на мемориал-костницата на Вела от името на Общинска администрация - Велинград, Общински съвет - Велинград, политически партии, Исторически музей, Съюза на офицерите и сержантите от запаса и резерва, Съюз на народните читалища във Велинград, училища, неправителствени организации и граждани.\r\nАлбена ЖИЛЕКОВА", "date": "2018.05.03", "title": "Пазарджик: 74 години от смъртта на Вела Пеева бяха отбелязани във Велинград"}
{"url": "http://www.focus-news.net/news/2018/05/03/2517758/d-r-stilyana-tomova-umbal-burgas-30-sa-detsata-koito-lezhat-v-momenta-v-otdelenieto-po-neonatologiya-v-bolnitsata-10-ot-tyah-sa-nedonoseni.html", "text": "30 са децата, които лежат в момента в отделението по неонатология в УМБАЛ - Бургас, 10 от тях са недоносени. Това каза пред медиите по повод получено дарение д-р Стиляна Томова, началник на отделението, предаде репортер на Радио „Фокус“ – Бургас. Бебетата са предимно недоносени и тежат между 700 грама и 2 400 грама.\r\nПо думите ѝ повече от 30 деца са се родили недоносени в бургаската болница от началото на година досега. „Повече от 19% са недоносените бебета през миналата година. Това е един много голям процент, защото по статистика трябва е между 10 и 15%. Трябва да се има предвид, че се обслужва голям регион и тук са най-тежките бременности. Освен това нарасна броят и на ин витро процедурите и заченатите по изкуствен начин деца, които най-често се раждат преждевременно“, каза още д-р Томова. По думите ѝ през изминалата 2017 година отделението е получило около 30 000 лева дарения.\r\nВеселина НИКОЛОВА", "date": "2018.05.03", "title": "Д-р Стиляна Томова, УМБАЛ - Бургас: 30 са децата, които лежат в момента в отделението по неонатология в болницата, 10 от тях са недоносени"}
{"url": "http://www.focus-news.net/news/2018/05/03/2517927/d-r-denka-nguen-odbh-burgas-ot-4-do-9-may-shte-se-izvarshvat-zasileni-proverki-na-agneshko-meso-i-presni-zelenchutsi.html", "text": "От 4 до 9 май ще се извършват засилени проверки на агнешко месо и пресни зеленчуци. Това съобщи за Радио „Фокус“ – Бургас д-р Денка Нгуен, гл. инспектор на Областна дирекция по безопасност на храните – Бургас. Ще се проверяват обекти за производство на храни, складове за търговия на едро, заведения за обществено хранене, магазини, пазари и борси. „При проверките ще се обръща внимание на традиционно предлаганите храни за Гергьовден. Което предполага, че основно акцентът е свързан със специализираните магазини за месо, в които влизат най-големите пазари в града и тези, в които освен месо се предлагат и зеленчуци както и в по-големите заведенията за обществено хранене, в които се очаква да има по-голяма посещаемост“, каза още Нгуен. Тя добави, че обектите ще бъдат проверявани по изискванията на действащото законодателство относно сграден фонд и оборудване, произход на храните, правилното съхранение на суровините, наличие на здравна маркировка на трупното месо. Всяка една част от трупното месо трябва да има здравна маркировка, която представлява елипсовиден син печат, който се дава от официален ветеринарен лекар, с което се доказва, че месото е заклано в кланица и е минало преглед. „При проверките в магазините, ние изискваме тези печати да са ясни, четливи. Прави се съответно проверка на документа, с който е пристигнало месото. На него също трябва да присъства този елипсовиден печат“, допълни още д-р Нгуен.\r\nПо думите й по отношение на зеленчуците ще се следи за произхода и кой е доставчикът. Ще се следи дали персоналът е със заверени здравни книжки, има ли проследяемост по отношение на предлаганите храни. Кога са постъпили и какви документи.\r\nНа 5, 6 и 7 май ще има дежурни инспектори, които ще са на разположение на гражданите за сигнали и оплаквания.\r\nДеница ДИМИТРОВА", "date": "2018.05.03", "title": "Д-р Денка Нгуен, ОДБХ - Бургас: От 4 до 9 май ще се извършват засилени проверки на агнешко месо и пресни зеленчуци"}
{"url": "http://www.focus-news.net/news/2018/05/03/2517916/georgi-popgeorgiev-herpetolog-prez-poslednite-50-godini-v-balgariya-nyama-poveche-ot-2-3-smartni-sluchaya-sled-uhapvane-ot-zmiya.html", "text": "През последните 50 години в България няма повече от 2-3 смъртни случая след ухапване от змия. Това каза за Радио „Фокус“ – Бургас херпетологът Георги Попгеоргиев. Случаите са от ухапвания от пепелянка или усойница, като всичките на хора, които не са потърсили лекарска помощ или са получили някакво усложнение.\r\n„Реално погледнато много повече хора загиват в катастрофи, но не ги е страх да ползват коли. Страхът от змии се втълпява на човек още от детство. А те не са опасни“, каза още Попгеоргиев.\r\nПо думите му трябва да се ходи в планината с подходящи дълги обувки. Защото дори и да има случай на настъпена змия, тя няма как да ни захапе, ако сме с дълги обувки.\r\nХерпетологът призова хората, ако видят влечуго да не бързат да го убиват, а да сигнализират в Регионалната инспекция по околната среда и водите.\r\nВеселина НИКОЛОВА", "date": "2018.05.03", "title": "Георги Попгеоргиев, херпетолог: През последните 50 години в България няма повече от 2-3 смъртни случая след ухапване от змия"}
{"url": "http://www.focus-news.net/news/2018/05/03/2517891/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-simitli-gotse-delchev.html", "text": "Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. Няма данни за образували се задръствания или колони от автомобили. През деня няма регистрирани тежки пътни инциденти. В една лента се извършва движението по пътя Дъбница – Фъргово, поради частични ремонтни дейности на асфалтовата настилка. Участъкът е сигнализиран с пътни знаци за срок до 4 май. В областта няма въведени други ограничения за движението на леки и товарни автомобили.\r\nЛора КАЛЧЕВА", "date": "2018.05.03", "title": "Благоевград: Интензивен е трафикът по автомагистрала „Струма“, главен път Е-79 и второкласен път Симитли – Гоце Делчев"}
{"url": "http://www.focus-news.net/news/2018/05/03/2517811/ministar-neno-dimov-podgotvyame-promeni-v-zakona-za-kachestvoto-na-atmosferniya-vazduh-i-s-tyah-shte-vavedem-iziskvaniya-za-sadarzhanieto-na-syara-i-pepel-v-tvardite-goriva.html", "text": "Подготвяме промени в Закона за качеството на атмосферния въздух и с тях ще въведем изисквания за съдържанието на сяра и пепел в твърдите горива. Това каза министърът на околната среда и водите Нено Димов по време на изслушването си в Комисията по околна среда и води в отговор на въпрос на депутата от ПГ на ГЕРБ Александър Мацурев във връзка със заключенията от неформалната среща на министрите на околната среда,  предаде репортер на Агенция „Фокус“.  Министърът заяви, че качеството на атмосферния въздух не е екологичен, а социално-икономически проблем и именно това е заключението на неформалния съвет на министрите на околната среда. Нено Димов заяви, че скоро време депутатите ще имат възможност да разгледат промени в Закона за чистотата на атмосферния въздух. „С това искаме още от следващия отоплителен сезон да въведем изисквания за съдържанието на сяра и пепел в твърдите горива. Така щото на пазара да на могат да бъдат продавани силно замърсяващи твърди горива. Ние не можем да контролираме домовете на хората, но пазарът може да бъде контролиран“ ,заяви министърът. „Още с встъпването ми в длъжност обявих, че основният приоритет на Министерството ще бъде качеството на атмосферния въздух. Естествено като продължение беше това да бъде една от двете основни теми, които да бъдат повдигнати по време на неформалния съвет на министрите. Втората тема, която беше определена като ключова е свързана и с приоритета на българското правителство, а именно намаляване на административната тежест върху бизнеса и гражданите, като в конкретния случай говорим за по-добро регулиране в рамките на ЕС и тежестите, които самата европейска администрация налага на страните-членки“, каза той. \r\nДеница КИТАНОВА", "date": "2018.05.03", "title": "Министър Нено Димов: Подготвяме промени в Закона за качеството на атмосферния въздух и с тях ще въведем изисквания за съдържанието на сяра и пепел в твърдите горива"}
{"url": "http://www.focus-news.net/news/2018/05/03/2517835/pazardzhik-zasileno-politseysko-prisastvie-ima-po-patya-pazardzhik-belovo.html", "text": "Засилено полицейско присъствие има по пътя Пазарджик-Белово, предаде репортер на Радио „Фокус“ – Пазарджик. Патрул на КАТ с радар е разположен на изхода на село Звъничево в посока Белово, както и на разклона за град Септември. Движението по направлението е натоварено.\r\nАлбена ЖИЛЕКОВА", "date": "2018.05.03", "title": "Пазарджик: Засилено полицейско присъствие има по пътя Пазарджик-Белово"}
{"url": "http://www.focus-news.net/news/2018/05/03/2517901/nimh-utre-shte-bade-predimno-slanchevo-s-maksimalni-temperaturi-mezhdu-27-i-32.html", "text": "През нощта над по-голямата част от страната ще бъде предимно ясно, с незначителна висока облачност. До сутринта в източните райони и Горнотракийската низина отново ще се образува мъгла или ниска облачност. Минималните температури ще са между 10° и 15°. Утре ще бъде предимно слънчево. До обяд ниската облачност в източните райони ще се разкъса, видимостта ще се подобри. След пладне в планинските райони от западната половина на страната ще се развива купеста облачност, само на отделни места – купесто-дъждовна с краткотрайни превалявания. Ще духа слаб и умерен вятър от изток. След обяд ще е горещо с максимални температури между 27° и 32°, по-ниски по крайбрежието на морето. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се задържи малко по-ниско от средното за месец май и няма да се променя съществено.\r\nПо Черноморието до обяд ще е с ниска облачност или мъгла, след което, ще се установи предимно слънчево време. Ще духа слаб до умерен източен вятър. Максималните температури ще са 17°-22°. Температурата на морската вода е 16°-19°. Вълнението на морето ще е 1-2 бала.\r\nНад планините ще преобладава слънчево време. След обяд облачността над масивите в Западна България ще се увеличи и на места ще превали и прегърми. Ще духа умерен югоизточен вятър. Максималната температура на височина 1200 метра ще е около 21°, на 2000 метра – около 13°.\r\nПрез почивните дни въздушната маса над страната постепенно ще се лабилизира. В събота, все още, над по-голямата част от страната ще се задържи слънчево, сутринта по Черноморието с ниска облачност и мъгла. Около и след обяд, както и до полунощ, главно над Югозападна България, ще се развива купеста и купесто-дъждовна облачност и на места там ще превали и прегърми. В неделя и понеделник във все повече райони, отначало в западната половина от страната, а през втория ден и на изток, ще има краткотрайни, в отделни райони интензивни валежи и гръмотевични бури. Възможни са локални значителни валежи, с по-голяма вероятност в Западна и Централна България. Очакват се и градушки. Вятърът ще се ориентира от североизток, в неделя ще се усили. В събота и неделя температурите ще са все още високи, но в понеделник с очакваното понижение, те ще започнат да се нормализират и преобладаващите максимални ще бъдат между 22° и 27°.", "date": "2018.05.03", "title": "НИМХ: Утре ще бъде предимно слънчево, с максимални температури между 27° и 32°"}
