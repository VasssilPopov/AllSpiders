{"url": "http://www.focus-news.net/news/2019/12/03/2725804/po-bul-patriarh-evtimiy-mezhdu-bul-vitosha-i-ul-knyaz-boris-vremenno-sa-obosobeni-parkomestata.html", "text": "По бул. „Патриарх Евтимий“  между бул. „Витоша“ и ул. „Княз Борис“ временно са обособени паркоместа с по-голяма дължина, като в тях е запазен габаритът за велоалея от бул. „Витоша“ до Петте кьошета, която ще се реализира догодина, съобщиха от  Столична Община .  \r\n \r\nТова е направено по изискване на Пътна полиция, за да се избегне оставането на нерегулиран участък от пътното платно (200 метра от бъдещата велоалея), в рамките на който може да възникне ПТП. По този начин при реализацията на велоалеята няма да е необходимо премаркиране и нараняване на новоположената асфалтова настилка.  \r\n \r\nПреди ден настилката в този участък беше възстановена и с нея е въведена новата организация на движение, която предвижда велоалея от южната страна и възможност за обособяване на бус лента.  \r\nДогодина велоалеята по бул. „Патриарх Евтимий“ ще бъде изпълнена в целия участък от бул. „Витоша“ до Петте кьошета и това ще даде свързаност между велоалеите на бул. „Витоша“ и бул. „Прага“.", "date": "2019.12.03", "title": "По бул. „Патриарх Евтимий“  между бул. „Витоша“ и ул. „Княз Борис“ временно са обособени паркоместата"}
{"url": "http://www.focus-news.net/news/2019/12/03/2725807/snegovalezhat-na-prohoda-petrohan-e-spryal-patnata-nastilka-e-mokra.html", "text": "Снеговалежът на прохода Петрохан е спрял, пътната настилка е мокра, съобщи за  Радио „Фокус“ – Видин  дежурният служител в Областно пътно управление – Монтана.Температурата е отрицателна минус 2 градуса и има опасност от заледяване. Пътят е опесъчен, трафикът в края на деня е с нормална интензивност и в двете посоки. Остава забраната за преминаване на автомобили над 12 тона през Петрохан. Обиколният маршрут е през гр.Своге.  \r\n   \r\nАнна ЛОЗАНОВА", "date": "2019.12.03", "title": "Снеговалежът на прохода Петрохан е спрял, пътната настилка е мокра"}
{"url": "http://www.focus-news.net/news/2019/12/03/2725806/ministar-krasimir-valchev-nashata-obrazovatelna-sistema-e-mnogo-ambitsiozna-po-otnoshenie-na-predostavyaneto-na-znaniya-no-ne-uspyava-da-transformira-tezi-znaniya-v-umeniya.html", "text": "Нашата образователна система е много амбициозна по отношение на предоставянето на знания, но не успява да трансформира тези знания в умения. Това каза министърът на образованието и науката Красимир Вълчев в интервю за предаването „Лице в лице“ по  бТВ . \r\n„Функционалната грамотност изисква осмисляне и свързване на информация и анализ на по-високо познавателно и аналитично ниво, както и боравенето с информация. Тестът за функционалната грамотност PISA мери в много по-голяма степен умения. Границата е условна. Тези, които са под 2-ро ниво, се приема, че имат базисна, но не и функционална грамотност“, посочи министърът.  \r\n \r\n„Ние имаме слаби резултати по PISA, но при теста, който мери базовата грамотност при 4-ти клас и е насочен към базисната грамотност, сме на 8 - 9-то място в Европа. Разликата не е само между 4-ти и 9-ти клас, за които е тестът. Тестът е насочен към мерене на умения. Нашата система е много амбициозна по отношение на предоставянето на знания, но не успява да трансформира тези знания в умения. Другите системи са в много по-голяма степен ориентирани към това да изградят умения. Това е преходът, който правим – да обединим двете понятия. Той започна през 2016 г. поетапно и все още не е приключил по отношение на учебните програми“, каза още Вълчев. По думите му се променят изпитните формати, защото учениците учат това, за което очакват да ги изпитат.  \r\n \r\n„PISA мери нещо съвсем различно. Това е способност да свързваш информация, да се прави транслиране на информация в математическите задачи например. Изисква се свързване на знания и умения. Нашата система го прави, но ни е необходимо време между 6 и 9 г. Правим реформата, но друг е въпросът дали е достатъчно ефективно. Няма нищо изненадващо в резултатите. Имаме стабилни резултати - статистически колебания и случайни отклонения. Предишният път имахме по-високи резултати. Не следва да драматизираме ниските резултати особено по математика и четене, защото те са по-ниски, но в рамките на статистически незначимото. Това, което правим и трябва да го правим по-ефективно, е да въведем компетентностния подход в образованието. Той минава през учебните програми, изпитните формати, методите на преподаване и др.“, добави министърът. \r\n \r\nСпоред Вълчев учителят трябва да има повече време да затвърждава знания, да кара учениците на дискутират, проблематизират и анализират. „Системата трябва да се префокусира върху мотивирането на интереса за учене на учениците. Проблемът в традиционните системи като нашата е, че ученикът получава знания, но не може да ги трансформира в знания. Уменията са това, което остава след като забравим всичко останало, което е научено в училище, както е казал Айнщайн.   \r\nВсеки един от нас учи много повече извън училище през целия си живот. Затова е важно системата да мотивира, защото иначе учениците се демотивират и ще натрупат дефицити, разочарования, трудности и системата ги изхвърля“, каза още Вълчев.", "date": "2019.12.03", "title": "Министър Красимир Вълчев: Нашата образователна система е много амбициозна по отношение на предоставянето на знания, но не успява да трансформира тези знания в умения"}
{"url": "http://www.focus-news.net/news/2019/12/03/2725805/pregled-na-mezhdunarodnite-novini-do-1800-chasa-agentsiya-fokus.html", "text": "НАТО трябва да изгради добри отношения с Русия. Това заяви американският президент Доналд Тръмп по време на разговора си с френския лидер Еманюел Макрон в кулоарите на срещата от високо равнище на Алианса в Лондон, предава  TACC . \r\n \r\n„Мисля, че трябва да се разбираме с Русия. Добре е, ако се разбираме с Русия\" каза той. \r\nВ същото време Тръмп подчерта, че Алиансът \"винаги трябва да е готов“ за евентуална конфронтация, „независимо дали с Русия“ или с друга държава. \r\n \r\nТръмп също обяви възможността за постигане на споразумение с Русия относно ядреното разоръжаване.  \r\n\"Що се отнася до ядрените оръжия, разговарях с президента (на Русия Владимир) Путин, ние контактуваме с него. Искаме да сключим някакво ядрено споразумение, което да включва Китай и други страни на някакъв етап\", каза той. \r\n \r\n\"Те (руските власти) искат да постигнат споразумение. Мисля, че това ще бъде чудесно. Това е най-доброто, което можем да направим. Ще преговаряме с Русия за такова споразумение, което ще се съсредоточи върху ядрените ракети и оръжия“ добави Тръмп. \r\n*** \r\n \r\n  Френският президент Еманюел Макрон обвини турските сили, че понякога работят с групировки, свързвани с „Ислямска държава“ в своите операции в Северна Сирия, предава  AFP . \r\n \r\n„Когато погледна Турция, те сега се бият срещу тези, които се сражаваха рамо до рамо с нас. И понякога те работят с „проксита“ на „Ислямска държава“, каза Макрон по време на пресконференция с американския президент Доналд Тръмп на срещата от високо равнище на НАТО в Лондон.  \r\nМакрон по-късно ще се срещне и с турския държавен глава Реджеп Тайип Ердоган в кулоарите на срещата. Френският лидер заяви, че стои зад думите си, че НАТО преживява състояние на „мозъчна смърт“. Той настоя, че не трябва да се правят компромиси с „Ислямска държава“ и че действията Анкара спрямо кюрдските милиции в Северна Сирия, които помогнаха в борбата с терористичната групировка, показват липса на координация в НАТО.  \r\n \r\n„Загубихме сътрудничеството си с Турция за безопасността, търговията и миграцията“, каза той и добави, че някои неща трябва да се изяснят на срещата на върха в Лондон. \r\n \r\n„Как е възможно член на Алианса да работи, да се интегрира и да купува неща от Русия?“, попита френският лидер, като имаше предвид покупката на Анкара на руските системи за противовъздушна отбрана С-400. \r\n \r\nСпоред него друго нещо, което трябва да се изясни е дали Турция трябва да остане член на НАТО, ако Ердоган наистина забави решението на Алианса за Балтийските страни. Турският лидер заяви, че страната му ще наложи вето на организацията във връзка с отбраната на тези държави, освен ако не получи подкрепа за борбата си срещу кюрдските сили в Северна Сирия.   \r\n*** \r\n \r\n  Премиерът на Великобритания Борис Джонсън обвини лидера на опозиционната Лейбъристка партия Джереми Корбин, че „се съюзява с враговете“ на страната, в деня, в който започва срещата от високо равнище на НАТО в столицата на Обединеното кралство, пише вестник  London Evening Standard . \r\n \r\nПремиерът осъди своя политически противник, заради подхода на Корбин спрямо НАТО. Алиансът отбелязва 70-годишнината си в срещата от високо равнище в Лондон, която ще продължи два дни.  \r\nДжонсън заяви, че най-близките съюзници на Великобритания са „много нервни“ спрямо перспективата Корбин да бъде избран за министър-председател в изборите в страната, които ще се проведат на 12 декември и го обвини в наивност, във връзка с риска от тероризъм, пред който Обединеното кралство е изправено. \r\n \r\nТой дори предположи, че близки съюзници на Великобритания, като САЩ, Канада, Австралия и Нова Зеландия може да престанат да си сътрудничат с Лондон, ако Корбин стане премиер.  \r\n \r\n„Всеки път, когато му се отвори възможност, той се съюзява с нашите врагове“, заяви Джонсън в интервю пред британски вестник.  \r\n„Много от нашите съюзници, включително „Петте очи“, са нервни във връзка с бъдещото ни сътрудничество“, добави той, като имаше предвид гореспоменатите държави.  \r\n \r\nГоворител на лейбъристите отвърна на коментарите на премиера, като от своя страна обвини управляващата Консервативна партия в това, че се опитва да „пази хората евтино“. \r\n“Джереми Корбин винаги взема правилните решения, в интерес на мира и сигурността у нас и в чужбина и ще направи всичко необходимо и ефективно, за да осигури безопасността на британците“, каза говорителят.  \r\n \r\n„Истинската сигурност не идва просто от силни закони и разузнаване, тя идва и от ефективни публични услуги, които имат нужното финансиране. Не можеш просто да държиш хората в безопасност евтино“, добави той. \r\nКоментарите на Джонсън бяха публикувани малко след като Доналд Тръмп кацна в Лондон за двудневната среща на НАТО. \r\n \r\nПремиерът продължи да се фокусира върху своите предизборни призиви за по-сериозни наказания за терористите с обещанието, че ще работи по този въпрос ако спечели изборите, въпреки критиките на семействата на загиналите при нападението на Лондонския мост.  \r\nТо беше извършено по-рано от Усман Хан, осъден и освободен за тероризъм, който наръга двама души и рани трима, преди да бъде застрелян от полицията в Лондон.  \r\n \r\nДжонсън заяви пред свои привърженици в Колчестър, че ако се върне на власт след изборите ще „спре ранното освобождаване и автоматичното пускане на свобода на сериозни и опасни престъпници и терористи“. \r\nРодителите на загиналите в атаката в Лондон обаче осъдиха политизирането на темата.  \r\n \r\nЛейбъристите се опитаха да поставят във фокуса си и визитата на американския президент Доналд Тръмп и възможната търговска сделка със САЩ след Брекзит, по време на посещението на държавния глава.  \r\nКорбин публикува свое писмо до Тръмп, в което иска от него гаранции за това, че преговорите между Лондон и Вашингтон няма да доведат до увеличаването на цените на лекарствата в страната.  \r\nТой заяви пред журналисти в свой предизборен митинг, че под администрацията на лейбъристите, няма да има търговско споразумение със САЩ, което би довело до това. \r\n \r\n„Аз давам ясно да се разбере, че няма да оставя нашите публични услуги да бъдат завзети от никой в чужбина“, добави той.  \r\nТози коментар идва малко след като бяха повдигнати въпроси, свързани с руската кампания за дезинформация, която много хора свързаха с доклада на лейбъристите, осъждащ търговското споразумение, което Джонсън и Тръмп планират.  \r\n \r\nНа своя пресконференция по-рано, опозиционната партия заяви, че доклада доказва, че има план британското здравеопазване да бъде „продадено“ на САЩ.  \r\n*** \r\n \r\n  Разширяването на НАТО към границите на Русия е една от потенциалните заплахи за безопасността на страната. Това заяви руският президент Владимир Путин по време на военно съвещание в град Сочи, пише московското издание  “Российская газета“ . \r\n \r\nТой обърна внимание на това, че на 3 и 4 декември в Лондон се състои среща от високо равнище на НАТО, посветена на 70 годишнината от формирането на Алианса. Путин напомни за историческия контекст, в който организацията е създадена – за противодействието на СССР. Но в условия, в които СССР и Варшавският договор вече не съществуват, НАТО продължава да се разширява, подчерта президентът. \r\n \r\nТой добави, че Алиансът е основан от 12 страни-членки, сега от него са част 29 държави, „а общите военни разходи на страните от НАТО представляват около 70% от общите харчове за отбрана на света“.  \r\n \r\n„Днес трябва да изхождаме от факта, че разширяването на НАТО, развитието на военната му инфраструктура в близост до руските граници, е една от потенциалните заплахи за сигурността на страната ни\", подчерта президентът. \r\n \r\nБлокирането на стереотипите на мислене през последните години не може да бъде добър инструмент за намиране и вземане на ефективни решения, смята президентът. Той  припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните въоръжени конфликти, и опасността от неконтролирано разпространение на оръжия за масово унищожение. \r\n \r\n„След 2008 г. обаче нашето сътрудничество всъщност беше ограничено\", добави държавният глава. Според него „Алиансът е действал срещу Русия неправилно, ако не грубо“, без да отчита интересите на Москва. \r\n*** \r\n \r\n  Стратегическият курс на Сърбия към членство в Европейския съюз не трябва да засяга отношенията на Белград с Москва и Пекин. Това каза министъра на външните работи на Сърбия Ивица Дачич в интервю за  ТАСС . \r\n \r\n„Стратегическият ни курс е да станем членове на Европейския съюз, това е напълно естествено и логично, тъй като страните от ЕС представляват почти две трети от общата ни търговия, най-големите инвестиции идват от Общността, географски и културно принадлежим на този регион, в страните от ЕС живее огромно количество от нашите граждани“, каза той.  \r\n \r\n„Ние обаче вярваме, че този наш стратегически курс не трябва да засяга сътрудничеството ни с други страни, особено с Русия, която е наш традиционен приятел и партньор. Подобна е ситуацията и с Китай, с който все повече си сътрудничим (…) Няма да променяме тази позиция, защото виждаме нашето благоденствие само в откритостта към всички на базата на уважение и равенство“, добави Дачич.  \r\n \r\nСпоред ръководителя на Министерството на външните работи Белград разглежда подготовката за присъединяване към ЕС като процес на реформиране на обществото и икономиката. \r\n \r\nНие виждаме бъдещото членство в ЕС не като цел, а като средство за развитие на стандарта (на живот), в които живеят нашите граждани\", каза министърът.  \r\nВ същото време Белград вижда, че ЕС в момента не е готов за разширяване, тъй като е \"във фаза на вътрешни реформи и моделиране на предишните му правила за функциониране, което явно се отразява негативно върху способността му да приема нови членове\". \r\n \r\nВъншната политика на Сърбия предвижда поддържане на приятелски отношения с Руската федерация и Китай, както и развитие на връзкита с ЕС и САЩ. Въпреки това Белград възнамерява да поддържа военния си неутралитет, като отказва да се присъедини към НАТО и други военни блокове.  \r\n*** \r\n \r\n  Генералният секретар на НАТО Йенс Столтенберг заяви, че не е правилно да се поставя под въпрос гаранцията на сигурността, която дава Алиансът, както и че работи за разрешаването на различията с Турция около плана за защита на балтийските държави и Полша, но не може да обещае, че ще успее в това, предава  Reuters . \r\n \r\nНа въпрос дали ще успее да изглади отношенията с Турция преди края на срещата на върха на НАТО в Лондон, той отговори: „Няма да обещая такова нещо. Това, което мога да кажа, е, че работим по въпроса. Но не е като НАТО да няма план за защита на балтийските държави“. \r\n \r\nНа съвместна пресконференция след закуска с американския лидер Доналд Тръмп преди срещата на върха в Лондон, Столтенберг отбеляза, че подкрепата за НАТО все още е силна в САЩ и отбеляза „огромен парадокс“, който се състои в това, че докато някои хора поставят под въпрос трансатлантическите връзки, гражданите подкрепят НАТО. „Имаме лоша риторика, но много добро съдържание“, подчерта генералният секретар. \r\n*** \r\n \r\n  НАТО е готово да отговори на военните заплахи от страна на Китай, което е принципно нова задача за Алианса, който по-рано е бил насочен единствено към сдържане на СССР и Русия. Това заяви генералният секретар на Северноатлантическата организация Йенс Столтенберг след срещата си с американския президент Доналд Тръмп преди срещата на върха на НАТО в Лондон, предава  ТАСС . \r\n \r\n„НАТО е готово да отговори на военните заплахи от страна на Китай. Нямаме намерение да местим НАТО в Южнокитайско море, но трябва да отговорим със съвместни усилия на заплахите от Китай, включително и в киберпространството. Това е принципно нова задача за НАТО, който по-рано беше прицелен само върху СССР и Русия“, заяви генералният секретар. \r\n \r\n„Ставаме свидетели на промени в света и мощният подем на Китай е една от тях“, заяви той. По думите на Столтенберг Пекин е създал междуконтинентални и хиперзвукови ракети, които могат да достигнат Европа. Генералният секретар отбеляза още „огромният икономически потенциал“ на Китай. \r\n \r\nПреди това страните от НАТО решиха да поемат контрола и в бъдеще да ограничат използването на китайски технологии при разработването на безжични системи от пето поколение (5G), както и във високотехнологичното военно оборудване. \r\n*** \r\n \r\n  Европейският съюз ще отговори на евентуални наказателни мита на САЩ срещу френските стоки „единно“, като призова Вашингтон за диалог, предава  AFP . \r\n„Както и в другите въпроси, свързани с търговията, ЕС ще действа и реагира единно и ще остане обединен“, заяви говорителят на Комисията Даниел Росарио,  след като САЩ заплашиха да увеличат митата върху френски стоки.  \r\nЗаплахата беше в отговор на френски данък за цифрови услуги, за който Вашингтон казва, че е дискриминационен, тъй като отделя американски гиганти като Google и Facebook. \r\n*** \r\n \r\n  Президентът на САЩ Доналд Тръмп направи гневна атака срещу европейските съюзници преди срещата на високо равнище на НАТО в Лондон, като специално порица френския си колега Макрон за „много гадните“ коментари за Алианса и Германия за това, че не изпълнява изискванията му да увеличи разходите си за отбрана до 2% от БВП, пише  Reuters . \r\n \r\nПодчертавайки огромните различия в трансатлантическия блок, за когото се твърди, че е „най-успешният военен съюз в историята“, Тръмп за пореден път поиска от Европа да плаща повече за отбрана и да направи отстъпки на САЩ в търговията, отбелязва британската агенция. \r\nАтаката наподобява изказванията на Тръмп преди срещата на върха на Алианса през юли 2018 година. Това ще добави към нарастващите съмнения относно бъдещето на блока, който получи диагноза „мозъчна смърт“ от Макрон, в навечерието на срещата в Лондон, където трябва да бъде отбелязана 70-годишнината на Алианса. \r\n„НАТО служи на голяма цел“, заяви Тръмп в хода на съвместна пресконференция с генералния секретар на Алианса Йенс Столтенберг преди срещата на върха на съюзните държави. \r\n„Мисля, че това е много обидно“, заяви той за изказването на Макрон, като го описа като „много, много гадно изявление, особено към 28 държави“. \r\n \r\nИзрично свързвайки оплакването, че НАТО не плаща достатъчно за мисиите на НАТО с неговата твърда политика „Америка на първо място“ и защитата му на американските търговски интереси, Тръмп заяви, че е време Европа да предприеме правилните действия и на двата фронта \r\n„Не е правилно да се злоупотребява с НАТО, както и да се злоупотребява в търговията, а именно това се случва. Не можем да допуснем това да продължи“, отбеляза американският лидер, визирайки трансатлантическите спорове по множество въпроси, от аерокосмическия сектор до европейския „дигитален данък“ върху американските технологични гиганти. \r\nОтхвърляйки неотдавнашните сигнали от Германия, че е готова да направи повече за постигане на целта на НАТО за изразходване на два процента от БВП за отбрана, Тръмп я обвини, както и други държави, които харчат по-малко от тази цел, че са „виновници“.  \r\n \r\nАтаката на Тръмп дойде няколко часа, след като се потвърди, че и на друго място в Алианса има разделение – Турция обеща да се противопостави на плана на НАТО за защита на Полша и балтийските държави от „руската заплаха“, ако Алиансът не я подкрепи и не признае сирийските кюрдски „Отряди за народна самоотбрана“ (ОНС/YPG) за терористична организация. \r\nОНС са съюзници на Вашингтон в Сирия. Турция обаче ги смята за врагове, тъй като са издънка на кюрдските бунтовници от „Работническата партия на Кюрдистан“ (ПКК). \r\n„Ако нашите приятели в НАТО не признаят за терористични организации онези, които считаме за терористични организации ... ще се противопоставим на всяка стъпка, която ще бъде предприета там“, заяви турският президент Реджеп Тайип Ердоган, преди да отпътува до Лондон. \r\nЕрдоган, който вече има обтегнати отношения с НАТО заради решението си да купи и използва руски системи за противовъздушна отбрана С-400, заяви, че би се срещнал с полския президент Анджей Дуда и лидерите на прибалтийските държави в Лондон. Очаква се Турция, Франция, Германия и Великобритания да проведат отделна среща в кулоарите на срещата в Лондон. \r\nВ интервю за Ройтерс, министърът на отбраната на САЩ Марк Еспер предупреди Анкара, че „не всеки вижда заплахите, които тя вижда“ и призова Анкара в името на единството на съюза да спре да блокира плана на Прибалтика. \r\n*** \r\n \r\n  В Брюксел се състоя официалното предаване на ръководството на Европейската комисия от бившия председател Жан-Клод Юнкер към новия – Урсула фон дер Лайен, предава  Euronews . \r\n \r\nДо 2013 година Юнкер беше премиер на Люксембург. \r\nПредаването на управлението на Комисията бе забавено с един месец, след като ЕП отхвърли трима кандидати за комисари от Унгария, Румъния и Франция. \r\n \r\nБившият министър на отбраната на Германия Урсула фон дер Лайен бе одобрена от Европейския парламент миналата сряда. \r\n \r\nОсвен това Шарл Мишел, бившият премиер на Белгия, пое Съветът на ЕС от Доналд Туск по-рано в същия ден.", "date": "2019.12.03", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/12/03/2725810/?????%20?%20????????%20??%20????????%20?%20??????%20?????.html", "text": "Мокри и хлъзгави са пътищата в област Шумен, предаде  репортер на Радио \"Фокус\"- Шумен . Вали слаб мокър сняг. Температурата на въздуха е положителна -  около 2 градуса. Няма образувана снежна покривка. Движението се осъществява при зимни условия. Натоварен е трафикът в централната част на Шумен, светофарните уредби в града функционират без промяна. \r\n \r\nИвелина ИВАНОВА", "date": "2019.12.03", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/12/03/2725808/ria-novosti-iran-obyavi-che-shte-provede-voenni-ucheniya-s-rusiya-i-kitay.html", "text": "Съвместни военноморски учения между Иран, Русия и Китай ще се проведат на 27 декември, заяви командирът на иранския флот Хосейн Ханджан, предава  РИА Новости . \r\n \r\n„Предстоящите учения, наречени „Пояс за морска безопасност“ ще се проведат на 27 декември 2019 г.“, каза той пред местни медии. \r\n \r\nПо-рано беше съобщено за намерението на трите страни да проведат съвместни военноморски учения в Индийския океан. \r\nИранският министър на външните работи Мохамад Джавад Зариф заяви по-рано, че Иран и Русия ще провеждат съвместни военноморски учения, но те няма да бъдат насочени срещу трети страни. През октомври 2019 г. руският министър на външните работи Сергей Лавров заяви, че Русия, Иран и Китай подготвят съвместни военноморски учения за борба с терористите и пиратите. \r\n \r\n \r\n \r\n \r\n  Теодор Пенев", "date": "2019.12.03", "title": "РИА Новости: Иран обяви, че ще проведе военни учения с Русия и Китай"}
{"url": "http://www.focus-news.net/news/2019/12/03/2725866/us-news-evropeyskiyat-sayuz-othvarli-predlozhenie-za-vavezhdane-na-zadalzhitelni-koteshki-kaishki.html", "text": "Европейският съюз отхвърли предложение за въвеждане на задължителни „котешки каишки“ в опит да бъдат защитени малките гризачи и птици, като според информацията това е „нарушавало правата“ на пухкавите домашни любимци, предава вашингтонския портал  US News . \r\n \r\nПредложението е било внесено от учени от университетът в Тилбург, които твърдят, че подобна мярка ще попречи на котките да „оказват влияние върху биоразнообразието със своето хищничество“, като според тях това е много по-голям проблем, отколкото повечето хора осъзнават.  \r\nСпоред тях европейските закони и директиви могат да принудят хората да държат коткит си вкъщи или да ги извеждат на каишки.  \r\nЕС обаче обяви, че това няма да се случи, понеже Общността е поддръжник на „свободното придвижване – включително на котките“ и категорично отхвърли възможността някога да принуди пухкавите любимци да бъдат държани вкъщи или на каишка.  \r\n \r\n  Теодор Пенев", "date": "2019.12.03", "title": "US News: Европейският съюз отхвърли предложение за въвеждане на задължителни „котешки каишки“"}
{"url": "http://www.focus-news.net/news/2019/12/03/2725812/makfaks-makedoniya-sarbiya-otvori-oshte-edna-glava-v-pregovorite-s-es.html", "text": "Всички държави-членки на Европейския съюз са се съгласили Сърбия да отвори глава 4 от преговорите за присъединяване до края на тази година, която се занимава със свободното движение на капитали, предава македонската медия  “Макфакс“ , като се позовава на сръбски източници.  \r\nМеждуправителствената конференция, която ще отвори новата глава в преговорите за присъединяване, ще се проведе на 10 декември в Брюксел. \r\n \r\nСърбия започна преговори за присъединяване към ЕС през 2016 г., като отвори глави 23 и 24, най-важните и най-трудни глави, които една страна кандидат трябва да изпълни. Глава 23 се занимава със съдебната система и основните права на човека, а глава 24 разглежда въпросите на правосъдието, свободата и сигурността. \r\n \r\n  Теодор Пенев", "date": "2019.12.03", "title": "“Макфакс“ (Македония): Сърбия отвори още една глава в преговорите с ЕС"}
{"url": "http://www.focus-news.net/news/2019/12/03/2725809/dragomir-stoynev-bsp-neobhodimo-e-da-vdignem-maksimalniya-osiguritelen-dohod-za-da-ima-poveche-spravedlivost.html", "text": "Необходимо е да вдигнем максималния осигурителен доход, за да има повече справедливостТова каза зам.-председателят на ПГ на „БСП за България“ Драгомир Стойнев по време на дебатите по месечния осигурителен доход за 2020 г. и във връзка с предложенията на партията за 3900 лв. размер на максималния осигурителен доход, предаде репортер на  Агенция „Фокус“ . \"Дайде да дадем принос към осугирителната система и да увеличим максималния осигурителен доход\", заяви още зам.-председателят на ПГ на \"БСП за България\". „Колеги, тук може би най-важното разделение между лявото и дясното. Стават все повече и повече хората, които получават пари над 3000 лв. Те са 100 хил. човека. ние тези хора ги пазим и не желаем да увеличаваме тяхната осигурителна тежест за сметка на другите приблизително 2 млн. и 900 хил. човека“, каза още Стойнев.  \r\nДеница КИТАНОВА", "date": "2019.12.03", "title": "Драгомир Стойнев, БСП: Необходимо е да вдигнем максималния осигурителен доход, за да има повече справедливост"}
{"url": "http://www.focus-news.net/news/2019/12/03/2725813/zasnezheni-sa-visokite-uchastatsi-v-prohodite-dyulinski-i-rishki.html", "text": "Заснежени са високите участъци в проходите Дюлински и Ришки. Това съобщи за  Радио \"Фокус\" - Бургас  дежурният от Областно пътно управление. Пътните настилки в момента се почистват и опесъчават. Слаб сняг превалява и по пътя Обзор - Слънчев бряг, както и в района на Малко Търново - в участъка до контролно-пропускателния пункт на границата с Турция, където настилките са мокри и хлъзгави. Температурата на въздуха в областта варира от - 2° до + 2°. Призовават се водачите да се придвижват с повишено внимание и съобразена скорост по всички направления.    \r\n \r\nВ областния център превалява слаб дъжд, пътните настилки са мокри. Движението е интензивно по входно-изходните пътни артерии - в района на пътен възел \"Юг\" и по пътната отсечка Бургас - кв. \"Банево\". В централната градска част струпване на автомобили се наблюдава в района на кръстовището между улиците \"Иван Вазов\" и \"Мария Луиза\", в района на Новата поща, както и по улица \"Булаир\", където автомобилният поток е затруднен заради ремонт на водопровод.  \r\n \r\nМария ПОПЧЕВА", "date": "2019.12.03", "title": "Заснежени са високите участъци в проходите Дюлински и Ришки"}
{"url": "http://www.focus-news.net/news/2019/12/03/2725816/sport-kristal-palas-izliza-v-domakinski-mach-ot-15-ti-krag-na-angliyskata-vissha-liga-sreshtu-otbora-na-bornemut.html", "text": "Кристъл Палас излиза в домакински мач от 15-ти кръг на английската Висша лига срещу отбора на Борнемут. Домакините се намират на 14-тото място в Англия с 18 точки и при победа днес могат да се изкачат максимално до петата позиция в класирането. Гостите от своя страна са 12-ти и ако победят в днешния мач могат да изпреварят Кристъл Палас и дори Манчестър Юнайтед и да се издигнат максимално до седмото място. Мачът започва в 21:30 часа българско време.", "date": "2019.12.03", "title": "Спорт: Кристъл Палас излиза в домакински мач от 15-ти кръг на английската Висша лига срещу отбора на Борнемут"}
{"url": "http://www.focus-news.net/news/2019/12/03/2725463/pregled-na-osnovnite-temi-v-svetovniya-pechat-agentsiya-fokus.html", "text": "Премиерът на Израел Бенямин Нетаняху иска да остане на поста си в ротационно правителство с опозиционния лидер и ръководител на партия „Синьо и бяло“ Бени Ганц само докато не успее да изпълни обещанието си да анексира Йорданската долина в Западния бряг, пише вестник  The Times of Israel . \r\n \r\nТова се казва в изявление на управляващата Израел партия „Ликуд“. \r\nДвете партии неуспешно се опитваха до този момент да формират единно коалиционно правителство, докато страната бавно се насочва към трети поредни избори в рамките на година, след като и двамата лидери не успяха да формират кабинет, след като получиха мандат за това.  \r\n„Ликуд“ настоява, че Нетаняху първи трябва да е премиер в предложената сделка за ротация на поста министър-председател между него и Бени Ганц. „Синьо и бяло“ обаче продължават да държат на обещанието си да не влизат в правителство, водено от премиер, срещу когото се водят съдебни дела за корупция.  \r\n \r\nНетаняху по-рано се зарече, че ако бъде избран отново на премиерския пост незабавно ще анексира Йорданската долина. Това е територия, свързваща Западния бряг с държавата Йордания, което Израел разглежда като въпрос за своята национална сигурност. Това обещание на Нетаняху се разглежда като опит от негова страна да привлече електорат с дясна политическа ориентация.  \r\n \r\nСпоред израелската преса, ротационната сделка, която „Ликуд“ предлага ще позволи на Нетаняху да остане на поста си още шест месеца, в опит да се опита да анексира Йорданската долина, след което ще напусне, за да може да обърне внимание на заведените срещу него съдебни дела за измама и приемане на подкуп.  \r\n \r\nСпоред източник на „Ликуд“, опозицията няма да получи по-добро предложение от това. След като Нетаняху напусне поста си, Ганц ще стане премиер за година и половина, преди отново да върне министър-председателското място на председателя на „Ликуд“. \r\n \r\nНетаняху, заедно с други свои колеги от управляващата партия изложиха своите планове да анексират контролираната от Палестинската автономия територия, като оправдаха решението си с подкрепата на администрацията на президента на САЩ, Доналд Тръмп. Дискусиите по темата обаче доведоха до международно осъждане на това решение, включително и гневни коментари от Йордания.  \r\n \r\nМакар опозицията да подкрепя решението за анексиране на Йорданската долина, тя не е изявила своето становище по въпроса и дали ще предприеме такъв ход едностранно, ако се качи на власт.  \r\n \r\nМинистърът на опазването на околната среда на Израел Зеев Елкин потвърди офертата на „Ликуд“ за опозицията.  \r\n„Разберете, че процеса (по анексирането) изисква ясното съгласие на американците. Имаме рядка възможност, която не можем да пропуснем“, каза той.  \r\n \r\n„Имаме две опции. Можем да оставим Синьо и бяло да ни доведе до нови избори или може да се опитаме да стигнем до разбиране. Готови сме да стигнем далеч“, добави министърът. \r\n„Няма логика опозицията да не приема офертата – ние ще останем на власт и без друго за още шест месеца, ако ще има избори“. \r\n \r\nОпозицията заяви, че е готова да съставо правителство с „Ликуд“, но само ако Нетаняху се откаже от председателския пост в управляващата партия. „Синьо и бяло“ се опасява, че Нетаняху ще използва времето си като премиер в ротационно правителство, за да си издейства имунитет и да избегне наказателно преследване в делата си. \r\n \r\nПо-рано главният прокурор на Израел Авишай Манделбилт обяви, че на премиера ще бъдат повдигнати три обвинения – за приемане на подкуп, злоупотреба с доверие и измама.  \r\n*** \r\n \r\n Украинският президент Владимир Зеленски заяви в неотдавнашно интервю, че разглеждал разговорите си с президента на САЩ Доналд Тръмп за потенциално посещение в Белия дом и разследвания на политическите съперници на Тръмп като политическо изнудване, но той обвини САЩ , че третират страната му като шахматна фигура в политиката, цитира думите ми американското авторитетно издание  Politico . \r\n \r\nВ интервю за списание TIME и няколко други европейски издания, Зеленкси отново се опита да се дистанцира от разследването за импийчмънт, съсредоточено върху това дали Тръмп е използвал лоста на военната помощ и потенциалното посещение на украинския президент в Белия дом, за да окаже натиск върху Зеленски да се ангажира да разследва семейството на Байдън и събития около изборите през 2016 г. \r\n \r\n„Вижте, никога не съм разговарял с президента от позицията на политическа размяна. Това не е моето нещо“, каза той в някои от най-обширните си коментари за настоящата политическа буря. \r\nВсе пак Зеленски е изразил раздразнението си, че помощта ще бъде отказана. „Не искам да изглеждаме като просяци. Но трябва да разберете. Ние сме във война. Ако сте наш стратегически партньор, не можете да блокирате нищо за нас. Мисля, че става въпрос само за справедливост. Не става въпрос за размяна. Това просто означава „не““, продължи Зеленски. \r\n \r\nТръмп в публикация в „Туитър“ в понеделник погрешно характеризира коментарите на Зеленски, приветствайки интервюто като оневиняване и обявявайки неточно, че Зеленски „още веднъж обяви, че президентът Тръмп не е направил нищо лошо по отношение на Украйна и нашите взаимодействия или разговори“. \r\nВ изказване пред репортери в Белия дом Тръмп повтори твърдението си, че думите на Зеленски го оневиняват, заявявайки, че интервюто трябва да означава, че „случаят е приключен“ по отношение на разследването за  импийчмънт, като той подчерта, че Зеленски е казал, че Тръмп „не е направил абсолютно нищо нередно“. \r\n \r\nНо докато Зеленски подчертава независимостта на Киев през цялото разследване, украинският президент отвори по време на интервюто през уикенда за важността на американската подкрепа в по-общ план. \r\n \r\n\"Никога не бих искал Украйна да бъде пионка на картата, на шахматната дъска на големите световни играчи, така че някой да ни хвърля насам-натам, да ни използва като прикритие, като част от някакъв пазарлък\", каза той, въпреки че изрази благодарност за подкрепата, която Киев е получил досега. „Наистина бих искал - и ние чувстваме това, истина е - те да ни помогнат, да ни разберат, да видят, че ние сме играчи сами по себе си, че те не могат да сключват сделки за нас с някой зад гърба ни.“ \r\n \r\nОсвен това той твърди, че подкрепата на САЩ на световната сцена е изключително важна и той се оплака, че критиките, че Украйна е корумпирана, както рутинно отправя Тръмп, могат да имат пагубни последици. \r\n„Съединените американски щати са сигнал в света за всички. Когато Америка каже, например, че Украйна е корумпирана страна, това е най-лошият сигнал “, каза той. \r\n„Не само Украйна има корумпирани чиновници и политици в своето правителство,“ аргументира се той, като добавя, че няма да спре усилията си да убеди САЩ, „при всичко, което могат да направят за нас, да разберат наистина, че сме различна страна, че сме различни хора.“ \r\n*** \r\n \r\n Северозападната провинция на Сирия Идлиб преживя един от най-жестоките 48 часа, след като сблъсъците между опозиционните сили и правителствената армия на Башар Асад оставиха 96 загинали през уикенда, пише турското англоезично издание  Daily Sabah . \r\n \r\nСпоред Сирийската обсерватория за човешки права (СОЧП),правителствените сили , подкрепени от руски изтребители, са се сблъскали с опозиционни групи на няколко фронта в югоизточната част на провинция Идлиб през последните два дни. \r\nБазираната в Лондон Обсерватория заяви, че това е най-голямото кръвопролитие от влизането в сила на примирието за прекратяване на огъня в края на август, постигнато с посредничеството на Русия. \r\n \r\nМиналия септември Турция и Русия се съгласиха да превърнат Идлиб в зона за деескалация, където актовете на агресия бяха изрично забранени. Сирийският режим и неговите съюзници обаче последователно нарушават условията на това прекратяване на огъня, като започват чести атаки вътре в зоната и нарушават процеса в Астана. Понастоящем зоната за деескалация е дом на около 4 милиона цивилни, включително стотици хиляди, разселени през последните години от режимните сили в цялата страна, изтощена от войната. \r\n \r\nСпоред активисти, базирани в Идлиб, сраженията и авиационните удари от правителствените сили са довели до нова вълна от бежанци към турската граница. Те добавиха, че районите в югоизточната част на провинцията са подложени на стотици въздушни удари от петък. \r\n \r\nАнкара често предупреждава международната общност и държавите в региона, че атаките могат да предизвикат нова бежанска вълна към Запада. Въпреки рисковете от големи бежански потоци и като цяло хуманитарна криза, правителството и неговите поддръжници продължават да обстрелват региона. \r\n \r\nОсвен сблъсъците, от действията на правителствените сили и техните руски съюзници  страдат много цивилни в последната опозиционна крепост. Турското министерство на отбраната съобщи в понеделник, че по време на нападенията, извършени в понеделник, са били убити 14 цивилни, включително жени и деца, докато 20 други са ранени. \r\n \r\nРуските военни самолети са извършили въздушни удари по областите Маарат Ал-Нуман, Саракиб и редица села в северозападната провинция Идлиб, според Белите каски. \r\n \r\nТези продължаващи авиационни удари са една от основните причини за разселването на местните жители в Идлиб. През първата половина на ноември атаките на войските на Асад и неговата поддръжници от Русия принудиха около 40 000 цивилни в зоната за деескалация на Идлиб да тръгнат към турската граница, според Сирийската координационна група за реагиране, местна неправителствена организация. \r\n \r\nМеждувременно Сирийската мрежа за правата на човека публикува доклад в неделя, показващ, че общо 277 цивилни са били убити в Сирия само през месец ноември. \r\n \r\nДокладът разкрива, че 72 от убитите цивилни са деца, а 32 от тях са жени. Той също така показа, че по-голямата част от цивилните са били убити от правителствената армия  и или руските сили. Според правозащитната група трима от убитите цивилни са медицински персонал, докато двама от тях са медийни работници, всички от които са били убити от правителствените сили. Съобщено е било също така, че в допълнение към убитите цивилни лица, 27 души са били измъчвани до смърт през ноември, 25 от представители на правителствените  сили, докато другите двама бяха от кюрдските отряди за народна самоотбрана. \r\n \r\n\"Докладът подчертава, че сирийското правителство е нарушило международното хуманитарно право и обичайното право - всички резолюции на Съвета за сигурност на ООН, по-специално резолюция 2139, резолюция 2042 и резолюция 2254, без да носи никаква отговорност\", казват от Мрежата  в доклада, заявявайки, че правителствените сили или Русия не са предупреждавали за нападенията.", "date": "2019.12.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/12/03/2725803/aktualna-patna-obstanovka-kam-1730-ch.html", "text": "Актуална пътна обстановка  \r\nИнформация за състоянието на републиканските пътища, предоставена от  Агенция „Пътна инфраструктура” . \r\n \r\nМИНИСТЕРСТВО НА РЕГИОНАЛНОТО РАЗВИТИЕ И БЛАГОУСТРОЙСТВОТО \r\n \r\nАГЕНЦИЯ „ПЪТНА ИНФРАСТРУКТУРА“ \r\n \r\nИнформация за състоянието на републиканските пътища  \r\nкъм 17:30 ч. на 03.12.2019 г. \r\n \r\n \r\n Метеорологична обстановка: \r\n \r\nТемпературите са в интервала от - 3° до + 11°С. Времето над страната е предимно облачно.  \r\nСлаб до умерен вятър духа в областите: Бургас, Видин, Монтана, Пазарджик, Разград, Силистра и Шумен.  \r\nДъжд вали в областите: Благоевград, Бургас, Варна, Враца, Габрово, Ловеч, Монтана, Пазарджик, Пловдив, Русе, Шумен, както и в района на Сливен, Нова Загора и Твърдица /обл. Сливен/. \r\nСняг в областите: Ловеч, Перник, Разград, Силистра, Шумен както и в района на проход „Предел“ и Черна места /обл. Благоевград/; „Приморски“ проход, „Дюлински“ проход, „Ришки“ и „Айтоски“ проход /обл. Бургас/; проход „Шипка“ и проход „Република“ /обл. Ловеч/; проход „Петрохан“ /обл. Монтана/; Юндола, Панагюрски колонии /обл. Пазарджик/; Студенец /обл. Пловдив/; Русе /обл. Русе/; Котел и Твърдица /обл. Сливен/; проход „Пампорово“ и проход „Рожен“ /обл. Смолян/; Попово /обл. Търговище/. \r\nПътните настилки са предимно мокри, частично заледени и обработени за движение при зимни условия. \r\n \r\n \r\n Ограничения за товарни автомобили: \r\n \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - забранен за МПС над 12 т. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т. \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г.; \r\nДвижението в участъка Търговище – опорен пункт Белокопитово от км 248+000 до км 250+300 се ограничава поради краткотрайни взривни работи във връзка със строителството на обект: АМ „Хемус”.  \r\nОбходен маршрут: \r\n-направление по път II-49 „Търговище-Разград“  до кръговото кръстовище при км 11+891 с път II-51 „Чудомир-Лозница“ преди с.Трапище – Лозница – Мировец – кръстовище с път I-2 „Разград-Шумен“ при км 100+091 – п.в. „Белокопитово“ – път I-4 при км 258+827 в двете посоки. От 16:00 ч. до 17:00 ч. Срок до 04.12.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът III–601: Движението по път III–601 Долно Уйно – ГКПП „Олтоманци“ при км 25+700 се осъществява в една лента поради изграждането на рамка за автоматично устройство записващо пътния. Участъкът е сигнализиран с пътни знаци. Срок до 04.12.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\n \r\n \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\n \r\nСитуационен център на Агенция „Пътна инфраструктура”", "date": "2019.12.03", "title": "Актуална пътна обстановка към 17:30 ч."}
{"url": "http://www.focus-news.net/news/2019/12/03/2725815/deputatite-opredeliha-razmerite-na-mesechniya-osiguritelen-dohod-za-2020-g.html", "text": "Депутатите определиха размерите на месечния осигурителен доход за 2020 г., предаде репортер на  Агенция „Фокус“ . Размерите бяха разписани в Закона за бюджета на ДОО за следващата година. \"За\" тях гласуваха 106 народни представители, \"против\" - 78 и \"въздържали се\" -20, с което те бяха приети.  \r\nТекстовете предвиждат минималният осигурителен доход за самоосигуряващите се лица през 2020 г. да е 610 лв.  В Закона за бюджета на ДОО е заложено минималният месечен размер на осигурителния доход на земеделските стопани и тютюнопроизводители да бъде в размер на 420 лв. и максимален месечен размер за осигурителен доход – 3000 лв.  \r\nОт БСП предлагаха за самоосигуруващите и за земеделските стопани се да е 650 лв. Предложенията им обаче бяха отхвърлени. Социалистите искаха максималният осигурителен доход да бъде увеличен на 3900 лв. ОтДПС бяха предложили минималният месечен размер за земеделските стопани и тютюнопроизоводителите да бъде 400 лв.  \r\nДеница КИТАНОВА", "date": "2019.12.03", "title": "Депутатите определиха размерите на месечния осигурителен доход за 2020 г."}
{"url": "http://www.focus-news.net/news/2019/12/03/2725464/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\n \r\nПрезидентът Румен Радев ще ръководи българската делегация на Срещата на държавните и правителствени ръководители на страните-членки на НАТО  \r\n \r\n \r\n*** \r\n \r\nВицепремиерът и министър на външните работи Екатерина Захариева ще участва на срещата на върха на НАТО. \r\n \r\n \r\n*** \r\n \r\nОт 11:00 часа Народното събрание ще проведе извънредно заседание.  \r\n \r\n \r\n*** \r\n \r\nОт 09.00 часа в зала „Запад“, Комисията за борба с корупцията ще изслуша кандидатите за председател на Антикорупционния орган. \r\n \r\n \r\n*** \r\n \r\nОт 09.30 часа в заседателната зала в сградата на ВСС на ул. „Екзарх Йосиф“ № 12 ще се проведе заседание на Съдийската колегия на ВСС. \r\n \r\n \r\n*** \r\n \r\nОт 09:30 в хотел InterContinental Sofia, Бална зала, ще се проведе форум под наслов: „Българската икономика в края на 2019. Перспективи пред малкия бизнес за 2020“. \r\n \r\n \r\n*** \r\n \r\nОт 11.00 часа по повод Международния ден на хората с увреждания в институцията на омбудсмана по покана на доц. Диана Ковачева ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. \r\n \r\n \r\n*** \r\n \r\nОт 11.30 часа в залата на 5 етаж в Министерство на образованието и науката ще се проведе брифинг във връзка с резултатите на българските ученици от проведеното през 2018 г. международно изследване на образователните резултати PISA. \r\n \r\n \r\n*** \r\n \r\nОт 11:00 часа в „Изложбена зала“ – ЦУМ, ще се проведе Вторият регионален форум за социално предприемачество. \r\n \r\n \r\n*** \r\n \r\nОт 11.00 часа в Информационния център срещу Румънското посолство, „София – европейска столица на спорта“ и Столична община ще отличат талантливи млади спортисти по Програмата за закрила на деца с изявени дарби. \r\n \r\n \r\n*** \r\n \r\nОт 11:00 часа ще се проведе церемония  по символично вземане шепа пръст близо до Паметника-костница на съветските воини в кв. „Лозенец“ в рамките на международна акция „Шепа пръст“, посветена на увековечаване на съветски войници, загинали на територията на Русия и чужди държави. \r\n \r\n*** \r\n \r\nОт 12.00 часа във фоайето на втория етаж на Министерство на труда и социалната политика Бисер Петков ще предаде поста на Деница Сачева. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията. \r\n \r\n*** \r\n \r\nОт 15.00 часа в Аула Максима на УМБАЛ \"Света Екатерина\" ще бъде изнесена информационна лекция относно донорството и трансплантацията. \r\n \r\n*** \r\n \r\nОт 17:00 часа в Американския център към Столичната библиотека, списание „Светът на физиката“ – Съюз на физиците в България организират лектория: „Светът на физиката на живо“. \r\n \r\n*** \r\n \r\nОт 18:00 часа в хотел Хилтън, зала „Мусала 1“, ще се проведе кръгла маса на тема: „Тридесет години демокрация – откъде започнахме, какво постигнахме и къде искаме да бъдем?“. \r\n \r\n*** \r\n \r\nОт 19:00 часа в зала „Средец“ на хотел „Балкан“, ще се състои церемония по награждаване на победителите в XII годишно издание на конкурса \"ИТ мениджър на годината\". \r\n \r\n*** \r\n \r\n \r\nВ 13.30 часа в голямата зала на Младежкия културен център празнично ще бъде отбелязан 3 декември - Международен ден на хората с увреждания. \r\n \r\n \r\n*** \r\n   \r\nОт 18.30 часа в зала \"Георги Баев\" в КЦ \"Морско казино\" ще започне Премиерата на проекта \"С гласа на Бургас\".  \r\n \r\n \r\n*** \r\n \r\n \r\nОт 16.30 часа на Вътрешна сцена на НЧ „Просвета 1888”, гр. Поморие ще се състои откриване на коледно-новогодишните празници и запалване светлините на Коледната елха, заря. \r\n17.30 часа – Коледен поздрав за децата на Община Поморие и гости на град Поморие. Запалване  светлините на коледната елха и заря. \r\n18.00 часа – Поздравителен концерт на деца от ЦПЛР – ОДК Поморие, 2.ДГ „Детелина”, 1.ДГ „Веселушко”, 3.ДГ „Слънчо” и Общински духов оркестър. \r\n18.50 часа – Празничен   концерт на поп изпълнителката Христина Миленова Христова „ТИТА”. \r\n \r\n \r\n*** \r\n \r\nОт 11.00 часа, в залата на Областния информационен център-Варна, на пл. „Св. Св. Кирил и Методий“ №2 /Козирката/, ще се проведе пресконференция по повод създаването на иновативно социално предприятие, което ще се погрижи за съхраняване и популяризиране на културно-историческото наследство на Бяла и Долни чифлик чрез създаване и поддържане на специален информационен уеб-сайт. То ще бъде финансирано с европейски средства и ще осигури препитание на хора в неравностойно положение. Освен да дигитализират местните забележителности и култура, наетите ще помагат и за подобряване на административното обслужване в двете общини. \r\n \r\n \r\n*** \r\n \r\nОт 13.00 ч. в офиса на ул. Сава Радулов № 14 Морски клуб \"Приятели на морето\" ще представи на пресконференция работа си по проект \"Морска академия 2019 -2020\". \r\n \r\n \r\n*** \r\n \r\nМежду 14 и 15 часа в пространството на Градската художествена галерия - Варна A&G Art Meeting представя необикновена артистична проява – под кураторството на Анна Халамян се разгръщат три експозиции на четирима особено значими за съвременната ни пластична култура артисти – Милко Божков, Веселин Начев, Мими Добрева и Гълъб Гълъбов. \r\n \r\n \r\n*** \r\n \r\nОт 19.30 часа в Галерия Графит Варна на бул. Княз Борис № 1 ще се състои благотворителен коктейл в помощ на деца, лишени от родителска грижа „Изкуството за деца в нужда“, организиран от Фондация „Св. Св. Константин и Елена“. Със специалното участие на Васил Петров. \r\n \r\n \r\n*** \r\n \r\nОт 10.00 часа в Община Велико Търново ще бъде открита изложба по случай Международния ден на хората с увреждания.  \r\n \r\n \r\n*** \r\n \r\nОт 10.30 часа в Дневен център на ул. „Поп Харитон 4“ ще бъде отбелязан Международния ден на хората с увреждания. \r\n \r\n \r\n*** \r\n \r\nОт 16.00 часа в конферентната зала на хотел „Алегро“ ще се проведе отбелязване на 10-годишината на Център за социална рехабилитация и интеграция на деца и младежи.  \r\n \r\n \r\n*** \r\n \r\nОт 19.00 часа в МДТ „Константин Кисимов“ ще бъде представена „Българи от старо време“ – оперета от Асен Карастоянов, по Любен Каравелов.  \r\n \r\n \r\n*** \r\n \r\nОт 10.00 часа в Заседателната зала на Областната администрация, областният управител Малина Николова ще проведе работна среща с кметовете на общини и представители на териториалните звена относно координиране на дейностите в образователната система на областта.  \r\n \r\n \r\n*** \r\n \r\nОт 11.00 часа в градския парк „Свети Георги“ ще бъде засадено дърво, което да напомня за хората, след чиято смърт, благодарение на дарените органи, са спасени човешки животи. \r\n \r\n \r\n*** \r\n \r\nОт 11.00 часа в залата на читалище „Братство” ще се състои Празничен концерт, посветен на Международния ден на хората с увреждания.  – отразява Венцеслав.  \r\n \r\n   \r\n*** \r\n  \r\nОт 15.00 часа в кабинета на председателя на ОбС – Кюстендил ще се състои пресконференция във връзка с извънредно заседание на Общинския съвет.  – отразява Венцеслав.    \r\n \r\n*** \r\n \r\nОт 14.00 часа в заседателна зала \"Струма\" на Областната администрация, ще се проведе заседание на Областния съвет за сътрудничество по етническите и интеграционни въпроси. \r\n \r\n*** \r\n \r\nОт  18.00 часа във Военен клуб  ще се проведе открита среща-дискусия с Михаил Заимов- подводен фотограф, водолаз, пътешественик, журналист. \r\n \r\n \r\n*** \r\n \r\nОт 9:30 часа в Голямата Аула на Аграрния университет, министърът на земеделието, храните и горите Десислава Танева ще присъства на представянето на SWOT анализа за околна среда и климат. \r\n \r\n*** \r\n \r\nОт 11.00 часа Областен информационен център - Пловдив организира информационна среща, на която Представители от Централното координационно звено към Министерски съвет ще демонстрират обновения публичен модул на Информационната система за управление и наблюдение (ИСУН) 2020 . \r\n \r\n \r\n*** \r\n \r\nОт 13.00 часа на официална церемония в Регионалния природонаучен музей на ул. „Христо Г. Данов“ № 34 ще бъдат връчени наградите за 2018 година на Сдружение „Български музеи“ „Наследство“. \r\n \r\n*** \r\n \r\nОт 17:30 часа в галерия „Пловдив“, ще бъде представена самостоятелната изложба на Деян Иванов Маргус от Дружество на македонските художници. \r\n \r\n*** \r\n \r\nОт 17.30 часа в Градската художествена галерия, живописецът Юрий Калоферов ще представи повече от 50 творби в самостоятелната си изложба „Цвят и настроение“. \r\n \r\n*** \r\n \r\nОт 13.00 часа в зала „Русе“ на Историческия музей ще бъде открита изложбата „Готови за приключение. Автомобилно рали Будапеща – Константинопол, 1912 г.“ \r\n \r\n \r\n*** \r\n \r\nОт 14.00 часа в Зала 1 на Областна администрация Русе ще се проведе Ден на отворените врати. \r\n \r\n*** \r\n \r\nОт 10.00 часа в зала „Дружба“, ще се проведе спортно-развлекателно програма за деца и младежи в неравностойно положение. \r\n \r\n \r\n*** \r\n \r\nОт 11.00 часа в ДКТ „Иван Димов“ ще се проведе концерт по повод Международния ден на хората с увреждания. \r\n \r\n \r\n*** \r\n   \r\nОт 10.00 ч. в зала 2 на Областна администрация ще се проведе  заседание на Областната епизоотична комисия. \r\n \r\n \r\n*** \r\n \r\nОт 10:00 часа на Шуменското езеро ще се проведе пожаро -тактическо учение, в което ще участват служители на РСПБЗН- Шумен и на сектор „Специализирани оперативни дейности“ към РДПБЗН- Варна. \r\n \r\n*** \r\n \r\nОт 11.00 часа в Националния пресклуб на БТА ще се състои пресконференция на ръководството на „Фикосота“ на тема: „Внедряване на енергийна ефективност в производствата на компанията“.", "date": "2019.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2019/12/03/2725814/kmetat-na-vidin-d-r-tsvetan-tsenkov-shte-zapali-svetlinite-na-kolednata-elha-v-ponedelnik-na-9-dekemvri.html", "text": "Кметът на Видин д-р Цветан Ценков ще запали светлините на коледната елха в понеделник, 9 декември, в 17,30 часа, съобщиха за  Радио „Фокус“- Видин  от общината.  \r\n \r\nТой ще поздрави гражданите и гостите на Видин, които ще посетят събитието. Ще има и кратка програма от деца от ДГ „Славейче“ и училището по изкуства СУ „Св.св.Кирил и Методий“.  \r\n \r\nЗа Коледните празници ще бъде открит и коледен базар във Видин с павилиони, в който местни производители ще предлагат своята продукция. Предвижда се да бъде украсена централната градска част, Крайдунавския парк на Видин и булевардите в града. От общината се обърнаха с призив към местните жители и фирми да помогнат за закупуването на допълнителна украса, защото наличната няма да бъде достатъчна.  \r\nАнна ЛОЗАНОВА", "date": "2019.12.03", "title": "Кметът на Видин д-р Цветан Ценков ще запали светлините на коледната елха в понеделник  на  9 декември"}
{"url": "http://www.focus-news.net/news/2019/12/03/2725469/politico-zelenski-obvini-sasht-che-tretirat-stranata-mu-kato-shahmatna-figura.html", "text": "Украинският президент Владимир Зеленски заяви в неотдавнашно интервю, че разглеждал разговорите си с президента на САЩ Доналд Тръмп за потенциално посещение в Белия дом и разследвания на политическите съперници на Тръмп като политическо изнудване, но той обвини САЩ , че третират страната му като шахматна фигура в политиката, цитира думите ми американското авторитетно издание  Politico . \r\n \r\nВ интервю за списание TIME и няколко други европейски издания, Зеленкси отново се опита да се дистанцира от разследването за импийчмънт, съсредоточено върху това дали Тръмп е използвал лоста на военната помощ и потенциалното посещение на украинския президент в Белия дом, за да окаже натиск върху Зеленски да се ангажира да разследва семейството на Байдън и събития около изборите през 2016 г. \r\n \r\n„Вижте, никога не съм разговарял с президента от позицията на политическа размяна. Това не е моето нещо“, каза той в някои от най-обширните си коментари за настоящата политическа буря. \r\nВсе пак Зеленски е изразил раздразнението си, че помощта ще бъде отказана. „Не искам да изглеждаме като просяци. Но трябва да разберете. Ние сме във война. Ако сте наш стратегически партньор, не можете да блокирате нищо за нас. Мисля, че става въпрос само за справедливост. Не става въпрос за размяна. Това просто означава „не““, продължи Зеленски. \r\n \r\nТръмп в публикация в „Туитър“ в понеделник погрешно характеризира коментарите на Зеленски, приветствайки интервюто като оневиняване и обявявайки неточно, че Зеленски „още веднъж обяви, че президентът Тръмп не е направил нищо лошо по отношение на Украйна и нашите взаимодействия или разговори“. \r\nВ изказване пред репортери в Белия дом Тръмп повтори твърдението си, че думите на Зеленски го оневиняват, заявявайки, че интервюто трябва да означава, че „случаят е приключен“ по отношение на разследването за  импийчмънт, като той подчерта, че Зеленски е казал, че Тръмп „не е направил абсолютно нищо нередно“. \r\n \r\nНо докато Зеленски подчертава независимостта на Киев през цялото разследване, украинският президент отвори по време на интервюто през уикенда за важността на американската подкрепа в по-общ план. \r\n \r\n\"Никога не бих искал Украйна да бъде пионка на картата, на шахматната дъска на големите световни играчи, така че някой да ни хвърля насам-натам, да ни използва като прикритие, като част от някакъв пазарлък\", каза той, въпреки че изрази благодарност за подкрепата, която Киев е получил досега. „Наистина бих искал - и ние чувстваме това, истина е - те да ни помогнат, да ни разберат, да видят, че ние сме играчи сами по себе си, че те не могат да сключват сделки за нас с някой зад гърба ни.“ \r\n \r\nОсвен това той твърди, че подкрепата на САЩ на световната сцена е изключително важна и той се оплака, че критиките, че Украйна е корумпирана, както рутинно отправя Тръмп, могат да имат пагубни последици. \r\n„Съединените американски щати са сигнал в света за всички. Когато Америка каже, например, че Украйна е корумпирана страна, това е най-лошият сигнал “, каза той. \r\n„Не само Украйна има корумпирани чиновници и политици в своето правителство,“ аргументира се той, като добавя, че няма да спре усилията си да убеди САЩ, „при всичко, което могат да направят за нас, да разберат наистина, че сме различна страна, че сме различни хора.“ \r\n \r\n  Юлиян Марков", "date": "2019.12.03", "title": "Politico: Зеленски обвини САЩ, че третират страната му като шахматна фигура"}
{"url": "http://www.focus-news.net/news/2019/12/03/2725468/zapochnaha-proverkite-na-babh-za-kachestvoto-na-ribata-pokray-nikulden-obzor.html", "text": "От днес започнаха проверките на Българската агенция по безопасност на храните (БАБХ) във връзка с наближаването на Никулден. Те ще продължат до 6 декември, предаде репортер на Агенция \"Фокус\" . \r\n \r\nНачалникът на отдела по контрол на храните в БАБХ за София-град д-р Галя Викьова обясни кои са показателите, по които се гледа дали една риба е прясна. По думите ѝ първо се гледат очите на рибата - те трябва да са изпъкнали и бистри. „Другият показател са хрилете. Те трябва да бъдат с розово-червен цвят. Слузта по тялото ѝ трябва да бъде бистра и в да не бъде в обилно количество. Плътно прилепналите люспи към тялото също е признак на прясната риба, също така коремчето не трябва да бъде издуто\", поясни д-р Викьова. Тя подчерта, че има разлика между замразената и размразената риба. По думите ѝ цветът на размразената риба е малко по-сив, а хрилете са сиви към бели. \r\nД-р Викьова заяви, че размерът на санкциите за нарушения варира от 1500 до 3000 лв., в зависимост от това дали е физическо или юридическо лице. По думите ѝ, ако има съмнение, че рибата не е прясна, се взима проба за лабораторни изследвания, възбранява се съответната партида и след излизане на резултатите се предприемат съответните административно-наказателни мерки, ако има нарушения. Тя допълни, че най-честите нарушения, които са констатирали предходните години, са продажба в нерегистрирани обекти, неправилно съхранение на рибата и необявяване на това, ако е била размразена. \r\nД-р Викьова отправи съвет към потребителите да пазаруват от регламентирани места и ако има нарушения, да сигнализират навреме. Това става като подадат сигнал на телефоните или интернет страницата на БАБХ, както и на място в Областната дирекция\", поясни тя. \r\nЕдин от проверените търговски обекта днес беше магазинът на търговеца на риба Димитър Христов. Проверката не констатира нарушения в правилата за продажба на риба. По думите му най-продавани са шаранът и скумрията. Христов посочи, че цените на рибата тази година са същите като миналата. Той поясни, че търсенето на риба не се увеличава само около Никулден, а е целогодишно. \r\nЗорница КОСТАДИНОВА", "date": "2019.12.03", "title": "Започнаха проверките на БАБХ за качеството на рибата покрай Никулден (ОБЗОР)"}
{"url": "http://www.focus-news.net/news/2019/12/03/2725465/pregled-na-osnovnite-temi-v-britanskiya-pechat-agentsiya-fokus.html", "text": "Може ли нападението на Лондонския мост да повлияе на изборите, коментира британският вестник  The Times . \r\n \r\nИзборната кампания на Борис Джонсън се ръководи от обикновено правило: каквото и да е направила Тереза Мей през 2017 г., направете обратното. Тогава едва ли е изненадващо, че премиерът веднага продължи в нападателен стил заради терористичната атака на Лондонския мост, обвинявайки лейбъристите и Джереми Корбин за закон от 2008 г., който предвижда затворниците, излежаващи продължителни присъди,да бъдат освобождавани условно след средата на присъдата им. \r\n \r\nКаквито и да са достойнствата на този аргумент  - Джонсън също се разграничи от премахване от Консерваторите на  типа неопределена присъда, първоначално дадена на Усман Кан, извършителя на атаката на Лондонския мост в петък и има ясна политическа логика. През 2017 г. Тереза Мей беше подложена на критики след атаките на Лондонския мост и в Манчестър  и тогава Корбин я обвини, че се опитва да „защити обществото евтино“, като съкрати 20 000 полицаи. Има малко твърди доказателства за това какво влияние е оказвало това върху резултата от изборите, но това беше доминираща тема \r\n \r\nБорис Джонсън, неслучайно, многократно се ангажира да увеличи броя на полицаите с 20 000 и атакува „неуспешните подходи от миналото“, като източници от Консервативната партия  говорят за „заключване на терористите и изхвърляне на ключа“. \r\nПрестъпността и сигурността са въпроси, по които консерваторите имат солидна публична преднина спрямо лейбъристите - с 36% срещу 19%. В съчетание с предишното подозрение на  Корбин към службите за сигурност, консерваторите може да очакват да се възползват. \r\n \r\nИ въпреки това, очакваната промяна на приоритетите на избирателите винаги е риск. Повече от една четвърт от избирателите не са изградили позицията по въпросите на престъпността и сигурността, въпроси, които вероятно ще станат бързо актуални. \r\n \r\nМиналия месец само 9 % посочиха сигурността като ключов проблем, което е по-малко от 41 % при изборите през 2017 г. след двете атаки през тази година. Престъпността вече заема по-важно място в съзнанието на обществеността и е посочена като основен въпрос от 24% през миналия месец в сравнение с 10% на последните избори. И тези пропорции вероятно ще се увеличат. \r\n \r\nПочти невъзможно е да се знае колко хора ще променят гласа си директно в резултат на атаката в петък. Това, което може да направи, обаче е промяна на политическото настроение за последната седмица на кампанията. Ето защо и двете страни се борят толкова усърдно, за да дефинират проблема: дали на обществото ще се хареса твърдият подход на консерваторите или амбивалентността на Корбин по въпросите на тероризма \r\n \r\nАко хората в крайна сметка гласуват съгласно отговора на този въпрос, а не за Брекзит, изборният резултат може да стане внезапно по-труден за прогнозиране. \r\n*** \r\n \r\n Джо Суинсън заяви, че няма да подкрепи правителство на Корбин, но ще й се наложи, пише британският вестник  The Gyardian \r\n \r\nИма само два вероятни резултата в предстоящите общи избори - или консервативно мнозинство, или висящ парламент. Ако е първото, пътят е ясен: Брекзит до края на януари и още пет години консервативно управление. \r\n \r\nНо какво ще стане, ако има висящ парламент? Борис Джонсън ще загуби мнозинството си. Той може да подаде оставка веднага, тъй като шансовете му да осигури подкрепа от други партии, вероятно дори от ирландските юнионисти, са малки. И дори ако той беше склонен към обрат като предложи на либералдемократите втори референдум, неговите депутати вероятно биха наложили вето на толкова ярко преобръщане на политиката, за която са избрани. \r\n \r\nАко Джонсън подаде оставка, от кралицата обикновено се очаква да се обади на лидера на най-голямата опозиционна партия - почти сигурно лейбъристите. Единственият начин, по който при тези обстоятелства може да бъде избегнато правителството на Джереми Корбин, е ако мнозинството от членовете на парламента посочат на хартия, че ще подкрепят алтернативен кандидат за премиерството. Това е малко вероятно, но не и невъзможно, в Камара на общините, която да включва рекорден брой депутати без привързаност нито към лейбъристите, нито към консерваторите. \r\n \r\nИ все пак Борис Джонсън няма да бъде конституционно задължен да подаде оставка, докато не бъде отстранен при вот на недоверие в парламента; и докато той не подаде оставка, мястото му не е свободно. \r\n \r\nАко Джонсън бъде отстранен, депутатите ще трябва да открият алтернативен премиер, който може да осигури доверието на Камарата на общините \r\nТогава би било по-добре политиците, а не кралицата да решат ситуацията. Ако Джонсън бъде победен при вот на недоверие, депутатите ще имат 14 дни, за да открият алтернативен премиер, който може да си осигури доверието на депутатите. Тази алтернатива почти сигурно би била Корбин. \r\n \r\nМоже ли либералните демократи да играят ключова роля във висящия парламент? На пръв поглед изглежда, че ще бъдат в основна позиция - както бяха през 2010 г., когато решиха да се присъединят към коалиция с Дейвид Камерън, вместо да позволят на Гордън Браун да продължи да управлява. \r\n \r\nНо прецедентът от 2010 г. е измамен. По-често в своята история либералите (предшественици на либералдемократите) се оказват неспособни да упражняват контрол.  \r\nДейвид Стийл, бившият лидер на либералдемократите, каза веднъж, че искането неговата партия да избере между двете основни партии би било като да помолиш Пепеляшка да избере между двете грозни сестри; и в тази предизборна кампания лидерът на либералдемократите Джо Суинсън настоя, че няма да постави нито Джонсън, нито Корбин на власт. Но дали във висящ парламент партията й ще гласува против правителство на Корбин?  \r\n \r\nОсвен това Корбин предлага втори референдум за членство в ЕС. Това е стимул, на който либералдемократите  трудно биха могли да се противопоставят. Следователно те вероятно биха подкрепили правителство на Корбин за всеки конкретен случай до приемането на законопроекта за референдум. Това ще отнеме известно време. Най-напред трудът ще предоговори сделката , след което ще приеме законопроект за референдум. Законопроектът от 2015 г., за референдума за 2016 г., отне седем месеца, за да премине през парламента. След това избирателната комисия ще тества въпроса, след който кампанията ще започне. Така Корбин би бил в безопасност поне една година. \r\n*** \r\n \r\n  Ядрените оръжия на Великобритания са важни за НАТО, заяви генералният секретар на Великобритания Йенс Столтенберг, пише шотландското издание  The Scotsman . \r\n \r\nНеговите коментари идват малко след изявлението на шотландския първи министър Никола Стърджън, която каза, че смята, че правителството трябва да се отърве от част от ядрените си подводници.  \r\n \r\n„Шотландската народна партия“ (ШНП), на която Стърджън е ръководител, се противопоставя на задържането на ядрения арсенал на Великобритания. Партията по-рано призоваваше за премахването на ракетната система „Тридент“ от Шотландия. Генералният секретар Столтенберг каза от своя страна, че света няма да е по-сигурно място ако страните-членки на НАТО премахнат ядрените си арсенали.  \r\n \r\nСтърджън обаче заяви, че тя никога не би използвала ядрено оръжие и призова „безсмъртната“ система „Тридент“, която е базирана близо до река Клайд, да бъде премахната. \r\nПопитан от журналисти дали Великобритания все още ще е ценен член на НАТО без ядрено оръжие, Столтенберг заяви, че страната е ценна за Алианса по много причини. \r\n„Вие (британците) харчите повече от 2% (от БВП) за отбрана, осигурявате много ценни възможности на Алианса и доказвате отново и отново, че сте готови да се намесите, когато е нужно“, каза той. \r\n \r\n„Част от приноса на Великобритания за НАТО е, разбира се, ядреното оръжие на Обединеното кралство – (по доктрината) за ядрено сдържане“, каза още Столтенберг, като подчерта, че това е нещо много важно за Алианса. \r\n \r\n„Целта на НАТО е свят без ядрени оръжия, но ние трябва да стигнем дотам чрез приложима и балансирана (програма) за контрол на ядреното оръжие и разоръжаване“, добави Столтенгберг. \r\n \r\n„Света няма да е много по-сигурен, ако НАТО се отърве от всичките си ядрени оръжия, докато страни като Русия, Китай, Северна Корея и други продължават да държат своите“. \r\n„Така че да, ние искаме да видим свят без ядрени оръжия, но докато има такива, НАТО ще си остане ядрен Алианс“. \r\n \r\nСтърджън, попитана по време на предизборната кампания преди вота в Обединеното кралство на 12 декември, за своето становище по въпроса, заяви, че ядреното оръжие е неморално и неефективно и освен това е загуба на пари за страната.", "date": "2019.12.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/12/03/2725466/prokuraturata-e-nalozhila-myarka-za-neotklonenie-parichna-garantsiya-na-trima-ot-uchastnitsite-v-boya-na-macha-lokomotiv-sofiya-i-hebar-obzor.html", "text": "Прокуратурата е наложила мярка за неотклонение „парична гаранция“ на трима от участниците в боя по време на мача „Локомотив“ - София и „Хебър“-Пазарджик. Това обяви на брифинг  директорът на СДВР ст. комисар Георги Хаджиев . Образувано е било досъдебно производство по чл. 131 от Наказателния кодекс за причиняване на лека телесна повреда с хулигански подбуди, като по самото производство са направени и съдебно-медицински експертизи и освидетелствания, въз основа на което впоследствие са повдигнати обвинения на три от лицата. Размерът на паричната гаранция за едно от трите лица е в размер на 2 000 лева и 1 000 лева за другите две. Хаджиев обясни, че по сега действащото законодателство служители на СДВР не са отговорни за охраната на стадиона и посочи, че длъжен да осигури спазването на обществения ред е клубът-организатор на спортната среща. По думите му от СДВР имат сключени договори с по-голяма част от отборите от Първа професионална футболна лига в столицата и в тази връзка при провеждане на спортни събития, оценени с висока степен на обществена опасност, СДВР предприема абсолютно всички мерки за спазване на обществения ред.  \r\nКато парадокс Хаджиев определи факта, че в случая клубът-организатор, който отговаря за реда на стадиона и обществения ред, се оказва, че е и инициатор на инцидента. \r\nДиректорът на СДВР припомни, че сигналът за хулиганските прояви при изравнителния гол на „Хебър“ е подаден на 112 в 16.20 часа на 30 ноември, като веднага са били пренасочени екипи на Второ районно управление. При пристигането на служителите на реда незабавно са предприети оперативно-издирвателни мероприятия, като установените нарушители на обществения ред са пет. Двама от тях са били призовани по телефона и се явяват във Второ районно управление, а другите три лица са издирени и също са доведени в управлението. И на петимата им е била наложена мярка за задържане от 24 часа по Закона за МВР. \r\n Главният секретар на МВР гл. комисар Ивайло Иванов  от своя страна заяви, че държавата и в частност МВР в никакъв случай няма да толерират подобни хулигански прояви и обясни, че намесата на полицията винаги е незабавна дори когато не съществуват договорни отношения за охрана на определено спортно мероприятие. По думите му служителите на частната охранителна фирма, която е била отговорна за опазването на обществения ред на стадиона, категорично не са си свършили работата. \r\nИванов обясни държанието на феновете на „Локомотив“-София като следствие от провокация от ръководството на клуба. Той напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София.  \r\nГл. комисар Иванов обърна внимание и на вчерашния мач ЦСКА - \"Лудогорец\", като посочи, че към момента във връзка с него има седем задържани лица. В две от тях са били открити наркотични вещества, а в други две: хладни оръжия. Останалите са били без документи и с маски за прикриване на тяхната самоличност.  \r\nНа журналистически въпрос докъде е стигнало разследването за икономически престъпления в Българския футболен съюз Иванов посочи, че към момента от МВР проверяват цялостната дейност на БФС в страната. Той припомни и, че вече има образувано досъдебно производство, но отказа да даде подробности, тъй като извършващите се дейности по проверката са  под ръководството на наблюдаващ прокурор от Специализираната прокуратура , който не е дал разрешение на този етап да се коментират подробности по случая.  \r\nТеодора ПАВЛОВА", "date": "2019.12.03", "title": "Прокуратурата е наложила мярка за неотклонение „парична гаранция“ на трима от участниците в боя на мача „Локомотив“ - София и „Хебър“ (ОБЗОР)"}
{"url": "http://www.focus-news.net/news/2019/12/03/2725470/tarzhestvena-promotsiya-na-diplomantite-ot-fakultet-meditsina-se-sastoya-v-pleven-obzor.html", "text": "Тържествена промоция на дипломантите от факултет ,,Медицина” се състоя в Плевен в зала „Магнум“, в присъствието на академичното ръководство, предаде кореспондент на  Радио   „Фокус“  . Поздрав към дипломантите отправи ректорът на Медицинския университет проф. д-р Славчо Томов. Той подчерта, че това е специален ден за всички, защото Университетът изпраща своя юбилеен, 40-ти випуск млади лекари. Той отбеляза и технологичната революция, която поставя нови предизвикателства пред медицината. „Живейте така, че да заслужите доверието на хората, да се гордеете, че сте българи“,  призова проф. д-р Славчо Томов.  Специален гост на тържеството бе проф. Пламен Джуров - композитор, диригент и общественик, професор по дирижиране в Националната музикална академия „Панчо Владигеров“. ,,Лекарите и музикантите работят с една цел за хората - да бъде техният живот по-добър и по-пълноценен\". В отговор на приветствията и поздрав към колегите си отправиха първенците на Випуск 2019, д-р Виктор Петров и д-р Венелина Гандилева. Те завършват с пълно отличие от курса на обучение и държавните изпити. Д-р Петров и д-р Гандилиева получават и позлатен плакет „Златен Хипократ“. Хипократовата клетва бе произнесена от проф. д-р Аспарух Аспарухов, декан на факултет ,,Медицина”. \r\nВиолета КРЪСТЕВА", "date": "2019.12.03", "title": "Тържествена промоция на дипломантите от факултет ,,Медицина” се състоя в Плевен (ОБЗОР)"}
{"url": "http://www.focus-news.net/news/2019/12/03/2725472/balgariya-se-sboguva-sas-stefan-danailov-obzor.html", "text": "\"Не ме жалете, живял съм, както трябва\". Щурчо, прекрасен, талантлив, обичлив, той не е виновен, че беше толкова прекрасен\", бяха емоционалните думи на актрисата Татяна Лолова за своя приятел и колега Стефан Данаилов. Въпреки призива - актьорът Башар Рахал си спомни за Лабмо със сълзи на очи. \"Имаше два вида хора - Стефан Данаилов и останалите\", заяви Рахал. Той посочи, че се чувства късметлия, че се е докоснал до него. \"Дано тази доброта, която носеше, да може да се предава нататък. Той променяше хората, събуждаше добротата в тях, да я предават към останалия свят\", посочи актьорът. Това бяха само сред спомените и сълзите на актьорите, които бяха дошли да се сбогуват със своя колега и учител.  \r\nХиляди хора,  актьори, политици и държавници се стекоха на поклоненето на Стефан Данаилов. То се проведе в Народния театър „Иван Вазов“ и продължи часове. Опашката от хора се виеше в градинката на театъра. Въпреки студеното декемврийско време, хората чакаха да се сбогуват със своя приятел, учител, водач и ментор.  Там бяха представители на различни политически сили.  \r\n Лидерът на БСП Корнелия Нинова  заедно с цялата парламентарна група на „БСП за България“ и ръководството на партията си взеха последно сбогом със  своя другар.  Корнелия Нинова обясни каква е загубата на социалистите след кончината на Стефан Данаилов.  \r\n Председателят на Градския съвет на БСП  - София Калоян Паргов  си спомни за своята последна среща с Ламбо. \"Последната ни среща беше август месец в неговата лятна вила на морето. Тогава нямахме много възможност да говорим. Той знаеше, че върви към своя край. С него си отиде една цяла епоха. Днес в СОС призовах следващата година да направим, каквото е необходимо, за да може бъдните поколения да го помнят\", заяви Паргов. Той обясни, че е призовал в Столичния общински съвет следващата година да се направи необходимото, за да може идните поколения да го помнят.    \r\n Бившият министър на културата Георги Йорданов  изтъкна, че изкуството на Стефан Данаилов е нетленно.  \r\nДруг  бивш министър на културата и настоящ председател на Комисията по културата и медиите Вежди Рашидов  подчерта, че изпращаме един голям актьор.  Той е доказателство, че няма министри, няма партии, изкуството обединява. Изпращаме един приятел, който си го обичаме. Съжаляваме, че си отива. Довиждане, скоро ще се съберем отново, когато е рекъл Господ\", заяви Рашидов.  \r\n Настоящият министър на културата Боил Банов  каза, че по-харизматичен човек от Стефан Данаилов не съм познавал. \"Той притежаваше рядкото качество освен таланта на сцената и на екрана, да бъде такъв и в живота. Липсата е страхотна. За всички хора и е огромна тъга. Невероятен човек, толкова позитивен, толкова интуитивен, толкова положителен във всички моменти от живота си. По-харизматичен човек от него не съм познавал\", заяви министърът.  \r\n Зам.-председателят на ГЕРБ и кмет на София Йорданка Фандъкова  изтъкна, че ще запомни Стефан Данаилов като голям артист, учител и личност. „Като гледам неговите ученици, съм сигурна, че е бил изключително добър към тях. Всички разказват сега своите спомени. Аз го познавам и като министър на културата. С него работихме по някои проекти. Беше изключително сърдечен и отзивчив, голяма личност\", каза Фандъкова.  \r\nПо-късно към сбогуващите се със Стефан Данаилов се присъедини и  държавният глава Румен Радев . „Много е трудно да вкараме Стефан Данаилов в някакви рамки, за да го опишем с думи: огромният му принос към българското кино и театър, безрезервната му любов към хората, безкрайната отдаденост на неговите ученици“, заяви Радев.  \r\n Президентът в периода 2002-2012 г. Георги Първанов  също се сбогува с Ламбо. Той посочи, че Стефан Данаилов е помагал на българската политика.  Ивайло Калфин  от своя страна каза, че Стефан Данаилов е един от колосите на българската култура, на българския дух и на българщината. \r\nЗаедно с него да си вземе последно сбогом със Стефан Данаилов бе и лидерът на АБВ Румен Петков.  \r\nДеница КИТАНОВА", "date": "2019.12.03", "title": "България се сбогува със Стефан Данаилов (ОБЗОР)"}
{"url": "http://www.focus-news.net/news/2019/12/03/2725817/ministar-krasimir-valchev-tova-che-zakasnyahme-da-napravim-prehoda-kam-kompetentnostniya-podhod-e-edin-ot-nay-golemite-problemi-v-balgarskoto-obrazovanie.html", "text": "Това, че закъсняхме да направим прехода към компетентностния подход е един от най-големите проблеми в българското образование. Това каза министърът на образованието и науката Красимир Вълчев в интервю за предаването „Лице в лице“ по  бТВ . \r\n„Имаме жалби от родители защо са пропуснати дадени теми от учебната програма, защото родителят е загрижен дали детето ще се справи на външното оценяване. Цялата система десетилетия наред е била настроена към това да контролира съответствието дали е минат материалът от учебната програма и дали всички теми са взети и дали е спазено тематичното разпределение. Това е традиционната система, която контролира съответствието. Сега се опитваме да префокусираме тази система. Регионалните управления по образованието в голяма степен трябва да оказват методическа подкрепа и да наложат културата за мотивиране на креативния учител, който успява да провокира и да вдъхнови учениците. Много повече да има активни методи на учене от страна на учениците, както и много повече иновации. Говорим за иновации в методите на учене, които помагат на ученика и му помагат да бъде активен и да изгради умения“, посочи министърът. \r\n \r\n„Стартирахме програмата „Иновации в действие“ и направихме квалификациите ориентирани към иновациите. Във висшите училища говорим за ефективно въвеждане на компетентностния подход. Т. е. всички елементи в системата сме ги задвижили, но все още не сме минали връхната точка, по която инерцията да бъде в другата посока. Затова и днес казах, че следващото измерване на PISA през 2021 г. също не очакваме подобрени резултати. Всяка една система има инерция. Образованието е едно сложно колело. Учебните програми за един етап се въвеждат за 4-5 години. Промяната в доминиращата култура изисква време. Директорите на училищата трябва да налагат тази култура. Убеден съм, че ще се случи тази промяна“, каза още Вълчев. \r\n  \r\n„Одобрихме нови учебни програми, които са базирани на компетентностния подход. Тези ученици, които са тествани в началото на миналата година са тествани по старите учебни програми. Новите програми са по-добри, защото са базирани на компетентностния подход. Важно е да префокусираме цялата система“, допълни министърът.  \r\n \r\nПо темата за увеличаването на заплатите на учителите Вълчев посочи, че резултатът е, че има повишена склонност за връщане и включване в учителската професия и педагогическо образование на хора, които са завършили такова образование и се връщат в системата, както и на такива с друго образование, които навлизат в тази система. „Имаме повишено кандидатстване на кандидат-студенти по направлението „Педагогика“. Имаме обаче проблем при учителите по дисциплини. Увеличението на заплатите е задължително, но недостатъчно условие за подобряването на резултатите. Най-добрите образователни системи са в тези страни, при които учениците стават учители и те са мотивирани. Това са страните, в които средните заплати на учителите са по-високи от средните за страната. Ние трябва да затвърдим избора да инвестираме в учителите. Връща ни се това, че пестяхме от учители в последните десетилетия“, каза още той.  \r\n \r\nПо думите му днешното поколение деца по-трудно биват мотивирани да четат книги. „Това, че закъсняхме да направим прехода към компетентностния подход е един от най-големите проблеми в българското образование. Законът за предучилищното и училищното образование беше предложен още през 2012 година, но заради предсрочното прекратяване на мандата на Народното събрание не успяхме да го приемем. Преди това още бяхме закъснели спрямо останалите държави. Днес, за да бъдат децата пълноценни на пазара на труда в обществото, се изисква те да изградят много по-широк микс от умения. Променя се задачата на образователната система. Днес очакваме в много по-голяма степен от децата да имат формирани умения“, посочи той.", "date": "2019.12.03", "title": "Министър Красимир Вълчев: Това, че закъсняхме да направим прехода към компетентностния подход е един от най-големите проблеми в българското образование"}
{"url": "http://www.focus-news.net/news/2019/12/03/2725473/rossiyskaya-gazeta-ot-rusiya-kam-kitay-poteche-reka-ot-gaz.html", "text": "Лидерите на Русия и Китай Владимир Путин и Си Дзинпин взеха участие в пускането на газопровода „Силата на Сибир“. Това е най-големият инвестиционен проект в световната газова индустрия. Специално за това събитие беше организиран телемост между двете страни, който свързваше Сочи, Пекин и компресорни станции в Русия и Китай. Директорът  на \"Газпром\" Алексей Милер даде командата за пускане газопровода, след като получи разрешение от руския президент, пише руският вестник  “Российская газета“ . \r\n \r\nДокато Европа обсъжда диверсификацията на енергийните доставки, за да не зависи от газ и нефт от Русия, руското „синьо гориво“ отиде на изток. Сега износът на руски газ няма да бъде засегнат от променящия се политически климат в страните от ЕС под натиск от страна на САЩ. И това е само едната страна на монетата. Доставките за Китай традиционно са по-икономични от износа на запад. Въпреки че значението на европейския пазар за руския газ едва ли може да се оспори, през последните години той практически не нараства, за разлика от китайския пазар. \"Силата на Сибир\" извежда енергийното взаимодействие между Русия и Китай на ново ниво и приближава страните до постигането на целта за достигане на 200 милиарда долара стокооборот до 2024 г., каза Путин. „Договорът, подписан от нашите страни през 2014 г., беше най-голямото споразумение в историята на вътрешния газов отрасъл. За 30 години над трилион кубически метра газ ще бъде доставен в Китай по газопровода „Силата на Сибир“. \r\n \r\nСпоред Путин със сключването на този договор в Източна Русия е стартиран безпрецедентен по своя мащаб високотехнологичен проект. \r\nСпоред него за Русия този проект също е важен, тъй като газът ще минава по тръбопровода не само за износ, но и до Амурския завод за преработка на газ, който ще стане един от най-големите в света. \r\nОт своя страна президентът Си Дзинпин отбеляза, че стратегическото взаимодействие между Москва и Пекин навлезе в нова ера. Той призова за безопасност, надеждност и екологичност по време на експлоатацията на \"Силата на Сибир\". \"Въвеждането в експлоатация на газопровода е важен междинен резултат и началото на нов етап в нашето сътрудничество\", отбеляза Си Дзинпин. Китайският лидер подчерта, че този проект е пример за дълбока интеграция и взаимноизгодно сътрудничество между двете страни. \r\n \r\nЗа Китай стартирането на \"Силата на Сибир\" също ще има голямо значение по отношение на опазването на околната среда. Пекин прави всичко възможно да премине от въглища, които все още доминират в тяхното производство, към по-чисти енергийни източници, а доставката на руски газ ще намали емисиите на въглероден диоксид в атмосферата. \r\nПреди това \"Газпром\" съобщи, че планира да достави най-малко пет милиарда кубически метра газ в Китай чрез \"Силата на Сибир\" през 2020 г., 10 милиарда през 2021 г. и 15 през 2022 г. Максималният капацитет, който трябва да достигне тръбопровода, е 38 милиарда кубически метра газ годишно. Компанията очаква да постигне такива обеми на натоварване през 2025г. \r\n \r\n„Пускането на газопровода ще увеличи доставките на газ за Китай и ще се конкурира с втечнения природен газ (ВПГ) от Австралия, както и с тръбопровода от Туркменистан “, заяви Александър Крилов, партньор и ръководител на отдела Русия и ОНД на Делойт в Китай. \r\n \r\nСтартирането на „Силата на Сибир“ ще допринесе за газифицирането на регионите, през които преминава - южната част на Република Саха (Якутия) и Амурска област \r\nПредвижда се и допълнително разширяване на капацитета на тръбопровода до 60 милиарда кубически метра годишно. \r\nМиналата година Китай е консумирал около 280 милиарда кубически метра природен газ и според прогнозите за тази година трябва ще премине границата от от 300 милиарда кубически метра. Втечнен газ, който се закупува активно в Китай, се доставя главно в крайбрежните райони на югоизток, а Силата на Сибир ще доставя газ на север от Китай и в района на Пекин. В същото време газопроводът от Русия без съмнение ще спечели от цената в сравнение с ВПГ. \r\n \r\n\"Първоначално делът на руския газ на китайския пазар ще бъде малък. Проектът \"Силата на Сибир\" трябва да достигне договорните обеми до 5 години\", обясни Алексей Гривач, заместник-ръководител на Националния фонд за енергийна сигурност. Освен това не може да се изключи, че Китай ще поиска удължаване на договора. От гледна точка на ресурсната база и инфраструктурата, обемът на доставките за \"Силата на Сибир\" може да бъде увеличен с 20%.  \r\n \r\n  Юлиян Марков", "date": "2019.12.03", "title": "Российская газета“: От Русия към Китай „потече река от газ“"}
{"url": "http://www.focus-news.net/news/2019/12/03/2725811/hasan-ademov-dps-tezhestta-v-osiguritelnata-sistema-tryabva-da-bade-balansirana.html", "text": "Тежестта в осигурителната система трябва да бъде балансирана. Това каза председателят на  Социална комисия и депутат от ДПС д-р Хасан Адемов по време на дебатите по месечния осигурителен доход за 2020 г., предаде репортер на  Агенция „Фокус“ .“Тези, които имат по-висока квалификация, са положили усилия за нея, за своето образование и изведнъж ние ги задължаваме с вашето предложение да бъдат не само солидарни, но и свръхсолидарни“, посочи още Адемов и посочи, че не е убеден, че със 110 хил. човека ще се решат проблемите в държавното обществено осигуряване.  \r\nДеница КИТАНОВА", "date": "2019.12.03", "title": "Хасан Адемов, ДПС: Тежестта в осигурителната система трябва да бъде балансирана"}
{"url": "http://www.focus-news.net/news/2019/12/03/2725477/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kapitan-andreevo-i-na-gkpp-dunav-most-ruse.html", "text": "Трафикът е интензивен на изход за товарни автомобили на границата с Турция на ГКПП \"Капитан Андреево\" и на границата с Румъния на ГКПП \"Дунав мост\" - Русе. Това съобщиха от  ГД \"Гранична полиция\" . Информацията за трафика е към 6.00 часа. На границата с Гърция, Сърбия и Северна Македония трафикът е нормален на всички гранични контролно-пропускателни пунктове. \r\n \r\nПоради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.", "date": "2019.12.03", "title": "ГД \"Гранична полиция\": Трафикът е интензивен на изход за товарни автомобили на ГКПП \"Капитан Андреево\" и на ГКПП \"Дунав мост\" - Русе"}
{"url": "http://www.focus-news.net/news/2019/12/03/2725471/vzglyad-ukrayna-izbra-podhodyasht-moment-da-shantazhira-gazprom.html", "text": "Преговорите между „Газпром“ и „Нафтогаз“ по отношение на транзита на руски газ през Украйна в Европа очевидно стигнаха до задънена улица. Страните си поставят взаимно изключващи се изисквания. Но ако от политическа гледна точка аргументите на Киев са напълно абсурдни, то чисто търговската позиция на Украйна, за съжаление на „Газпром“, изглежда много убедително, коментира руският вестник  „Взгляд“ , представен без редакторска намеса. \r\n \r\nСвикнали сме с факта, че Украйна се стреми да политизира проблемите с газа. И като цяло има причини да се мисли така Например, според украинските служители, \"Северен поток\" е лош, защото увеличава зависимостта на Европа от Русия. Но получаване на руски газ от украинската гаотранспортна система (ГТС) изглежда не засилва тази зависимост (в действителност това добавя и зависимостта от традиционно неадекватното украинско ръководство и от САЩ зад това ръководство). За да докаже истинността на твърдението си, Украйна купува руски газ от Европа на много по-високи цени. \r\n \r\nВ момента в Киев се обсъждат три политически тези, свързани с газа. \r\n \r\nПърво, запазването на транзита на газ през територията на Украйна е необходимо, тъй като това е единственият фактор, който спира пълномащабната руска агресия. В Украйна твърдят , че руснаците се страхуват да не повредят тръбите и да осуетят плановете си за влияние върху Европа. Интересен момент - за разлика от предишната администрация, тази на Владимир Зеленски се опитва да не разгласява тази теза. \r\n \r\nВсъщност, дори да се предположи, че Русия има плановете, които са й приписани, това е пълна глупост - след пълното запълване на всички изградени „потоци“, има недостиг на транзитни мощности от около 15-20 милиарда кубически метра годишно. Така че в следващите няколко години украинският транзит може да бъде отказан само ако Европа значително намали консумацията на газ (има такава вероятност, но тя не е голяма). \r\n \r\nВторо, Украйна вероятно ще използва темата за газа за преговори около уреждането в Донбас. Предполага се, че ако Украйна заплаши да блокира транзита, тя ще принуди Меркел да се съгласи с Зеленски, който не иска да се съобрази със споразуменията от Минск относно предоставянето на поне някои гаранции на Донбас. \r\nТеоретично такъв аргумент има право да съществува - до ден днешен Меркел винаги е била на страната на украинските власти, които не са изпълнили споразумението. Защо сега да не застане на страната на Зеленски, особено след като той наистина може да блокира тръбата? \r\n \r\nТрето, смята се, че лидерите на \"Нафтогаз\" представляват сили, свързани с Демократическата партия на САЩ, и могат да свалят президента Зеленски, който се опитва да установи отношения с Русия. \r\nВсъщност Коболев и Витренко наистина са ориентирани към Демократическата партия на САЩ, но други твърдения са несигурни. От една страна, цялото правителство на Зеленски е пълно с „соросоиди“, ориентирани към Демократическата партия. От друга страна, кой е казал, че Зеленски иска да установи отношения с Русия? \r\n \r\n \r\nНо ако политическите мотиви на Украйна изглеждат очевидно объркани, тогава чисто търговската позиция на \"Нафтогаз\" е съвсем логична и оправдана - от гледна точка на интересите на Киев. \r\n \r\n„Газпром“ предлага на „Нафтогаз“ да удължи стария договор или да сключи нов за една година, при условие че двете страни оттеглят взаимните искове в международния арбитраж; да бъде отменено решението на Антимонополната  комисия на Украйна да глоби „Газпром“ за „нарушаване на икономическата конкуренция“; Петицията на Нафтогаз да започне разследване на Европейската комисия срещу „Газпром“ да бъде оттеглена. Освен това „Газпром“ предлага да сключи пряко споразумение за доставки на газ за Украйна с 25% отстъпка. В същото време цената на газа ще намалее от 196 на 147 долара за хиляда кубически метра. \r\n \r\n„Нафтогаз“ категорично не е съгласен с всички тези изисквания и предложения. Още на 25 ноември изпълнителният директор на \"Нафтогаз\" Юрий Витренко заяви, че \"страните трябва да продължат да обсъждат продължаването на транзита по европейски правила в тристранен формат с участието на Европейската комисия\". Освен това Киев очаква да получи 2,6 милиарда долара спечелени в Стокхолм. По отношение на съдебните дела Коболев по-рано заяви, че „руската страна предлага на „Нафтогаз“да„ обезсили “почти 3 милиарда долара съгласно решенията от Стокхолм и да откаже делото за още 12 милиарда долара. Освен това Антимонополната комисия на Украйна е поканена да се откаже от глоба в размер на около 7 милиарда долара . \". \r\n \r\nЗа ръководството на „Нафтогаз“ това е неприемливо. Напротив, тя затрупва „Газпром“ с допълнителни искове „да компенсира загубата на транзит на газ“, а общият размер на исковете достига 22 милиарда долара. Лесно е да се разберат мотивите на Киев. \r\nПърво става дума за голяма сума пари, които могат да бъдат изразходвани, например, за закупуване на „джевлини“ и други оръжия за отблъскване на „руската агресия“. В краен случай Украйна се съгласи да приеме плащането на този дълг с подходящо количество газ, пряко доставено от Русия. \r\n \r\nВторо, когато \"Нафтогаз\" осъди за 4,6 милиарда долара \"Газпром\", Коболев си предвиди премия от 7,9 милиона долара. С 22 милиарда долара наградата му ще бъде 37,4 милиона долара. Кой от тях отказва от такива пари? \r\n \r\nИзвестно е, че международните съдилища подхождат към частните икономически въпроси от гледна точка на „Русия винаги е виновна“. В случая на споменатия арбитраж това беше нарушение на договора от страна на Украйна, но Русия беше посочена за виновна за това. Между другото, това, което кара Русия и руските организации, знаейки това, да се обръщат към „авторитета“ на международните съдилища, е напълно неразбираемо. Но защо Украйна се обръща към тях, това е просто разбираемо - колкото и абсурдни да са исканията на украинската страна, те вероятно ще бъдат удовлетворени. \r\n \r\nРусия, разбира се, може да не даде пари, но Коболев ще получи премията си. \r\n \r\nЩо се отнася до споразумението за доставки на газ, „Нафтогаз“ по принцип не е против, но смята, че 25% отстъпка не е достатъчна, тъй като в този случай се получава „нормална цена“ (защо смятат така, не е ясно - в Европа цената на руския газ през първото тримесечие беше 254 долара за хиляда кубически метра). Анонимните източници предполагат, че „Нафтогаз“ иска отстъпка от 35%. Тогава газът за Украйна ще бъде 127 долара, което е равно на цената на газа за Беларус. \r\n \r\nОсновното, което „Нафтогаз“ иска да постигне, е транзитните гаранции за поне десет години предварително. Всъщност има пълен консенсус - Украйна се нуждае от пари, Европа иска да поддържа киевския режим за сметка на Русия, а Русия, както вече споменахме, има недостиг на транзитни мощности. Така че е много вероятно страните да се споразумеят за транзита на руски газ през Украйна. \r\n \r\nОсновният въпрос обаче е обемът на украинския транзит. Тоест -  по чии условия? \r\n \r\nРусия е заинтересована да достави толкова количество газ, колкото е необходимо за попълване на дефицита в транзитните мощности и собственото потребление на Украйна. И да се направи това, докато не влязат в сила допълнителни транзитни мощности. С други думи, говорим за 15-20 милиарда кубически метра европейски транзит + 14 милиарда внос (Украйна е закупила толкова миналата година) година или две предварително. Украинската  ГТС обаче е разчетена за транспортиране на приблизително 60 милиарда кубически метра. В случай на по-малки обеми печалбата се губи и най-важното - налягането в тръбата намалява, което води до невъзможност за снабдяване на потребителите в Украйна. И, разбира се, Украйна би искала максималният обем газ да бъде транспортиран възможно най-дълго. \r\n \r\n \r\nПрез 2018 г. украинската система за транспортиране на газ транспортира 87 милиарда кубически метра газ, и е получила около 3 милиарда долара за това (около 1% от БВП на Украйна, който миналата година според МВФ възлиза на 390 милиарда долара). Според наличната информация \"Нафтогаз\" търси споразумение, съгласно което Русия ще бъде задължена да транспортира поне 90 милиарда кубически метра годишно (87 милиарда кубически метра мина през украинската тръба миналата година), което би гарантирало рентабилността на украинската газопреносна система. Ако Украйна в резултат получи споразумение, съгласно което ще бъде гарантиран само 60 милиарда транзит, това ще бъде отстъпка, но отстъпка, която е напълно задоволителна за Украйна. \r\n \r\nКакто виждаме, позицията на „Нафтогаз“ е напълно оправдана от икономическа гледна точка. И най-важното е, че моментът за оказване на натиск върху „Газпром“ беше избран много добре: „Северен поток 2“ все още не е готов и няма да бъде готов до момента, в който приключи настоящият транзитен договор. Но дори след старта му Русия все още ще се нуждае от украински транзит. А това означава - преговорната позиция на Киев в тази ситуация изглежда по-силна. \r\n \r\n  Юлиян Марков", "date": "2019.12.03", "title": "„Взгляд“: Украйна избра подходящ момент да шантажира „Газпром“"}
{"url": "http://www.focus-news.net/news/2019/12/03/2725476/pregled-na-mezhdunarodnite-novini-do-6-chasa-agentsiya-fokus.html", "text": "Европейската комисия (ЕК) не потвърди съобщенията за тристранна министерска среща между Русия, ЕС и Украйна на 5 декември относно доставките и транзита на руски газ за ЕС след 1 януари 2020 г., когато изтича настоящият десетгодишен договор между Москва и Киев. Това съобщи пред  ТАСС  официалният представител на Европейската комисия Анна-Кайса Итконен. \r\n \r\n„От наша страна не можем да потвърдим фиксираната дата на следващата среща на министрите“, каза тя в отговор на искане за коментар на изявлението на Министерството на енергетиката на Украйна относно възможността да се проведе тази среща на 5 декември. „Възнамеряваме да проведем тези консултации в началото на декември“, продължи тя. \r\n \r\nПо-рано министърът на енергетиката и опазването на околната среда на Украйна Алексей Оржел заяви, че следващият етап от консултациите относно условията за транзит и доставка на руски природен газ за Украйна може да се проведе на 5 декември. Според източници в Брюксел тази дата е предложена от Европейската комисия през ноември, но оттогава няма официално потвърждение за това. \r\n \r\nОржел също потвърди, че Киев обмисля възобновяване на директните доставки на руски газ за Украйна, при условие че цената на ресурса не е „политическа“ и се осигури компенсация, свързана с прилагането на решението на Стокхолмския арбитраж.  \r\nТристранните министерски консултации с газ бяха възобновени през септември в Брюксел след повече от шест месеца пауза заради президентските и парламентарни избори в Украйна. Последната среща се проведе на 28 октомври, но тя не доведе до значителен напредък. \r\n*** \r\n \r\n В резултат на въздушни удари загинаха 19 цивилни граждани в понеделник в последния голям опозиционен бастион в Сирия – провинция Идлиб, която се превърна в мястото на най-ожесточени сблъсъци между правителствената армия и въоръжените групировки след влизането в сила на примирието през август, съобщи Сирийската обсерватория за човешки права, базирана в Лондон и цитирана от  AFP \r\n \r\nВ провинция Идлиб, до голяма степен под контрола на групировки, доминирани от бивш филиал на \"Ал Кайда\", въздушните нападения на режима убиха 13 цивилни на пазар в град Маарет ал Нуман, съобщи Обсерваторията със седалище във Великобритания. \r\n \r\nНа повече от 100 километра на север, в отделна артилерийска атака на турската армия срещу кюрдите в провинция Алепо, загинаха 11 цивилни, включително осем деца, съобщи Обсерваторията. \r\n \r\nКървавият осемгодишен конфликт в Сирия е довел до смъртта на над 370 хиляди души и е прогонил милиони от домовете им от началото му през 2011 г. \r\n*** \r\n \r\n Лидерите на Движението „Самоопределение“ и Демократическата лига на Косово (ДЛК) Албин Курти и Иса Мустафа не успяха да постигнат съгласие за съставяне на коалиционно правителство, информира македонският портал  A1 On . \r\n \r\nСлед днешната среща при закрити врати в косовския парламент, на която се очакваше подписването на коалиционно споразумение, двете партии, спечелили изборите през октомври, обявиха, че преговорите ще продължат \"през следващите дни\". \r\nКурти каза след срещата, че е постигнат известен напредък. \r\n„Няма обаче споразумение. Все още има проблеми, по които не сме се споразумели,\" каза лидерът на „Самоопределение“, който се очаква да получи мандат за съставяне на правителство. \r\n \r\nМустафа отбеляза, че са провели \"съдържателни разговори\" с Курти. \r\n„Споразумяхме се за правителствената програма. Днес няма коалиционно споразумение, но ние се разбрахме да продължим да работим. Ще обявим различията си, когато нашите позиции се приближат“, каза Мустафа. \r\n*** \r\n \r\n САЩ обмислят да продължат действието на руско-американския договор за мерки за по-нататъшно намаляване и ограничаване на стратегическите нападателни оръжия (СТАРТ-3), но все още не е взето решение по този въпрос. Това съобщи помощник държавният секретар на САЩ по въпросите на международната сигурност и неразпространението Кристофър Форд, цитиран от  TACC . \r\n \r\nПо въпроса за продължаването на Договора, бих казал, и моите колеги, по мое мнение,дадоха ясно да се разбере, че това със сигурност се обмисля. Ние не сме взели едно или другото решение\", заяви Форд, изказвайки се на семинар в центъра „Хенри Стимсън“ във Вашингтон.  \r\n \r\nВ същото време Форд вярва, че е дошъл моментът за разработване на нови режими за контрол на оръжията, тъй като съществува опасност от ядрена надпревара между Русия, Китай и САЩ. „Ние разглеждаме този въпрос (относно удължаването на срока на действие на СТАРТ 3) отчасти през призмата на това как и до каква степен удължаването на този договор може да допринесе за постигането на по-важната цел според нас: разработване на рамка за контрол на оръжията, която потиска възникващото тристранно състезание на ядрената арена, което, опасявам се, е застрашено от руската и китайската ядрени доктрини и регионални военни стратегии, както и заплахи за нашите съюзници“, заяви Форд. \r\n*** \r\n \r\n Един турски войник е загинал след минометен обстрел от кюрдските сили в районите, контролирани от Турция в Северна Сирия, съобщи Министерството на националната  отбрана на Турция, цитирано от  AFP . \r\n\"Един от нашите героични другари беше тежко ранен след минометен обстрел ... от членове на терористичната организация\", заяви Министерството, имайки предвид сирийските кюрдски сили, считани за терористична групировка от Анкара. \r\nТурската армия е отговорила на нападението, се добавя в изявлението. \r\nМинистерството не съобщи точното местоположение на турския войник в момента на нападението.", "date": "2019.12.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/12/03/2725474/pregled-na-osnovnite-temi-v-ruskiya-pechat-agentsiya-fokus.html", "text": "В понеделник, 2 декември, започва да работи тръбопроводът „Силата на Сибир“, първият от трите нови руски газопровода, които трябва да укрепят доминиращата позиция на Москва на газовия пазар на планетата и да потвърдят статута й на най-големия износител на суровината. Газопроводът, който ще подобри допълнително връзките между Русия и Китай ще бъде открит от президентите Владимир Путин и Си Дзинпин, пише руското списание  „Експерт“  в материал, представен без редакторска намеса. \r\n \r\n \r\nОсвен „Силата на Сибир“, Газпром също планира в близко бъдеще да пусне още два газопровода, по които руският газ ще отиде на запад, към Европа, заобикаляйки Украйна. Президентите Путин и Ердоган трябва да открият „Турски поток“ през януари 2020 г., а „Северен поток 2“, чрез който обемът на доставения в Германия руски газ ще се удвои, трябва да бъде пуснат в средата на следващата година. \r\n \r\nАнализаторите са сигурни, че трите изброени проекта ще донесат на Русия дългосрочни икономически и политически ползи. Прави впечатление, че Русия, не забравяйки за Запада (Европа), традиционния потребител на руски газ; през последните няколко години обръща голямо внимание на Изтока и най-вече на Китай. \r\n \r\n„Русия не само създава нови потоци на приходи, но също така се застрахова от рисковете и засилва стратегическите си позиции“, обяснява специалистът по енергийните пазари Ендрю Хил, който оглавява аналитичната група S&P Global Platts EMEA. „Нито Кремъл, нито Газпром са загубили способността си да използват конкурентите един срещу друг“. \r\n \r\nТой смята, че почти едновременното въвеждане в експлоатация на три нови газопровода свидетелства за нарастващата зрялост на Русия, която е „кралят на глобалния газов сектор“. \r\n \r\nСпоред прессекретаря на руския президент Дмитрий Песков значението на газопровода на 3000-километровия газопровод „Силата на Сибир“, който ще свързва отдалечени райони на Източен Сибир с Благовещенск, е трудно да се надцени. \r\n \r\n„Това (стартирането на проекта) е важно за страната ни, важно е и за Китай“, обясни той в интервю за РИА Новости. „Осъществяването на такива трансрегионални проекти в страната подпомага и е отправна точка за развитието на много региони. Регионите, които получават такъв обект на своя територия, впоследствие печелят от допълнителна инфраструктура, работни места и т.н. Това е много важен проект не само за Русия, но и за страните , които потенциално могат да станат клиенти“. \r\n \r\nВладимир Путин счита „Силата на Сибир“ за най-големия строителен проект в света. Москва и Пекин подписаха през 2014 г., след десет години трудни преговори, 30-годишно споразумение за доставка на руски газ в Китай на стойност 400 милиарда долара,. Това е най-големият договор на Газпром, според който той трябва да доставя 38 милиарда кубически метра газ годишно в Китай, след като тръбопроводът започне да работи с пълен капацитет през 2025 година. \r\n \r\n„Газпром“ подчертава трудностите при изграждането на газопровода „Силата на Сибир“, който преминава през блатисти, планински, сеизмично активни райони, включително вечно замръзнали. Строителството се извършваше в екстремни условия. Достатъчно е да се каже, че в Якутия например термометърът понякога пада до -60 ° C, а в района на Далечния Изток до -40 ° C. \r\n \r\nЗаместник-министърът на външните работи на Китай Льо Ючен, който посети Москва миналата седмица, подчерта, че газопроводът (Силата на Сибир) ще задълбочи и разшири сътрудничеството между Китай и Русия и ще позволи на двете страни да засилят икономическата си мощ. \r\n \r\nВ навечерието на пускането на газопровода беше завършено изграждането на първия трансграничен автомобилен мост между Русия и Китай над река Амур, свързващ Благовещенск с китайския град Хейхе. Всеки партньор изгради 540 метра пътно платно. \r\n \r\nЗа разлика от „Силата на Сибир“, изграждането на втората фаза на газопровода „Северен поток“, който преминава по дъното на Балтийско море, се осъществява в средата на силна упорита съпротива от балтийските страни и Източна Европа, оглавявани от САЩ, които усилено налагат своя скъп втечнен газ. Особено рязко против 11-милиардния проект се обявява Украйна, която заради него ще загуби големи доходи от транзита на руски газ на запад. \r\n*** \r\n \r\n Лидерите на Русия и Китай Владимир Путин и Си Дзинпин взеха участие в пускането на газопровода „Силата на Сибир“. Това е най-големият инвестиционен проект в световната газова индустрия. Специално за това събитие беше организиран телемост между двете страни, който свързваше Сочи, Пекин и компресорни станции в Русия и Китай. Директорът  на \"Газпром\" Алексей Милер даде командата за пускане газопровода, след като получи разрешение от руския президент, пише руският вестник  “Российская газета“ . \r\n \r\nДокато Европа обсъжда диверсификацията на енергийните доставки, за да не зависи от газ и нефт от Русия, руското „синьо гориво“ отиде на изток. Сега износът на руски газ няма да бъде засегнат от променящия се политически климат в страните от ЕС под натиск от страна на САЩ. И това е само едната страна на монетата. Доставките за Китай традиционно са по-икономични от износа на запад. Въпреки че значението на европейския пазар за руския газ едва ли може да се оспори, през последните години той практически не нараства, за разлика от китайския пазар. \"Силата на Сибир\" извежда енергийното взаимодействие между Русия и Китай на ново ниво и приближава страните до постигането на целта за достигане на 200 милиарда долара стокооборот до 2024 г., каза Путин. „Договорът, подписан от нашите страни през 2014 г., беше най-голямото споразумение в историята на вътрешния газов отрасъл. За 30 години над трилион кубически метра газ ще бъде доставен в Китай по газопровода „Силата на Сибир“. \r\n \r\nСпоред Путин със сключването на този договор в Източна Русия е стартиран безпрецедентен по своя мащаб високотехнологичен проект. \r\nСпоред него за Русия този проект също е важен, тъй като газът ще минава по тръбопровода не само за износ, но и до Амурския завод за преработка на газ, който ще стане един от най-големите в света. \r\nОт своя страна президентът Си Дзинпин отбеляза, че стратегическото взаимодействие между Москва и Пекин навлезе в нова ера. Той призова за безопасност, надеждност и екологичност по време на експлоатацията на \"Силата на Сибир\". \"Въвеждането в експлоатация на газопровода е важен междинен резултат и началото на нов етап в нашето сътрудничество\", отбеляза Си Дзинпин. Китайският лидер подчерта, че този проект е пример за дълбока интеграция и взаимноизгодно сътрудничество между двете страни. \r\n \r\nЗа Китай стартирането на \"Силата на Сибир\" също ще има голямо значение по отношение на опазването на околната среда. Пекин прави всичко възможно да премине от въглища, които все още доминират в тяхното производство, към по-чисти енергийни източници, а доставката на руски газ ще намали емисиите на въглероден диоксид в атмосферата. \r\nПреди това \"Газпром\" съобщи, че планира да достави най-малко пет милиарда кубически метра газ в Китай чрез \"Силата на Сибир\" през 2020 г., 10 милиарда през 2021 г. и 15 през 2022 г. Максималният капацитет, който трябва да достигне тръбопровода, е 38 милиарда кубически метра газ годишно. Компанията очаква да постигне такива обеми на натоварване през 2025г. \r\n \r\n„Пускането на газопровода ще увеличи доставките на газ за Китай и ще се конкурира с втечнения природен газ (ВПГ) от Австралия, както и с тръбопровода от Туркменистан “, заяви Александър Крилов, партньор и ръководител на отдела Русия и ОНД на Делойт в Китай. \r\n \r\nСтартирането на „Силата на Сибир“ ще допринесе за газифицирането на регионите, през които преминава - южната част на Република Саха (Якутия) и Амурска област \r\nПредвижда се и допълнително разширяване на капацитета на тръбопровода до 60 милиарда кубически метра годишно. \r\nМиналата година Китай е консумирал около 280 милиарда кубически метра природен газ и според прогнозите за тази година трябва ще премине границата от от 300 милиарда кубически метра. Втечнен газ, който се закупува активно в Китай, се доставя главно в крайбрежните райони на югоизток, а Силата на Сибир ще доставя газ на север от Китай и в района на Пекин. В същото време газопроводът от Русия без съмнение ще спечели от цената в сравнение с ВПГ. \r\n \r\n\"Първоначално делът на руския газ на китайския пазар ще бъде малък. Проектът \"Силата на Сибир\" трябва да достигне договорните обеми до 5 години\", обясни Алексей Гривач, заместник-ръководител на Националния фонд за енергийна сигурност. Освен това не може да се изключи, че Китай ще поиска удължаване на договора. От гледна точка на ресурсната база и инфраструктурата, обемът на доставките за \"Силата на Сибир\" може да бъде увеличен с 20%.  \r\n*** \r\n \r\n Преговорите между „Газпром“ и „Нафтогаз“ по отношение на транзита на руски газ през Украйна в Европа очевидно стигнаха до задънена улица. Страните си поставят взаимно изключващи се изисквания. Но ако от политическа гледна точка аргументите на Киев са напълно абсурдни, то чисто търговската позиция на Украйна, за съжаление на „Газпром“, изглежда много убедително, коментира руският вестник  „Взгляд“ , представен без редакторска намеса. \r\n \r\nСвикнали сме с факта, че Украйна се стреми да политизира проблемите с газа. И като цяло има причини да се мисли така Например, според украинските служители, \"Северен поток\" е лош, защото увеличава зависимостта на Европа от Русия. Но получаване на руски газ от украинската гаотранспортна система (ГТС) изглежда не засилва тази зависимост (в действителност това добавя и зависимостта от традиционно неадекватното украинско ръководство и от САЩ зад това ръководство). За да докаже истинността на твърдението си, Украйна купува руски газ от Европа на много по-високи цени. \r\n \r\nВ момента в Киев се обсъждат три политически тези, свързани с газа. \r\n \r\nПърво, запазването на транзита на газ през територията на Украйна е необходимо, тъй като това е единственият фактор, който спира пълномащабната руска агресия. В Украйна твърдят , че руснаците се страхуват да не повредят тръбите и да осуетят плановете си за влияние върху Европа. Интересен момент - за разлика от предишната администрация, тази на Владимир Зеленски се опитва да не разгласява тази теза. \r\n \r\nВсъщност, дори да се предположи, че Русия има плановете, които са й приписани, това е пълна глупост - след пълното запълване на всички изградени „потоци“, има недостиг на транзитни мощности от около 15-20 милиарда кубически метра годишно. Така че в следващите няколко години украинският транзит може да бъде отказан само ако Европа значително намали консумацията на газ (има такава вероятност, но тя не е голяма). \r\n \r\nВторо, Украйна вероятно ще използва темата за газа за преговори около уреждането в Донбас. Предполага се, че ако Украйна заплаши да блокира транзита, тя ще принуди Меркел да се съгласи с Зеленски, който не иска да се съобрази със споразуменията от Минск относно предоставянето на поне някои гаранции на Донбас. \r\nТеоретично такъв аргумент има право да съществува - до ден днешен Меркел винаги е била на страната на украинските власти, които не са изпълнили споразумението. Защо сега да не застане на страната на Зеленски, особено след като той наистина може да блокира тръбата? \r\n \r\nТрето, смята се, че лидерите на \"Нафтогаз\" представляват сили, свързани с Демократическата партия на САЩ, и могат да свалят президента Зеленски, който се опитва да установи отношения с Русия. \r\nВсъщност Коболев и Витренко наистина са ориентирани към Демократическата партия на САЩ, но други твърдения са несигурни. От една страна, цялото правителство на Зеленски е пълно с „соросоиди“, ориентирани към Демократическата партия. От друга страна, кой е казал, че Зеленски иска да установи отношения с Русия? \r\n \r\n \r\nНо ако политическите мотиви на Украйна изглеждат очевидно объркани, тогава чисто търговската позиция на \"Нафтогаз\" е съвсем логична и оправдана - от гледна точка на интересите на Киев. \r\n \r\n„Газпром“ предлага на „Нафтогаз“ да удължи стария договор или да сключи нов за една година, при условие че двете страни оттеглят взаимните искове в международния арбитраж; да бъде отменено решението на Антимонополната  комисия на Украйна да глоби „Газпром“ за „нарушаване на икономическата конкуренция“; Петицията на Нафтогаз да започне разследване на Европейската комисия срещу „Газпром“ да бъде оттеглена. Освен това „Газпром“ предлага да сключи пряко споразумение за доставки на газ за Украйна с 25% отстъпка. В същото време цената на газа ще намалее от 196 на 147 долара за хиляда кубически метра. \r\n \r\n„Нафтогаз“ категорично не е съгласен с всички тези изисквания и предложения. Още на 25 ноември изпълнителният директор на \"Нафтогаз\" Юрий Витренко заяви, че \"страните трябва да продължат да обсъждат продължаването на транзита по европейски правила в тристранен формат с участието на Европейската комисия\". Освен това Киев очаква да получи 2,6 милиарда долара спечелени в Стокхолм. По отношение на съдебните дела Коболев по-рано заяви, че „руската страна предлага на „Нафтогаз“да„ обезсили “почти 3 милиарда долара съгласно решенията от Стокхолм и да откаже делото за още 12 милиарда долара. Освен това Антимонополната комисия на Украйна е поканена да се откаже от глоба в размер на около 7 милиарда долара . \". \r\n \r\nЗа ръководството на „Нафтогаз“ това е неприемливо. Напротив, тя затрупва „Газпром“ с допълнителни искове „да компенсира загубата на транзит на газ“, а общият размер на исковете достига 22 милиарда долара. Лесно е да се разберат мотивите на Киев. \r\nПърво става дума за голяма сума пари, които могат да бъдат изразходвани, например, за закупуване на „джевлини“ и други оръжия за отблъскване на „руската агресия“. В краен случай Украйна се съгласи да приеме плащането на този дълг с подходящо количество газ, пряко доставено от Русия. \r\n \r\nВторо, когато \"Нафтогаз\" осъди за 4,6 милиарда долара \"Газпром\", Коболев си предвиди премия от 7,9 милиона долара. С 22 милиарда долара наградата му ще бъде 37,4 милиона долара. Кой от тях отказва от такива пари? \r\n \r\nИзвестно е, че международните съдилища подхождат към частните икономически въпроси от гледна точка на „Русия винаги е виновна“. В случая на споменатия арбитраж това беше нарушение на договора от страна на Украйна, но Русия беше посочена за виновна за това. Между другото, това, което кара Русия и руските организации, знаейки това, да се обръщат към „авторитета“ на международните съдилища, е напълно неразбираемо. Но защо Украйна се обръща към тях, това е просто разбираемо - колкото и абсурдни да са исканията на украинската страна, те вероятно ще бъдат удовлетворени. \r\n \r\nРусия, разбира се, може да не даде пари, но Коболев ще получи премията си. \r\n \r\nЩо се отнася до споразумението за доставки на газ, „Нафтогаз“ по принцип не е против, но смята, че 25% отстъпка не е достатъчна, тъй като в този случай се получава „нормална цена“ (защо смятат така, не е ясно - в Европа цената на руския газ през първото тримесечие беше 254 долара за хиляда кубически метра). Анонимните източници предполагат, че „Нафтогаз“ иска отстъпка от 35%. Тогава газът за Украйна ще бъде 127 долара, което е равно на цената на газа за Беларус. \r\n \r\nОсновното, което „Нафтогаз“ иска да постигне, е транзитните гаранции за поне десет години предварително. Всъщност има пълен консенсус - Украйна се нуждае от пари, Европа иска да поддържа киевския режим за сметка на Русия, а Русия, както вече споменахме, има недостиг на транзитни мощности. Така че е много вероятно страните да се споразумеят за транзита на руски газ през Украйна. \r\n \r\nОсновният въпрос обаче е обемът на украинския транзит. Тоест -  по чии условия? \r\n \r\nРусия е заинтересована да достави толкова количество газ, колкото е необходимо за попълване на дефицита в транзитните мощности и собственото потребление на Украйна. И да се направи това, докато не влязат в сила допълнителни транзитни мощности. С други думи, говорим за 15-20 милиарда кубически метра европейски транзит + 14 милиарда внос (Украйна е закупила толкова миналата година) година или две предварително. Украинската  ГТС обаче е разчетена за транспортиране на приблизително 60 милиарда кубически метра. В случай на по-малки обеми печалбата се губи и най-важното - налягането в тръбата намалява, което води до невъзможност за снабдяване на потребителите в Украйна. И, разбира се, Украйна би искала максималният обем газ да бъде транспортиран възможно най-дълго. \r\n \r\n \r\nПрез 2018 г. украинската система за транспортиране на газ транспортира 87 милиарда кубически метра газ, и е получила около 3 милиарда долара за това (около 1% от БВП на Украйна, който миналата година според МВФ възлиза на 390 милиарда долара). Според наличната информация \"Нафтогаз\" търси споразумение, съгласно което Русия ще бъде задължена да транспортира поне 90 милиарда кубически метра годишно (87 милиарда кубически метра мина през украинската тръба миналата година), което би гарантирало рентабилността на украинската газопреносна система. Ако Украйна в резултат получи споразумение, съгласно което ще бъде гарантиран само 60 милиарда транзит, това ще бъде отстъпка, но отстъпка, която е напълно задоволителна за Украйна. \r\n \r\nКакто виждаме, позицията на „Нафтогаз“ е напълно оправдана от икономическа гледна точка. И най-важното е, че моментът за оказване на натиск върху „Газпром“ беше избран много добре: „Северен поток 2“ все още не е готов и няма да бъде готов до момента, в който приключи настоящият транзитен договор. Но дори след старта му Русия все още ще се нуждае от украински транзит. А това означава - преговорната позиция на Киев в тази ситуация изглежда по-силна.", "date": "2019.12.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/12/03/2725478/zapochva-operatsiya-sreshtu-parkirane-na-mesta-za-hora-s-uvrezhdaniya.html", "text": "Започва операция срещу паркиране на места за хора с увреждания. Това съобщиха от пресцентъра на МВР. Специализираната полицейска операция е част от календара на Европейската мрежа на службите на Пътна полиция (TISPOL) и аналогични действия се провеждат във всички страни-членки.  \r\n \r\nВ рамките на акцията екипите на Пътна полиция ще осъществяват контрол в населените места с акцент паркинги пред обществени сгради, търговски обекти, пазари и други, предназначени за паркиране и престой места на пътни транспортни средства на хора с трайни увреждания.  Акцията ще продължи до 6 часа на 4-ти декември.", "date": "2019.12.03", "title": "Започва операция срещу паркиране на места за хора с увреждания"}
{"url": "http://www.focus-news.net/news/2019/12/03/2725484/vitsepremierat-ekaterina-zaharieva-shte-uchastva-na-sreshtata-na-varha-na-nato-v-london.html", "text": "Вицепремиерът и министър на външните работи Екатерина Захариева заминава за Лондон, където на 3 и 4 декември ще се проведе срещата на лидерите на страните-членки на НАТО. Юбилейният форум е посветен на 70-годишнината от основаването на Алианса и трансатлантическата солидарност. Това съобщиха от пресцентъра на  Министерство на външните работи . \r\n \r\nСред основните теми, които се очаква да бъдат обсъдени на срещата, са същественият напредък, постигнат през последните години по справедливото споделяне на тежестите, възпиращият и отбранителен потенциал на НАТО, борбата срещу тероризма в Афганистан и Ирак, отношенията с Русия, контрола на въоръженията и ролята на Китай. \r\n \r\nДнес в НАТО членуват 29 страни, а организацията се грижи за сигурността на около 1 милиард души по света. \r\n \r\nМинистър Захариева ще участва във вечеря на министрите на външните работи на страните-членки на НАТО, организирана от първия дипломат на Великобритания Доминик Рааб. \r\n \r\nБългарската делегация на срещата на лидерите на страните-членки от НАТО е водена от президента Румен Радев. В нея участва и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.03", "title": "Вицепремиерът Екатерина Захариева ще участва на срещата на върха на НАТО в Лондон"}
{"url": "http://www.focus-news.net/news/2019/12/03/2725481/nimh-dnes-vremeto-shte-e-oblachno-i-na-mnogo-mesta-shte-ima-valezhi-maksimalnite-temperaturi-shte-sa-mezhdu-2-i-7.html", "text": "Днес времето ще е облачно и на много места ще има валежи. С умерен северозападен вятър ще нахлува студен въздух. Още преди обяд, главно в Североизточна България и планинските райони дъждът ще преминава в сняг и там на много места ще има заледявания. В Предбалкана и по високите котловинни полета ще се образува снежна покривка. Привечер, на места и в Южна България дъждът ще се примесва със сняг, а над Северна валежите ще спират и облачността ще разкъсва. Максималните температури ще са между 2° и 7°. Атмосферното налягане ще се повишава и ще бъде по-високо от средното за декември. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .  \r\n \r\nНад Черноморието ще е облачно, с валежи от дъжд. След обяд от север валежите ще спират. Ще духа умерен вятър от север-северозапад, който през деня постепенно ще отслабва. Максимални температури на въздуха: 4°-7°. Температурата на морската вода ще е 13-15°. Вълнението на морето ще бъде 2-3 бала. \r\n \r\nНад планините ще е облачно с валежи от сняг. Ще духа умерен, по високите части временно силен вятър от север-северозапад. По високопланинските проходи ще има условия за виелици и навявания. Максималната температура на височина 1200 метра ще бъде около 2°, на 2000 метра - около минус 1°.", "date": "2019.12.03", "title": "НИМХ: Днес времето ще е облачно и на много места ще има валежи, максималните температури ще са между 2° и 7°"}
{"url": "http://www.focus-news.net/news/2019/12/03/2725480/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\n \r\nПрезидентът Румен Радев ще ръководи българската делегация на Срещата на държавните и правителствени ръководители на страните-членки на НАТО  \r\n \r\n \r\n*** \r\n \r\nВицепремиерът и министър на външните работи Екатерина Захариева ще участва на срещата на върха на НАТО. \r\n \r\n \r\n*** \r\n \r\nОт 11:00 часа Народното събрание ще проведе извънредно заседание.  \r\n \r\n \r\n*** \r\n \r\nОт 09.00 часа в зала „Запад“, Комисията за борба с корупцията ще изслуша кандидатите за председател на Антикорупционния орган. \r\n \r\n \r\n*** \r\n \r\nОт 09.30 часа в заседателната зала в сградата на ВСС на ул. „Екзарх Йосиф“ № 12 ще се проведе заседание на Съдийската колегия на ВСС. \r\n \r\n \r\n*** \r\n \r\nОт 09:30 в хотел InterContinental Sofia, Бална зала, ще се проведе форум под наслов: „Българската икономика в края на 2019. Перспективи пред малкия бизнес за 2020“. \r\n \r\n \r\n*** \r\n \r\nОт 11.00 часа по повод Международния ден на хората с увреждания в институцията на омбудсмана по покана на доц. Диана Ковачева ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. \r\n \r\n \r\n*** \r\n \r\nОт 11.30 часа в залата на 5 етаж в Министерство на образованието и науката ще се проведе брифинг във връзка с резултатите на българските ученици от проведеното през 2018 г. международно изследване на образователните резултати PISA. \r\n \r\n \r\n*** \r\n \r\nОт 11:00 часа в „Изложбена зала“ – ЦУМ, ще се проведе Вторият регионален форум за социално предприемачество. \r\n \r\n \r\n*** \r\n \r\nОт 11.00 часа в Информационния център срещу Румънското посолство, „София – европейска столица на спорта“ и Столична община ще отличат талантливи млади спортисти по Програмата за закрила на деца с изявени дарби. \r\n \r\n \r\n*** \r\n \r\nОт 11:00 часа ще се проведе церемония  по символично вземане шепа пръст близо до Паметника-костница на съветските воини в кв. „Лозенец“ в рамките на международна акция „Шепа пръст“, посветена на увековечаване на съветски войници, загинали на територията на Русия и чужди държави. \r\n \r\n*** \r\n \r\nОт 12.00 часа във фоайето на втория етаж на Министерство на труда и социалната политика Бисер Петков ще предаде поста на Деница Сачева. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията. \r\n \r\n*** \r\n \r\nОт 15.00 часа в Аула Максима на УМБАЛ \"Света Екатерина\" ще бъде изнесена информационна лекция относно донорството и трансплантацията. \r\n \r\n*** \r\n \r\nОт 17:00 часа в Американския център към Столичната библиотека, списание „Светът на физиката“ – Съюз на физиците в България организират лектория: „Светът на физиката на живо“. \r\n \r\n*** \r\n \r\nОт 18:00 часа в хотел Хилтън, зала „Мусала 1“, ще се проведе кръгла маса на тема: „Тридесет години демокрация – откъде започнахме, какво постигнахме и къде искаме да бъдем?“. \r\n \r\n*** \r\n \r\nОт 19:00 часа в зала „Средец“ на хотел „Балкан“, ще се състои церемония по награждаване на победителите в XII годишно издание на конкурса \"ИТ мениджър на годината\". \r\n \r\n*** \r\n \r\n \r\nВ 13.30 часа в голямата зала на Младежкия културен център празнично ще бъде отбелязан 3 декември - Международен ден на хората с увреждания. \r\n \r\n \r\n*** \r\n   \r\nОт 18.30 часа в зала \"Георги Баев\" в КЦ \"Морско казино\" ще започне Премиерата на проекта \"С гласа на Бургас\".  \r\n \r\n \r\n*** \r\n \r\n \r\nОт 16.30 часа на Вътрешна сцена на НЧ „Просвета 1888”, гр. Поморие ще се състои откриване на коледно-новогодишните празници и запалване светлините на Коледната елха, заря. \r\n17.30 часа – Коледен поздрав за децата на Община Поморие и гости на град Поморие. Запалване  светлините на коледната елха и заря. \r\n18.00 часа – Поздравителен концерт на деца от ЦПЛР – ОДК Поморие, 2.ДГ „Детелина”, 1.ДГ „Веселушко”, 3.ДГ „Слънчо” и Общински духов оркестър. \r\n18.50 часа – Празничен   концерт на поп изпълнителката Христина Миленова Христова „ТИТА”. \r\n \r\n \r\n*** \r\n \r\nОт 11.00 часа, в залата на Областния информационен център-Варна, на пл. „Св. Св. Кирил и Методий“ №2 /Козирката/, ще се проведе пресконференция по повод създаването на иновативно социално предприятие, което ще се погрижи за съхраняване и популяризиране на културно-историческото наследство на Бяла и Долни чифлик чрез създаване и поддържане на специален информационен уеб-сайт. То ще бъде финансирано с европейски средства и ще осигури препитание на хора в неравностойно положение. Освен да дигитализират местните забележителности и култура, наетите ще помагат и за подобряване на административното обслужване в двете общини. \r\n \r\n \r\n*** \r\n \r\nОт 13.00 ч. в офиса на ул. Сава Радулов № 14 Морски клуб \"Приятели на морето\" ще представи на пресконференция работа си по проект \"Морска академия 2019 -2020\". \r\n \r\n \r\n*** \r\n \r\nМежду 14 и 15 часа в пространството на Градската художествена галерия - Варна A&G Art Meeting представя необикновена артистична проява – под кураторството на Анна Халамян се разгръщат три експозиции на четирима особено значими за съвременната ни пластична култура артисти – Милко Божков, Веселин Начев, Мими Добрева и Гълъб Гълъбов. \r\n \r\n \r\n*** \r\n \r\nОт 19.30 часа в Галерия Графит Варна на бул. Княз Борис № 1 ще се състои благотворителен коктейл в помощ на деца, лишени от родителска грижа „Изкуството за деца в нужда“, организиран от Фондация „Св. Св. Константин и Елена“. Със специалното участие на Васил Петров. \r\n \r\n \r\n*** \r\n \r\nОт 10.00 часа в Община Велико Търново ще бъде открита изложба по случай Международния ден на хората с увреждания.  \r\n \r\n \r\n*** \r\n \r\nОт 10.30 часа в Дневен център на ул. „Поп Харитон 4“ ще бъде отбелязан Международния ден на хората с увреждания. \r\n \r\n \r\n*** \r\n \r\nОт 16.00 часа в конферентната зала на хотел „Алегро“ ще се проведе отбелязване на 10-годишината на Център за социална рехабилитация и интеграция на деца и младежи.  \r\n \r\n \r\n*** \r\n \r\nОт 19.00 часа в МДТ „Константин Кисимов“ ще бъде представена „Българи от старо време“ – оперета от Асен Карастоянов, по Любен Каравелов.  \r\n \r\n \r\n*** \r\n \r\nОт 10.00 часа в Заседателната зала на Областната администрация, областният управител Малина Николова ще проведе работна среща с кметовете на общини и представители на териториалните звена относно координиране на дейностите в образователната система на областта.  \r\n \r\n \r\n*** \r\n \r\nОт 11.00 часа в градския парк „Свети Георги“ ще бъде засадено дърво, което да напомня за хората, след чиято смърт, благодарение на дарените органи, са спасени човешки животи. \r\n \r\n \r\n*** \r\n \r\nОт 11.00 часа в залата на читалище „Братство” ще се състои Празничен концерт, посветен на Международния ден на хората с увреждания.  – отразява Венцеслав.  \r\n \r\n   \r\n*** \r\n  \r\nОт 15.00 часа в кабинета на председателя на ОбС – Кюстендил ще се състои пресконференция във връзка с извънредно заседание на Общинския съвет.  – отразява Венцеслав.    \r\n \r\n*** \r\n \r\nОт 14.00 часа в заседателна зала \"Струма\" на Областната администрация, ще се проведе заседание на Областния съвет за сътрудничество по етническите и интеграционни въпроси. \r\n \r\n*** \r\n \r\nОт  18.00 часа във Военен клуб  ще се проведе открита среща-дискусия с Михаил Заимов- подводен фотограф, водолаз, пътешественик, журналист. \r\n \r\n \r\n*** \r\n \r\nОт 9:30 часа в Голямата Аула на Аграрния университет, министърът на земеделието, храните и горите Десислава Танева ще присъства на представянето на SWOT анализа за околна среда и климат. \r\n \r\n*** \r\n \r\nОт 11.00 часа Областен информационен център - Пловдив организира информационна среща, на която Представители от Централното координационно звено към Министерски съвет ще демонстрират обновения публичен модул на Информационната система за управление и наблюдение (ИСУН) 2020 . \r\n \r\n \r\n*** \r\n \r\nОт 13.00 часа на официална церемония в Регионалния природонаучен музей на ул. „Христо Г. Данов“ № 34 ще бъдат връчени наградите за 2018 година на Сдружение „Български музеи“ „Наследство“. \r\n \r\n*** \r\n \r\nОт 17:30 часа в галерия „Пловдив“, ще бъде представена самостоятелната изложба на Деян Иванов Маргус от Дружество на македонските художници. \r\n \r\n*** \r\n \r\nОт 17.30 часа в Градската художествена галерия, живописецът Юрий Калоферов ще представи повече от 50 творби в самостоятелната си изложба „Цвят и настроение“. \r\n \r\n*** \r\n \r\nОт 13.00 часа в зала „Русе“ на Историческия музей ще бъде открита изложбата „Готови за приключение. Автомобилно рали Будапеща – Константинопол, 1912 г.“ \r\n \r\n \r\n*** \r\n \r\nОт 14.00 часа в Зала 1 на Областна администрация Русе ще се проведе Ден на отворените врати. \r\n \r\n*** \r\n \r\nОт 10.00 часа в зала „Дружба“, ще се проведе спортно-развлекателно програма за деца и младежи в неравностойно положение. \r\n \r\n \r\n*** \r\n \r\nОт 11.00 часа в ДКТ „Иван Димов“ ще се проведе концерт по повод Международния ден на хората с увреждания. \r\n \r\n \r\n*** \r\n   \r\nОт 10.00 ч. в зала 2 на Областна администрация ще се проведе  заседание на Областната епизоотична комисия. \r\n \r\n \r\n*** \r\n \r\nОт 10:00 часа на Шуменското езеро ще се проведе пожаро -тактическо учение, в което ще участват служители на РСПБЗН- Шумен и на сектор „Специализирани оперативни дейности“ към РДПБЗН- Варна. \r\n \r\n*** \r\n \r\nОт 11.00 часа в Националния пресклуб на БТА ще се състои пресконференция на ръководството на „Фикосота“ на тема: „Внедряване на енергийна ефективност в производствата на компанията“.", "date": "2019.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2019/12/03/2725482/prezidentat-rumen-radev-shte-rakovodi-balgarskata-delegatsiya-na-sreshtata-na-darzhavnite-i-pravitelstveni-rakovoditeli-na-stranite-chlenki-na-nato-v-london.html", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 3 и 4 декември в Лондон, Великобритания. На срещата на върха ще бъде отбелязана 70-годишнината от създаването на Алианса. Това съобщиха от  прессекретариата на държавния глава . \r\n \r\nИзграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха. \r\n \r\nВ рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи. \r\n \r\nВ делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.03", "title": "Президентът Румен Радев ще ръководи българската делегация на Срещата на държавните и правителствени ръководители на страните-членки на НАТО в Лондон"}
{"url": "http://www.focus-news.net/news/2019/12/03/2725475/tass-sasht-razglezhdat-vazmozhnostta-za-prodalzhenie-na-dogovora-start-3.html", "text": "САЩ обмислят да продължат действието на руско-американския договор за мерки за по-нататъшно намаляване и ограничаване на стратегическите нападателни оръжия (СТАРТ-3), но все още не е взето решение по този въпрос. Това съобщи помощник държавният секретар на САЩ по въпросите на международната сигурност и неразпространението Кристофър Форд, цитиран от  TACC . \r\n \r\nПо въпроса за продължаването на Договора, бих казал, и моите колеги, по мое мнение,дадоха ясно да се разбере, че това със сигурност се обмисля. Ние не сме взели едно или другото решение\", заяви Форд, изказвайки се на семинар в центъра „Хенри Стимсън“ във Вашингтон.  \r\n \r\nВ същото време Форд вярва, че е дошъл моментът за разработване на нови режими за контрол на оръжията, тъй като съществува опасност от ядрена надпревара между Русия, Китай и САЩ. „Ние разглеждаме този въпрос (относно удължаването на срока на действие на СТАРТ 3) отчасти през призмата на това как и до каква степен удължаването на този договор може да допринесе за постигането на по-важната цел според нас: разработване на рамка за контрол на оръжията, която потиска възникващото тристранно състезание на ядрената арена, което, опасявам се, е застрашено от руската и китайската ядрени доктрини и регионални военни стратегии, както и заплахи за нашите съюзници“, заяви Форд. \r\n \r\n  Юлиян Марков", "date": "2019.12.03", "title": "ТАСС: САЩ разглеждат възможността за продължение на договора СТАРТ-3"}
{"url": "http://www.focus-news.net/news/2019/12/03/2725485/the-guardian-republikantsite-publikuvat-doklad-ot-123-stranitsi-v-zashtita-na-tramp.html", "text": "Действията на Доналд Тръмп в Украйна са „изцяло благоразумни“ и не включват „ взаимна изгода, подкуп, изнудване или злоупотреба с власт“, сочи проект на републиканците относно изслушванията за разследване по импийчмънт през миналия месец, пише британският вестник  The Guardian . \r\n \r\nПроектът също така представя план на републиканците за защита на президента на САЩ в изслушването пред Съдебната комисия и техните колеги от Сената и оправдаването на държавния глава в процеса.  \r\nДемократите обвиняват Тръмп в опит да подкупи украинския президент Владимир Зеленски, след като направи среща в Белия дом и предостави 400 млн. долара военна помощ, при условие, че Украйна обяви две разследвания, които биха подпомогнали политически Доналд Тръмп.   \r\n \r\nДокладът на републиканците от 123 страници е подготвен за Девин Нунеш, Джим Джордън и Майкъл Маккол, членовете на Комисията за разследване, надзор и външните работи на Камарата.", "date": "2019.12.03", "title": "The Guardian: Републиканците публикуват доклад от 123 страници в защита на Тръмп"}
{"url": "http://www.focus-news.net/news/2019/12/03/2725487/ombudsmanat-diana-kovacheva-otpravya-preporaka-do-rabotodatelite-da-spazvat-kvotite-za-naemane-na-grazhdani-v-neravnostoyno-polozhenie.html", "text": "На 3 декември 2019 г. от 11.00 часа по повод Международния ден на хората с увреждания в институцията на омбудсмана на ул. „Георг Вашингтон“ 22 по покана на доц. Диана Ковачева ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. Това съобщиха от  пресофиса на омбудсмана . Съорганизатори на събитието са представители на Съвета за наблюдение – мониторингов орган по Конвенцията за правата на хората с увреждания, Фондация „Лумос България“ и Фондация „Светът на Мария“. \r\n \r\nФотосите представят преживяванията на младежи и споделят техните ежедневни борби за преодоляване на бариери, предразсъдъци и преследване на мечти - като правото да учат, да имат професия, да работят, да живеят самостоятелно. Затова и посланията са: „искам, обичам, мога, уча, чувствам, творя, справям се, подкрепа, възможност – това не са просто думи, а право на достоен живот!“  \r\n \r\nМладежи ще разкажат личните си истории, за да вдъхнат кураж на други като тях и ще покажат как въпреки стигмата в обществото, успешно вървят по трудния път и защитават правото си на труд и развитие. В събитието ще участват и работодатели, които ще споделят опита си с наемането на младежи с интелектуални затруднения. В тази връзка омбудсманът ще излезе със специална препоръка до най-големите работодателски организации да подкрепят правото на труд на хората с увреждания. Анализът сочи, че въпреки законодателството, което регламентира квоти и задължение за наемането им на работа, броят им е малък, като работодателите дори предпочитат да плащат компенсационни такси, отколкото да подкрепят граждани в неравностойно положение.   \r\n   \r\nПоканени са министерствата на труда и социалната политика, на образованието и науката, кметът на София Йорданка Фандъкова, ДАЗД, УНИЦЕФ, граждански организации, свързани със защита правата на децата и на хората с увреждания.", "date": "2019.12.03", "title": "Омбудсманът Диана Ковачева отправя препоръка до работодателите да спазват квотите за наемане на граждани в неравностойно положение"}
{"url": "http://www.focus-news.net/news/2019/12/03/2725488/denyat-3-dekemvri-v-balgarskata-istoriya.html", "text": "На тази дата през 1866 г. Петко Рачов Славейков започва да издава в Цариград в. \"Македония\".  В хода на Руско-турската война, през 1877 г. командваните от Мехмед Али паша турски части предприемат три неуспешни атаки срещу руските позиции при Арабаконак. \r\nДържавният съвет утвърждава държавния герб на България на 3 декември 1971 г. С Указ на Държавния съвет на 17 август 1971 г. е утвърден проектът на новия герб на страната. Промяната в него е записана в Конституцията от 1971 г. и предвижда под лъва да бъде изобразено зъбчато колело, вместо датата 9. IX. 1944, както е според Конституцията от 1947 г. Най-старият български герб датира около 1402 г. и е засвидетелстван в Хрониката на събора в Констанца (1414 - 1418 г.). \r\nДирекцията на изповеданията е отделена от Министерството на външните работи и е обособена в Дирекция на изповеданията при Министерския съвет – годината е 1950. \r\n \r\n \r\n2013 г. \r\nПрезидентът присъжда Орден „Св. св. Кирил и Методий” на: \r\n1. Асен Шопов - първа степен „за големите му заслуги в областта на културата и изкуството“ \r\n2. Франсис Джеймс Томсън -  първа степен „за неговия значим принос в проучването на старата българска писменост и за популяризирането на българската култура и наука“. \r\n \r\n \r\n2006 г. \r\nОснована е ПП ГЕРБ по инициатива на тогавашния кмет на София Бойко Борисов на основата на създаденото по-рано през същата година гражданско сдружение с име „Граждани за европейско развитие на България“ и абревиатура „ГЕРБ“. \r\nПП ГЕРБ е дясноцентристка консервативна политическа партия в България, самоопределяща се като дясноцентристка. \r\n \r\n \r\n2003 г. \r\nПрезидентът присъжда Орден „Стара планина” на Ян Ковач, извънреден и пълномощен посланик на Словашката република в Република България първа степен. \r\n \r\n \r\n2002 г. \r\nПрезидентът присъжда Орден „Стара планина” на Тошо Тошев  - първа степен. \r\n \r\n \r\n1960 г. \r\nПо инициатива на Георги Найденов, работещ в Министерството на външната търговия по вноса и износа на специална продукция, Министерският съвет създава външнотърговското предприятие \"Тексим\" за доставки на специални производства, в т. ч. и оръжия. За няколко години то постига отлични резултати и се ползва с подкрепата на Тодор Живков. През април 1962 г. се обособява като самостоятелно предприятие на стопанска сметка и като отделна юридическа личност. В края на 1964 г. \"Тексим\" вече е собственик на кораби с общ тонаж 223 000 т., 6 самолета за презокеански полети, 80 самолета за селскостопанската си авиация, 4 000 дка оранжерии, застрахователни дружества и Морска търговска банка. \r\n \r\n \r\n1955 г. \r\nБившите членове на Демократическата партия - Стойчо Мошанов и Методи Янчулев са осъдени съответно на 12 г. и на 15 г. затвор, тъй като \"дейността и на двамата е умишлена..., типично помагаческа, а не подбудителска\". \r\n \r\nВ периода 26 – 27 април 1954 г. се провежда съдебен процес срещу бившите членове на Демократическата партия Стойчо Мошанов (бивш председател на Народното събрание) и Методи Янчулев. Те са осъдени първоначално на 3 години и 4 месеца затвор и конфискация на една трета от имуществото им, защото са подпомагали внедрения в Работническата партия полицейски агент Никола Милев (с полицейски псевдоним \"д-р Парвус\"). ЦК на БКП обаче остава недоволен и предизвиква преразглеждане на делото. \r\n \r\n \r\n1950 г. \r\nДирекцията на изповеданията е отделена от Министерството на външните работи и е обособена в Дирекция на изповеданията при Министерския съвет. \r\n \r\n \r\n1928 г. \r\nОбнародван е Закон за стабилизиране на лева и за монетната циркулация в Царство България. \r\n \r\n \r\n1895 г. \r\nВ периода 3-16 декември (15-28 декември 1895 г. по нов стил) се провежда Втори конгрес на Легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков. \r\n \r\n \r\n1891 г. \r\nНародното събрание приема Закон за устройство на въоръжените сили на Българското Княжество. \r\nЗаконът е един от най-значимите документи в историята на българската армия. Прилагането му изиграва забележителна роля, за да се превърне тя в модерна, отговаряща на изискванията на времето въоръжена сила. Въоръжените сили се делят на действаща армия, резервна армия и народно опълчение. Съществен елемент в структурата на въоръжените сили е въвеждането на дивизионната организация. Създават се войскови единици, които още в мирно време включват в състава си освен пехотни части и части от родовете войски. Дивизията става не само организационна, но и бойна единица. Броят на пехотните полкове в мирно време е определен на 24, съсредоточени в 6 пехотни дивизии, кавалерията - в 4 конни полка, артилерията в 6 артилерийски полка. \r\n \r\n \r\n1877 г. \r\nКомандваните от Мехмед Али паша турски части предприемат три неуспешни атаки срещу руските позиции при Арабаконак. \r\n \r\n \r\n1866 г. \r\nПетко Рачов Славейков започва да издава в Цариград в. \"Македония\". \r\nВ. \"Македония\" е спиран 5 пъти от турската цензура, а след 25 юли 1872 г. заради статията на Петко Рачов Славейков \"Двете власти и касти\" издаването му е прекратено окончателно. \r\n \r\n \r\n На тази дата са родени:  \r\n1945 г. \r\nРоден е Божидар Димитров – български историк и археолог, публицист, общественик. Завършва специалност \"История\" в Софийски университет “Св. Климент Охридски” (1974 г.); доктор е по история (1986 г.) и старши научен сътрудник. Специализира в Париж (1975 г.), а през 80-те години на ХХ в. – във Ватикана (Секретен архив). Божидар Димитров е специалист по Българско средновековие, но има широки научноизследователски интереси в почти всички основни периоди на българското минало (античност и тракология, история на българските земи през ХV-ХVIII в., нова история, история и съвременно развитие на Македония). Дълги години ръководи археологически разкопки в Созопол и на други места, занимава се и с подводна археология. Активен популяризатор е на българската история в медиите (в-к \"Труд\", \"24 часа\", \"Дума\" и др.; авторски ТВ предавания в \"7 дни\", \"Скат\" и \"Ден\"). Директор е на Националния исторически музей (1991-1998 г.; от 2002 г.). Автор е на 26 монографии. Книги: \"Българските средновековни градове и крепости\" (1982 г., в съавторство), \"Петър Богдан Бакшев” (1986 г.), \"Хроника на Освободителната война, 1877-1878 г.” (1997 г.), \"Лъжите на македонизма\" (1999 г.), \"Светослав Тертер” (2000 г.), \"Александър Македонски и българите\" (2001 г.), \"Българи и италианци\" (2002 г.) и др. \r\n \r\n \r\n1902 г. \r\nРоден е Кирил Спиридонов Мирчев - български езиковед, специалист по старобългарски език и българска диалектология, член-кореспондент на БАН от 1945 г. Завършва славянска филология в СУ (1927 г.). Специализира в Краков (1925-1926 г.). Преподавател по българско езикознание и старобългарски език в СУ; ръководител на Катедрата по история на български език (от 1941 г.), извънреден професор от 1941 г., редовен професор от 1946 г. Ръководител на Секцията по история на български език в Института по български език при БАН. Съчинения: “История на българския език” (1949 г.), “Старобългарски език” (1954 г.), “Историческа граматика на българския език” (1958 г.), “Българският език през вековете” (1964 г.), “Енински апостол. Старобългарски паметник от ХI в.” (1965 г., в съавторство с Хр. Кодов). Умира на 21 декември 1975 г. в София. \r\n \r\n \r\n1889 г. \r\nРоден е Стоян Загорчинов - български белетрист и драматург. Следва история в СУ (1908-1910 г.). От 1910 г. до 1912 г. е студент по история и филология в Женева. Завършва история в СУ (1915 г.). Преподава френски език във Военноморското училище във Варна (1920-1925 г.), до 1948 г. работи във Военното училище в София. Сътрудник на литературния печат преди 9.09.1944 г., а след това редактор във в-к \"Литературен фронт\" и сп. \"Септември\". Работи главно в областта на историческия роман. Автор на пиеси, очерци, портрети, статии и спомени. Съчинения: \"Легенда за Св. София\" (1926 г.), \"Ден последен - ден господен\" (1931-1934 г.), \"Първата сълза на Дон Жуан\" (1938 г.), \"Ръка Илиева\" (1943 г.), \"Байрактарят\" (1950 г.), \"Празник в Бояна\" (1950 г.), \"Бразди\" (1956 г.), \"Ивайло\" (1962 г.), \"Един живот в сянка\" (1966 г.). Умира на 31 януари 1969 г. в София. \r\n \r\n \r\n1823 г. \r\nРоден е Станислав Доспевски (Зафир Димитров) - български иконописец. Син на Димитрий Самоковец и внук на Христо Доспеец. Най-изявен и най-даровит представител на Самоковската художествена школа, родоначалник на българското художествено възраждане. Първоначално учи при баща си, който го води в много градове из България и Македония да му помага. След като завършил самоковското училище, постъпил в пловдивската гимназия (тогава баща му рисувал икони в пловдивската църква \"Св. Богородица\"). От 1838 г. до 1843 г. работи с баща си и чичо си Захарий в Рилския манастир икони и стенопис. През 1852 г. заминава за Киев да следва живопис (тогава приел името Станислав); от Киев отива в Москва, учи 3 години, а после в Петербург, където завършва (1856 г.) със сребърен медал за живопис на голо тяло. През 1859 г. се установява в Пазарджик. През 1862 г. изработва стенописи и икони в старозагорската църква \"Св. Димитрий\" (опожарена след въстанието); изображения от него има в Троянския манастир, в перущенската църква \"Св. Архангел Михаил\", в пловдивската \"Св. Богородица\", в цариградската \"Св. Стефан\" (Фенер), в пазарджишката \"Св. Богородица\" и в мн. др. манастири и църкви (София, Бобошево, Тулча, Самоков, Варна, Ловеч, Севлиево, Габрово, Карлово, Берковица, Троян, Пещера, Брацигово, Стрелча и др.). Най-много работи в Пловдивско и Одринско. Занимава се и с революционна дейност; общува с Васил Левски, Ангел Кънчев и Димитър Общи. Турците го арестуват (1877 г.); заточен в Цариград, където е убит в затвора. Най-хубава икона - \"Св. Архангел Гавраил\". Рисува също портрети на Ст. Захариев, д-р Ст. Чомаков, Найден Геров, д-р Г. Вълкович, г-жа Чомакова, Ив. Денкоглу и др. Във всички свои икони Доспевски спазва обичайните типове, установени от православната традиция, разработва фигурите, диплениците, архитектурата и пейзажа. И в иконата, и в стенописта стои по-високо от тогавашните светогорски и руски майстори. Като портретист е също даровит: умее да предаде вярно характера и физиономията, да оживи лицето с израз и да го одухотвори. Техниката му е гладка, класическа, споена. Доспевски е един от основателите на българската пейзажна живопис. Умира на 6 януари 1878 г. в Цариград. \r\n \r\n \r\n1820 г. \r\nРоден е Сава Хаджиилиев Доброплодни - български възрожденски педагог, книжовник и театрален деец. Учи в родния си град и в Цариград, където завършва с отличие Куручешменското училище (1842 г.). Учител в Котел и Шумен. В Шумен се запознава с полски и унгарски емигранти (Лайош Кошут). Подготвя книги за училището, обикаля из Централна и Източна България, отпечатва в Земун учебни ръководства (1853 г.). Предприема пътуване до Виена, Бърно, Прага и Карлсбад. След Кримската война е учител в Шумен, основател на четирикласното училище и негов пръв директор, председател на създаденото от него читалище, в което урежда театрални представления. От 1859 г. до 1862 г. е директор на полугимназията в Сливен. До и след Освобождението на България работи като учител в много селища, развива активна обществена дейност. Издава в-к \"Нова българска пчела\" (1887-88 г.). Член на БДК (дн. БАН) от 1881 г., почетен член от 1884 г. Автор на побългарената комедия \"Михал\" (1853 г.) и на други пиеси, които се играят през 80-те години, на \"Кратка автобиография на С. И. Доброплодни\" (1893 г.) - ценен извор за Българското възраждане. Умира на 19 април 1894 г. в София. \r\n \r\n \r\n На тази дата умират:  \r\n1949 г. \r\nУмира Елин Пелин (псевдоним на Димитър Иванов Стоянов) – български писател класик. През 1895 г. напуска гимназията и става учител в родното си място. Роден е на 18 юли 1877 г. в с. Байлово, Софийско. Следващата година кандидатства в Рисувалното училище, но не е приет. Не успява да завърши и гимназията, но страстно чете, опитва да пише отрано стихове и разкази. За пръв път печата през 1895 г. През 1898-1899 г. е в родното си село. От 1899 г. е в София, където работи като журналист, издава списание \"Селска разговорка\". От 1903 г. с помощта на проф. Ив. Шишманов е назначен на служба в Университетската библиотека, а през 1906-1907 г. е командирован във Франция. От 1926 г. до 1944 г. е уредник на музея \"Иван Вазов\" в столицата. Участва в редактирането на вестник \"Българан\", списание \"Слънчоглед\", вестник \"Развигор\", детски издания. Член е на Българската академия на науките от 1940 г. Съчинения: \"Разкази\" (т. I, II, 1904 г., 1911 г.), \"Гераците\" (1911 г.), \"Пижо и Пендо\" (1917 г.), \"Сборник от разкази\" (1923 г.), \"Земя\" (1928 г.), \"Ян Бибиян. Невероятни приключения на едно хлапе\" (1933 г.), \"Ян Бибиян на луната\" (1934 г.), \"Под манастирската лоза\" (1936 г.) и др.Елин Пелин е един от най-популярните български автори за деца. \r\n \r\n \r\n1934 г. \r\nУмира Отон Иванов (О. И. Хаджидинчов) - участник в българското национално-освободително движение. Учи в гръцко училище в Пловдив. Работи като часовникар в Станимака (дн. Асеновград) и в Пазарджик, където развива обществена и просветна дейност. Член на Пазарджишкия революционен комитет. Доверено лице на Г. Бенковски и др. апостоли, участва активно в подготовката на Априлското въстание (1876 г.). По време на въстанието организира дружини в родопски села, но е заловен от турците и заточен на о. Кипър. След Освобождението 1878 г. живее в Пещера и Пазарджик. Член на БТЦК, който подготвя Съединението 1885 г. По време на управлението на Ст. Стамболов (1887-1894 г.) се установява във Варна. Съдейства на З. Стоянов при събирането на материали за \"Записки по българските въстания\". \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.03", "title": "Денят 3 декември в българската история"}
{"url": "http://www.focus-news.net/news/2019/12/03/2725491/v-pernik-shte-se-provede-zasedanie-na-oblastniya-savet-za-satrudnichestvo-po-etnicheskite-i-integratsionni-vaprosi.html", "text": "В града ще се проведе заседание на Областния съвет за сътрудничество по етническите и интеграционни въпроси. Това съобщиха от пресцентъра на  Областна администрация - Перник . Заседанието ще се състои от 14.00 часа в заседателна зала \"Струма\" на Областната администрация.", "date": "2019.12.03", "title": "В Перник ще се проведе заседание на Областния съвет за сътрудничество по етническите и интеграционни въпроси"}
{"url": "http://www.focus-news.net/news/2019/12/03/2725490/daily-mail-generalniyat-sekretar-na-oon-preduprezhdava-stranite-da-se-spravyat-s-izmenenieto-na-klimata-ili-da-badat-zapomneni-kato-bezdeystvashti-dokato-planetata-gori.html", "text": "Генералният секретар на ООН Антонио Гутереш призова страните да не се отказват от борбата срещу изменението на климата на срещата в Мадрид, където представители на близо 200 държави се събраха за справяне с глобалното затопляне, предава електронното издание на таблоида  Daily Mail . \r\n \r\n„Наистина ли искаме да бъдем запомнени като поколение, което зарови главата си в пясъка и си изгуби времето, докато планетата гори?, попита Гутерес.  \r\n \r\n„Тези, които не искат да го видят ще бъдат на грешната страна на историята“, заяви министърът на околната среда на Чили Каролина Шмит, която е председател на срещата. Тя призовава правителствата да поемат по-амбициозни обещания за намаляване на емисиите на парниковите газове преди крайния срок през следващата година.  \r\n \r\nС изключение на новото ръководство на Европейския съюз, което започна петгодишния си мандат с посещение на срещата, останалите държави, които имат най-големите въглеродни емисии в света-САЩ, Китай и Индия, изпратиха министри или длъжностни лица на по-ниско ниво на срещата.  \r\n \r\n \r\n : Мария Факова", "date": "2019.12.03", "title": "Daily Mail: Генералният секретар на ООН предупреждава страните да се справят с изменението на климата или „да бъдат запомнени като бездействащи, докато планетата гори“"}
{"url": "http://www.focus-news.net/news/2019/12/03/2725486/parlamentat-shte-razgleda-na-izvanredno-zasedanie-byudzhetite-na-nzok-i-doo-za-2020-g.html", "text": "Парламентът ще проведе извънредно заседание. То бе насрочено за 11.00 ч. от народните представители. Дневният ред на депутатите предвижда второ четене на бюджетите на ДОО и на НЗОК за 2020 г.  \r\nВ бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г.  \r\n \r\nПроектът на бюджет на ДОО предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. \r\nМаксималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. \r\n \r\nПрез 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. \r\n \r\nНе се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.", "date": "2019.12.03", "title": "Парламентът ще разгледа на извънредно заседание бюджетите на НЗОК и ДОО за 2020 г."}
{"url": "http://www.focus-news.net/news/2019/12/03/2725494/remontat-na-asfaltova-nastilka-po-chast-ot-patya-kochmar-tervel-v-dobrichka-oblast-prodalzhava.html", "text": "До 4 декември е удължен срокът за приключване на ремонта на част от пътя Кочмар – Тервел в Добричка област, предаде кореспондентът на  Радио „Фокус” – Варна . Извършва се ремонт на асфалтова настилка. Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.  \r\n \r\nВъведена е временна организация на движение на автомобили  в Добрич по част от  бул. „Русия“ (в района на Автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока ЖК „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. В Добрич времето е облачно, духа слаб до умерен вятър, температурата на въздуха е около 2 градуса.   \r\nЖулиета НИКОЛОВА", "date": "2019.12.03", "title": "Ремонтът на асфалтова настилка по част от пътя Кочмар – Тервел в Добричка област продължава"}
{"url": "http://www.focus-news.net/news/2019/12/03/2725467/kathimerini-turski-diplomat-pokaza-karta-s-vizhdaneto-na-ankara-za-granitsite-v-sredizemno-more.html", "text": "Турският дипломат Чагатай Ерчиес в понеделник публикува карта, на която се вижда очертаването на континенталния шелф в Източното Средиземноморие вследствие на така нареченото „споразумение“ с  непризнатата Турска република  Северен Кипър през 2011 г. и неотдавнашната сделка на Турция с Либия за разграничаване на морските зони между двете страни, пише електронното издание на гръцкия вестник  Kathimerini . \r\n \r\nВ публикация в социалната мрежа „Туитър“ Ерчиес, който е ръководител на отдела на турското външно министерство по въпросите на военновъздушните сили и флота, твърди, че линията, маркирана от А до B на картата, обозначава разграничаването с Северен Кипър през 2011 г., докато разделителната линия C-D-E представлява границата между турска и египетска акватория. Междувременно линията E-F е разграничаването, което възниква от сделката на Турция с Либия. \r\n \r\nГръцкият външен министър Никос Дендиас заяви в понеделник, че споразумението, подписано между Турция и Либия, очевидно очертаващо морските зони, вероятно нарушава ембарго, което Съветът за сигурност на ООН наложи на доставката на оръжие за Либия. \r\n \r\nТой добави, че Файез Сарадж, като председател на министерския съвет на Либия, няма правомощието да подписва споразумения и счита, че парламентът на Либия е малко вероятно да го ратифицира . \r\n \r\n  Юлиян Марков", "date": "2019.12.03", "title": "Kathimerini: Турски дипломат показа карта с виждането на Анкара за границите в Средиземно море"}
{"url": "http://www.focus-news.net/news/2019/12/03/2725497/mokri-i-hlazgavi-sa-patnite-nastilki-v-oblast-kardzhali.html", "text": "Мокри и хлъзгави са пътните настилки от падналия през нощта дъжд в областта, по високите части на пътищата в районите на Даладжа, Ардино и Паничково, Черноочене в област Кърджали да се преминава с повишено внимание. Това съобщиха за   Радио „Фокус“   от ОПУ-Кърджали. До 31 декември е ограничено преминаването по път Кърджали – Маказа в участъка Надлез Кирково – ГКПП „Маказа“ за автомобили над 3,5 т. Само в посока към Кърджали продължава ограничението за минаване по път Черноочене – Кърджали за  автомобили над 15 т., като ограничението е в срок до 31 декември 2019 година. \r\n \r\nОбходните маршрути са по направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; за направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; по направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. Временно са въведени следните ограничения за движение на МПС: По път ІІІ-5009 Зорница – Бели пласт – Стремци– Кърджали е ограничено преминаването на МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 год. Времето е облачно и студено в областта, духа слаб вятър. Температурите през нощта паднаха до -1 градус, като сутринта в 8,00 ч. в общините те са както следва: в град Ардино – 0 градуса; в гр. Джебел – 2 градуса;  Кирково – 2 градуса; Крумовград – 3 градуса; Кърджали – 2 градуса; Момчилград – 2 градуса; Черноочене – 1 градус. По прогноза на НИМХ през деня температурите ще достигнат до 7 градуса. В следобедните часове след 14 часа се очаква да завали дъжд, който вечерта до 20 часа да премине в сняг. През следващото денонощие на 4 декември през нощта температурите се очаква да паднат до  –6 градуса в Кърджали, Кирково, Джебел, Момчилград и Крумовград, и до  -7 градуса в град Ардино и Черноочене.  \r\nДарина ДЕЕНИЧИНА", "date": "2019.12.03", "title": "Мокри и хлъзгави са пътните настилки в област Кърджали"}
{"url": "http://www.focus-news.net/news/2019/12/03/2725495/nevrohirurgat-dots-zafer-toktash-shte-konsultira-bezplatno-vav-varna-na-13-i-14-dekemvri.html", "text": "На 13 и 14 декември 2019 г. във Варна ще гостува авторитетният турски неврохирург доц. д-р Зафер Оркун Токташ. Това съобщиха от  Здравен информационен център „Медикъл Караджъ“ . Топ специалистът с пациенти от цял свят, включително и България, е известен с успехите си при операции на гръбначния стълб и мозъчни тумори. Той ще даде безплатни консултации в морската столица по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината. Поради многото запитвания от страна на нуждаещи се от второ мнение и консултация, специалистът се съгласи да гостува във Варна за трети път тази година. \r\nДоц. Зафер Оркун Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации. През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза. \r\n  \r\nТехнологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период. \r\n \r\nПациентите, които желаят да се възползват от възможността за безплатна консултация с доц. Зафер Оркун Токташ на 13-14 декември, трябва да се запишат предварително на тел. 0878 500 730, както и да предоставят медицинските документи, с които разполагат до момента.  \r\n \r\n \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения по целия свят, включително в Турция, Германия, Испания, Австрия, Израел, Чехия, САЩ, Гърция и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n \r\n Повече за Medical Park: \r\nБолнична група „Медикал Парк“ (Турция) е създадена през 1995 г., основана на философията, че „Здравето е основно право на всеки“. Днес обединява 25 болници в 17 града, което я прави най-широко разпространената болнична мрежа в Турция, и лекува пациенти от над 70 държави. Всички болници от веригата „Медикал парк“ продължават да работят под девиза „Здраве за всеки“, като предоставят качествени, но достъпни медицински услуги за всички хора, независимо от техния социален статус и принадлежност. Всички те работят по международни стандарти, като използват най-съвременните методи в медицината.", "date": "2019.12.03", "title": "Неврохирургът доц. Зафер Токташ ще консултира безплатно във Варна на 13 и 14 декември"}
{"url": "http://www.focus-news.net/news/2019/12/03/2725479/aktualna-patna-obstanovka.html", "text": "Информация за състоянието на републиканските пътища към 06.30 часа на 3 декември 2019 г., предоставена от  Агенция „Пътна инфраструктура” . \r\n \r\n Метеорологична обстановка: \r\nТемпературите са в интервала от - 4° до + 10°С \r\nВремето над страната е предимно ясно. \r\nСлаб до умерен вятър духа в областите: Видин, Добрич, Монтана, Силистра, Смолян и Шумен \r\nДъжд вали в област Шумен и област Бургас \r\nПътните настилки са предимно сухи, частично мокри по високите места, на места заледени и обработени за движение при зимни условия. \r\nОграничена видимост поради мъгла  \r\n-100 м в района на гр Враца, гр. Шипка и Шипченски проход/обл. Стара Загора/. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Микре – Абланица от км 40+470 до км 41+130 се осъществява с повишено внимание поради изграждане на фундамент на метална конструкция на автоматично устройство записващо пътния трафик. Участъкът е сигнализиран с пътни знаци. Срок до 04.12.2019г. \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът III–601: Движението по път III–601 Долно Уйно – ГКПП „Олтоманци“ при км 25+700 се осъществява в една лента поради изграждането на рамка за автоматично устройство записващо пътния. Участъкът е сигнализиран с пътни знаци. Срок до 04.12.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента /ССТ/ при км 11+200 се осъществява с повишено внимание поради оборудване на електронна система за ползване на републиканската пътна мрежа. Затваряне на аварийните ленти в двете посоки на цитирания участък и скоростта на движение се ограничава до 70 км/ч. Срок 03.12.2019 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.03", "title": "Актуална пътна обстановка"}
{"url": "http://www.focus-news.net/news/2019/12/03/2725496/politico-donald-tramp-pristigna-vav-velikobritaniya.html", "text": "Доналд Тръмп пристигна в Лондон за срещата на лидерите на НАТО, седмица преди изборите във Великобритания, на които ще бъде решено кога и как най-накрая ще се излезе от Европейския съюз, пише европейската редакция на списание  Politico . По време на престоя на президента, както управляващите консерватори, така и опозиционната Лейбъристка партия се подготвят за почти неизбежната намеса на Тръмп в британската политика.  \r\n \r\n„Ако (Тръмп) си тръгне, без да причини много щети, ще бъдем много щастливи. Но възможността за неприятности е по-голяма от възможността за полза“, сподели високопоставен служител на консерваторите.  \r\n \r\nДанни от анкета, проведена от YouGov показва, че 67% от британците имат отрицателно мнение за президента на САЩ, докато 18% имат положително.  \r\n \r\nДоналд Тръмп вече представи своите предпочитания при предстоящите избори. В неотдавнашно телефонно интервю държавният глава сподели, че Борис Джонсън е „фантастичен“, докато Джереми Корбин „ще бъде лош избор“ за Великобритания. \r\n \r\n : Мария Факова", "date": "2019.12.03", "title": "Politico: Доналд Тръмп пристигна във Великобритания"}
{"url": "http://www.focus-news.net/news/2019/12/03/2725489/preskonferentsiya-shte-se-provede-v-tsentralata-na-abv.html", "text": "Пресконференцията ще се проведе от 13:00 часа в централата на ПП АБВ на улица „Врабча“ 23. Това съобщиха от пресцентъра на  партията .  \r\n \r\nТемите на пресконференцията са: \r\n- Оценка на работата на Съвместната мултидисциплинарна експертна комисия по историческите и образователни въпроси между България и Северна Македония и провалът на правителството в защитата на националните ни интереси и история; \r\n- Анализ на краха в енергетиката на България по основни сектори. \r\nУчастник в събитието ще бъде Румен Петков – председател на ПП АБВ.", "date": "2019.12.03", "title": "Пресконференция ще се проведе в централата на АБВ"}
{"url": "http://www.focus-news.net/news/2019/12/03/2725501/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.12.03", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/12/03/2725493/denyat-3-dekemvri-v-svetovnata-istoriya.html", "text": "На тази дата през 1557 г. в Единбург е подписана “Конгрегация на Бог” – документ, положил началото на реформацията в Шотландия и създаването на презвитерианската църква. Преди 422 години (през 1586) в Англия от Колумбия за първи път е донесен картофът от сър Томас Хариот. Картофът (Salanum tuberosum) е едногодишно културно растение с подземни грудки, богати на нишесте, които се използват за храна. На 3 декември 1775 г.  за първи път е вдигнат американският флаг. Американският флаг е учреден на 14 юни 1777 г. Континенталният Конгрес постановява той да изобразява 13 редуващи се червени и бели ивици и 13 бели звезди на син фон. Те символизират оригиналните колонии. Денят на флага се чества всяка година на 14 юни. На тази дата През 1818 г. Илинойс става 21-я щат на САЩ.  \r\nПрез 1931 г. на тази дата започва продажбата на средството против гадене – “Алка-Залцер”. Оригиналното лекарство е за лечение на главоболие, проблеми с храносмилането и махмурлук. Създадено е от “Лаборатории Майлс”, като съдържа аспирин, сода бикарбонат и лимонова киселина. През 1947 г. в Бродуей се състои премиерата на пиесата на Тенеси Уилямс “Трамвай Желание” с Джесика Танди и Марлон Брандо в главните роли. През 1959 г. в Ленинград (днес Санкт Петербург) на вода е пуснат първият в света атомен ледоразбивач “Ленин”. Неговата дължина е 134 м., широчината е 27,6 м., водоизместимостта е 16 000 тона, скоростта е 18 възела. \r\nПреди петнадесет години в болница в Йоханесбург Кристиан Барнард извършва за първи път в света операция за присаждане на сърце. \r\nНа тази дата Галилео Галилей изобретява телескопа през 1621 г. \r\n \r\n \r\n2017 г.  \r\nКралските саудитски военновъздушни сили бомбардират бунтовниците хути в йеменската столица Сана в подкрепа на оглавявания от Али Абдула Салех Общ национален конгрес. \r\n \r\n \r\n2017 г.  \r\nПрезидентът на Венесуела Николас Мадуро обявява създаването на национална криптовалута, която ще носи името петро и ще бъде гарантирана от националните петролни, златни и диамантени резерви. \r\n \r\n \r\n2017 г.  \r\nЮжнокорейска рибарска лодка се преобръща вследствие на сблъсък с танкер във водите, близо до град Инчон - Южна Корея. Загиналите са общо 13 души. \r\n \r\n \r\n2017 г.  \r\nВ Тел Авив 50 000 души демонстрират пред дома на главния прокурор на Израел Авишай Манделблит срещу бавния темп на корупционни разследвания срещу премиера Бенямин Нетаняху. \r\n \r\n \r\n2017 г.  \r\nНад 45 процента от гласовете печели коалицията \"За Корсика\" на първия тур на регионалните избори на френския остров. Резултатът на националистите е с 10 пункта по-висок от изборите през 2015 година. \r\n \r\n \r\n2016 г. \r\nАмериканската армия реши, че няма да позволи да бъде изграден петролопровод в Северна Дакота след месеци протести на племето The Standing Rock Sioux. \r\n \r\n \r\n2015 г. \r\nЧетири изтребителя „Торнадо“ на британските ВВС извършват първите си въздушни удари срещу обекти на „Ислямска държава“ в Сирия. \r\n \r\n \r\n2014 г. \r\nПо-малко от три месеца след като спечелва изборите министър-председателят на Швеция Стефан Льовен обявява свикването на предсрочни парламентарни избори след като парламентът отхвърля бюджетните предложения на неговото правителство. \r\n \r\n \r\n2014 г. \r\nВъншните министри на страните членки на НАТО имат среща на върха в Белгия, за да обсъдят про-руските размирици в Украйна и войната на Ислямската държава в Ирак и Леванта. \r\n \r\n \r\n2014 г. \r\nПрозрачност без граници издава своя Индекс за възприятие на корупцията за 2014, като Дания има най-висок рейтинг, а Северна Корея и Сомалия най-ниско класиране. \r\n \r\n \r\n2014 г.  \r\nЯпонската космическа агенция, JAXA, изстрелва космическия изследовател Хаябуса 2 от космическия център Танигашима на шестгодишно двупосочно пътуване до астероида (162173) 1999 JU3 за събиране на скални проби. \r\n \r\n \r\n2013 г. \r\nФедералният съд на щата Мичиган признава банкрута на Детройт. \r\n \r\n \r\n2012 г. \r\nМинистър-председателят на Украйна Микола Азаров подава оставка. \r\n \r\n \r\n2011 г. \r\nДоналд Рамотар встъпи в длъжност президент на Гаяна. \r\n \r\n \r\n2011 г. \r\nВ Бразилия стартира XX световен шампионат по женски хандбал. \r\n \r\n \r\n2008 г. \r\nНАТО решава да изработи Годишната национална програма за предоставяне на помощ на Украйна за осъществяване на реформите, необходими за присъединяване към алианса. На 18 февруари 2009 г. украинският парламент одобрява с 239 гласа (само 226 гласа са необходими за тяхното одобрение) създаването на Център на НАТО за информация и документация в Украйна и назначаването на служители на НАТО по комуникацията в Украйна. Няколко страни членки на НАТО са предоставили хуманитарна помощ на Украйна по време на пандемията от грип през 2009 г. в Украйна в отговор на жалба от Евро-атлантически координационен център за реагиране при бедствия. Консултациите между НАТО и Украйна на равнище министри на отбраната се провежда в централата на НАТО в Брюксел на 16 ноември 2009г \r\n \r\n \r\n2007 г. \r\nПравителството на Кевин Майкъл Ръд встъпва в длъжност. Той е 26-ят министър-председател на Австралия и федерален лидер на лявоцентристката Австралийска лейбъристка партия. Под неговото ръководство партията печели изборите на 24 ноември 2007 г. срещу коалиционното правителство на министър-председателя Джон Хауърд. \r\n \r\n \r\n2004 г. \r\nВърховният съд на Украйна се произнася по жалбата, внесена от кандидата на опозицията за президент Виктор Юшченко за нарушения във втория кръг на президентските избори. \r\n \r\n \r\n1999 г. \r\nНАСА загубва радиовръзка с марсианския полярен самоход Марс Полар Лендър минути преди той да навлезе в атмосферата на Марс. \r\n \r\n \r\n1997 г. \r\nВ град Отава, Канада, представители на 121 страни подписват договор, забраняващ поставянето на противопехотни мини. САЩ, Китайската народна република и Русия не подписват договора. \r\n \r\n \r\n1992 г. \r\nООН обявява този ден за Международен ден на хората с увреждания. Това се случва на Генералната асамблея на ООН. \r\nОзнаменуването му става по 3 теми: \r\n2002 г. - Осигуряване на самостоятелен живот и устойчиви доходи \r\n2004 г. - Това, което ни касае да стане с наше участие \r\n2006 г. - Достъп до електронните средства за информация \r\n \r\n \r\n1989 г. \r\nЗавършва срещата край Малта, бележеща края на студената война. \r\n \r\n \r\n1986 г. \r\nПрезидентът на САЩ Роналд Рейгън обнародва първия бюджет, превишаващ един трилион долара. \r\nРонанд Уилсън Рейгън - американски политик, актьор; 40-и президент на САЩ (1981-1989 г.) от Републиканската партия. Киноактьор (1937-1942 г.). Роден е на 6 февруари 1911 г. в Темпико, Илинойс. Служи във ВВС на САЩ (1942-1945 г.). Губернатор на щат Калифорния (1967-1975 г.). Правителството му следва политика на увеличаване на военната мощ на САЩ, включително милитаризиране на Космоса (т. нар. програма \"Звездни войни\"). Поддържа социалните реформи и предприема мерки за ограничаване на инфлацията. Преговаря и сключва важни споразумения със СССР (1985-1987 г.). През 1994 г. се разболява от болестта на Алцхаймер. \r\n \r\n \r\n1984 г. \r\nАмериканецът Хари Стивънс става най-стария жених в историята. На възраст 103 години се жени за 84-годишната Телма Лукас. \r\n \r\n \r\n1971 г. \r\nПо време на изпълнение на Франк Запа в Монтрьо изгаря казино. Това вдъхновява вокалиста на “Диип Пърпъл” - Иън Гилън да напише песента “Дим над водата”. \r\nФранк Запа е роден през 1940 г. в Балтимор, САЩ. Той е американски поп- и роккомпозитор, автор на текстове, китарист. Музиката му е новаторска, самобитна, пълна с въображение. В нея се съчетават елементите на рока, джаза, поп-арта, прогресив-рока и класиката в един блестящ абсурдно-еклектичен и хипнотичен стил. Голямата музикална ерудиция на композитора му позволява да използва богата гама от изразни средства (от музиката на Барез и Стравински до най-опростените форми на рока), обединени колажно на основата на пародията. Запа сам определя музикалната си концепция като \"фрий-рок\". Търсенията си в областта на авангардната музика осъществява с групата \"Мадърс ъф инвеншън\", през която в течение на 20 години минават около 100 музиканти. Създава първите концепт-албуми в областта на рок- и попмузиката, композира музиката към няколко филма. Умира през 1993 г. \r\n \r\n \r\n1967 г. \r\nВ болница в Йоханесбург Кристиан Барнард извършва за първи път в света операция за присаждане на сърце. \r\nКристиан Нейдлинг Барнард е южноафрикански лекар-хирург; професор. Роден е на 8 ноември 1922 г. в Бофорд, Южноафриканска република (ЮАР). След първата трансплантация на сърце пациентът Луис Вашкански умира от пневмония 18 дни след операцията. На 2 януари 1968 г. Барнард за втори път присажда сърце – на Филип Блайберг (58 г.), който живее 19 месеца и 15 дни. Пациентката Дороти Фишер, на която е трансплантирано сърце през 1968 г. преживява 12 години. Въпреки че тогава сърдечните трансплантации са оспорвани като терапевтична възможност, той намира редица последователи в света. Барнард е почетен доктор на университета в Кейптаун. Получава наградата \"Даг Хамаршелд\" (1968 г.). Умира на 2 септември 2001 г. \r\n \r\n \r\n1960 г. \r\nВ Канада е открито летището “Едмънтън”. \r\n \r\n \r\n1959 г. \r\nВ Ленинград (днес Санкт Петербург) на вода е пуснат първият в света атомен ледоразбивач “Ленин”. Неговата дължина е 134 м., широчината е 27,6 м., водоизместимостта е 16 000 тона, скоростта е 18 възела. От 2002 година ледоразбивачът е превърнат в музей. \r\n \r\n \r\n1956 г. \r\nЗа първи път в Канада е въведена международна телексова връзка. \r\n \r\n \r\n1955 г. \r\nОбщото събрание на ООН приема решение за създаване на MAAE – Международна агенция по атомна енергетика (International Atomic Energy Agency – IAEA). MAAE е икономическа световна междуправителствена организация за развитие на сътрудничеството в областта на мирното използване на атомната енергия. Уставът на MAAE е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави (между които и България). \r\n \r\n \r\n1953 г. \r\nВ Прага са обесени 11 високопоставени комунистически лидери, в това число бившият генерален секретар на Чехословашката компартия – Рудолф Слански. \r\n \r\n \r\n1947 г. \r\nВ Бродуей се състои премиерата на пиесата на Тенеси Уилямс “Трамвай Желание” с Джесика Танди и Марлон Брандо в главните роли. \r\nТенеси Уилямс (псевдоним на Томас Ланир) е американски драматург и прозаик. Роден е през 1911 г. в Калъмбъс, Мисисипи, САЩ. От 1935 г. до 1938 г. учи в университетите в Мисури и Айова. В съответствие с концепцията си за пластичен театър отрича главната роля на външнолитературни средства - декор, мизансцен, цветови и музикални ефекти. Автор е на пиесите: “Стъкленият звяр” (1945 г.), “Трамвай “Желание” (1947 г.), “Орфей се спуска в ада” (1955 г.), “Нощта на игуаната” (1961 г.), “Славеи с басни не се хранят” (1963 г.). През 1970 г. издава сборника “Драконова страна”, “Предупрежденията на малкия кораб” (1973 г.), “Това е развлечение” (1976 г.) и др.; сборник с новели, стихове и др., които са близки тематично и художествено до драматургията му. Тенеси Уилямс умира през 1983 г. \r\n \r\n \r\n1945 г. \r\nСАЩ разработват план за разгром на СССР. Съгласно плана “Троян” от 14 юли 1949 г. чрез атомна бомбардировка трябвало да бъдат унищожени 70 града в СССР. Началото на бойните действия е насрочено за 1 януари 1950 г., като след това е отложен за 1957 г., когато във война с СССР би трябвало да встъпят всички страни от НАТО. \r\n \r\n \r\n1938 г. \r\nВ Германия излиза закон за национализация на всяка еврейска собственост. \r\nПрез 1933 г. година в Германия е установена фашистка диктатура начело с Хитлер. Една от характеристиките на неговото управление е стремежът икономиката да е под държавен контрол, страната да бъде “прочистена” от “непълноценни раси”. \r\n \r\n \r\n1933 г. \r\nСкованият в лед руски параход “Челюскин” започва пореден дрейф. \r\nКорабът е построен през 1933 г. Водоизместимостта му е 7500 тона. Наречен е на името на С. И. Челюскин. През 1933 г. с този кораб е предприета експедиция от Мурманск до Владивосток по Северния морски път. Ръководител на мисията е О. Ю. Шмит, а капитан е В. И. Воронин. \r\nНа 19 септември 1933 г. корабът е скован от ледени късове. Пет месеца продължават опитите на плавателния съд да се освободи от ледения капан. На 13 февруари 1934 г. обшивката на кораба не издържа и във вътрешността прониква вода. Същия ден “Челюскин” потъва и екипажа остава на леда. \r\nЕвакуацията на екипажа се осъществява с помощта на авиацията. Бедстващите разчистват тясна ивица, която е използвана за кацане. Първият самолет, който достига до корабокрушенците е пилотиран от Анатоли Ляпидевски. На 5 март, със своят АНТ-4 той достига до лагера и взема 10 жени и 2 деца. Следващият рейс е извършен на 7 април. За седмица летците Сигизмунд Леваневски, Василий Молоков, Николай Каманин, Маврикий Слепньов, Михаил Водопянов и Иван Доронин превозват останалите хора. Последният рейс е направен на 13 април 1934 г. Общо са направени 24 рейса. Летците, превозили спасените до Владивосток, стават първите „Герои на Съветския съюз” и са наградени с орден „Ленин“, а „Златна Звезда“ № 1 е връчена на Ляпидевски. \r\n \r\n \r\n1931 г. \r\nЗапочва продажбата на средството против гадене – “Алка-Залцер”. \r\nОригиналното лекарство е за лечение на главоболие, проблеми с храносмилането и махмурлук. Създадено е от “Лаборатории Майлс”, като съдържа аспирин, сода бикарбонат и лимонова киселина. Предназначен е да лекува болка и да неутрализира стомашните киселини. Лекарството е във вид на широки ефервесцентни таблетки, които се разтварят във вода. \r\n \r\n \r\n1917 г. \r\nСлед 20 години строеж и планиране е открит най-дългият мост в света – Квебекският мост на река Св. Лаврентий. \r\n \r\n \r\n1910 г. \r\nНа автоизложение в Париж е показана за първи път изобретената от Жорж Клод неонова лампа. Това е газоразрядна лампа с ниско налягане, в която светенето се дължи на тлеещ електрически разряд в неон, аргон или живачни пари. Изобретението на французина се използва за осветление и създаване на светещи реклами. Той патентова неоновата реклама на 9 ноември 1911 г. \r\nЖорж Клод е роден на 24 септември 1870 г. Сътрудничи на правителството във Виши, заради което е осъден на 4 години затвор. Умира на 23 май 1960 г. \r\n \r\n \r\n1818 г. \r\nИлинойс става 21-я щат на САЩ. \r\nИлинойс е с площ от 146 756 кв. км. Население - 11 535 000 души. Административен център - гр. Спрингфийлд. Основен производител на зърно (90% от земята е обработваема). Машиностроене, металообработване, текстилна, химическа и полиграфическа промишленост. Основан от французите (ХVII в.), отстъпен на Великобритания (1763 г.) и присъединен към САЩ (1784 г.) като 21-ви щат. \r\n \r\n \r\n1775 г. \r\nЗа първи път е вдигнат американският флаг. \r\nАмериканският флаг е учреден на 14 юни 1777 г. Континенталният Конгрес постановява той да изобразява 13 редуващи се червени и бели ивици и 13 бели звезди на син фон. Те символизират оригиналните колонии. Денят на флага се чества всяка година на 14 юни. \r\n \r\n \r\n1621 г. \r\nГалилео Галилей изобретява телескопа. \r\nГалилео Галилей е роден на 15 февруари 1564 г. в Пиза - италиански математик, физик и астроном. Основател на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-години, да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира на 8 януари 1642 г. в Арчетри, близо до Флоренция. Оправдан е по обвинението в ерес от Ватикана (31.10.1992 г.), с което де факто католическата църква признава, че Земята е кръгла. \r\n \r\n \r\n1586 г. \r\nВ Англия от Колумбия за първи път е пренесен картофът от сър Томас Хариот. \r\nКартофът (Salanum tuberosum) е едногодишно културно растение с подземни грудки, богати на нишесте, които се използват за храна. \r\n \r\n \r\n1557 г. \r\nВ Единбург е подписана “Конгрегация на Бог” – документ, положил началото на реформацията в Шотландия и създаването на презвитерианската църква. \r\nПрезвитерианската църква е общо име на протестанските изповедания във Великобритания и Северна Америка, които не признават епископската власт. \r\n \r\n \r\n На тази дата са родени:  \r\n1948 г. \r\nРоден е Джон Майкъл (Ози) Озбърн - английски рокизпълнител, един от основателите на група \"Блек Сабат\" и неин вокалист до 1978 г. До средата на 60-те години сменя различни професии - товарач, водопроводчик, каменоделец, монтьор. Заедно с Тери \"Гийзър\" Бътлър (1949 г.), Бил Уорд (1948 г.) и Томи Йоми (1948 г.) създават формацията \"Ърт\" през януари 1969 г. (от декември с. г. - \"Блек Сабат\"). Албумите, които Ози създава с \"Блек Сабат\", стават образци на английския хеви-метъл от първата половина на 70-те години. След 8-мия албум \"Never Say Die\" и продължително турне в САЩ през есента на 1978 г. певецът напуска. През 80-те години на ХХ в. продължава с нови солови албуми и концертни изяви (в групата му влизат Зак Уайлд, Маийкъл Инес и Ренди Кастило). През 1992 г. изпълнява песни на живо със старите членове на \"Блек Сабат\" в Калифорния (амфитеатъра \"Коста Меса\"). Албуми: \"Ozzy Osbrourne’s Bizzard of Ozz\" (1980 г.), \"Diary of Madman\" (1980 г.), \"Talk of the Devil\" (1982 г.), \"Bark at the Moon\" (1983 г.), \"The Ultimate Sun\" (1986 г.), \"Tribute\" (1987 г.), \"No Rest for the Wicked\" (1988 г.), \"Just Say Ozzy (Live)\" (1990 г.), \"Ten Commandments\" (1990 г.), \"No More Tears\" (1991 г.), \"Live and Loud\" (1993 г.), \"Ozzmosis\" (1995 г.), \"The Ozzman Cometh\" (1997 г.), \"Diary of a Madman/Bark … (Box set)\" (1998 г.), \"Down ToEarth\" (2001 г.). \r\n \r\n \r\n1934 г. \r\nРоден е Виктор Василиевич Горбатко - руски летец космонавт, полковник. От 1956 г. служи във военната авиация. В отряда на космонавтите е от 1960 г. Завършва Военновъздушната академия \"Н. Е. Жуковски\" (1968 г.). От 12 до 17 октомври 1969 г. лети в космоса на борда на кораба спътник \"Союз-7\" като инженер изследовател заедно с А. В. Филипченко и В. Н. Волков. За 5 денонощия в Космоса прави триденонощен групов полет с космическите кораби \"Союз-6\" и \"Союз-8\" (80 обиколки около Земята). \r\n \r\n \r\n1930 г. \r\nРоден е Жан Люк Годар - френски режисьор, един от създателите на \"новата вълна\". Новатор във формата и изразните средства, в своите филми разкрива отчаяния бунт на самотника против консумативното общество: \"До последен дъх\" (1960 г.), \"Лудият Пиеро\" (1965 г.), \"Уикенд\" (1968 г.), \"Всичко е наред\" (1972 г.), \"Да спасява който може живота\" (1982 г.), \"Новата вълна\" (1990 г.), \"О, горко ми!\" (1993 г.), \"Автопортрет през декември\" (1995 г.), \"Завинаги Моцарт\" (1996 г.), \"Възхвала на любовта\" (2001 г.). \r\n \r\n \r\n1924 г. \r\nРоден е Джон Бекъс – американски математик, създател на езика за програмиране Фортран. Роден е във Филаделфия, но израства в Уилмингтън, Делауеър. Учи в “Хил Скуул” в Потстаун, като не е много прилежен ученик. След като се записва в Университета във Вирджиния, за да учи химия, прекъсва и влиза в армията. През 1987 г. става член на IBM, а през 1993 г. е награден с приза “Драпер”. \r\n \r\n \r\n1923 г. \r\nРодена Мария Калас (псевдоним на Мария Калогеропулос) - гръцка оперна певица (лирико-драматичен сопран) с международно признание. Учи пеене в Атинската консерватория при Е. де Идалго (от 1937 г.). Дебютира на сцената на Атинския оперен театър през 1938 г. От края на 40-те години пее в Италия, а от началото на 50-те години – в най-големите оперни театри, между които “Ла Скала” (Милано, 1950 г.), “Ковънт Гардън” (Лондон, 1952 г.), Чикагската опера (1954-1955 г.), “Метрополитън опера” (Ню Йорк, 1956-1958 г.). От 1960 г. е солистка в театър “Ла Скала”. За изпълненията й е характерен стил, близък до италианската оперна школа (белканто), единство между вокално майсторство и драматургично превъплъщение. Известни партии: Лучия, Анна Болейн (“Лучия ди Ламермур”, “Анна Болейн” от Доницети), Норма, Амина, Имогена (“Норма”, “Сомнамбулът”, “Пиратът” от Белини), Виолета (“Травиата” от Верди), Тоска (“Тоска” от Пучини) и др. Умира на 16 септември 1977 г. \r\n \r\n \r\n1911 г. \r\nРоден е Нино Рота - италиански композитор. Учи в Рим, Милано и Филаделфия. Един от най-големите италиански филмови композитори. Дебютира в киното през 1938 г. - \"Работнически влак\". Работи в постоянно сътрудничество с най-големите режисьори на нашето време - Фелини, Висконти, Дзефирели, Бондарчук, Копола. Музиката му е емоционална, мелодична, богато изразителна. Автор е на музиката за: \"Белият шах\" (1952 г.), \"Мамини синчета\" (1953 г.), \"Пътят\" (1954 г.), \"Мошеничеството\" (1955 г.), \"Нощите на Кабирия\" (1957 г.), \"Бели нощи\" (1957 г.), \"Сладък живот\" (1959 г.), \"Роко и неговите братя\" (1960 г.), \"8 1/2\" (1963 г.), \"Гепардът\" (1963 г.), \"Джулиета и духовете\" (1965 г.), \"Тоби Дамит\" (1966 г., новела), \"Укротяване на опърничавата\" (1967 г.), \"Ромео и Жулиета\" (1968 г.), \"Клоуните\" (1970 г.), \"Ватерло\" (1970 г.), \"Рим\" (1972 г.), \"Кръстникът I, II\" (1972 г., 1974 г.), \"Амаркорд\" (1974 г.), \"Казанова\" (1976 г.), \"Репетиция на оркестъра\" (тв, 1979 г.). Умира на 10 април 1979 г. \r\n \r\n \r\n1900 г. \r\nРоден е Рихард Кун - германски химик и биохимик (работи във ФРГ). Автор е на фундаментални изследвания по химия на растителните пигменти (основно каротиноидите) и витамините (В2 и В6). Лауреат на Нобелова награда за физиология и медицина (1938 г.). Умира на 31 юли 1967 г. в Хайделберг. \r\n \r\n \r\n1884 г. \r\nРоден е Раджендра Прасад - индийски политически деец, президент (1952-1962 г.). Завършва университета в Калкута. През 1911-1916 г. е адвокат във Върховния съд в Калкута, а през 1916-1920 г. - в Патна. През 1911 г. влиза в Индийския национален конгрес (ИНК). Последовател е на М. К. Ганди; участва в национално-освободителното движение на Индия. През 1934 г., 1939 г. и 1947-1948 г. е председател на ИНК. Затварян нееднократно. В състава на Временното правителство на Индия като министър по продоволствието и селското стопанство (1946 г. - януари 1948 г.). През 1946-1950 г. е председател на Учредителното събрание на Индия. След провъзгласяването на Индия за република (1950 г.) е избран за неин временен президент. Умира на 28 февруари 1963 г. в Патна. \r\n \r\n \r\n1883 г. \r\nРоден е Антон Веберн - австрийски композитор и диригент. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.). Умира 15 септември 1945 г. в Митерзил, близо до Залцбург. \r\n \r\n \r\n1857 г. \r\nРоден е Джозеф Конрад (псевд. на Йозеф Теодор Конрад Коженьовски) - английски писател от полски произход. Роден е в Бердичев, Украйна. Създава романите: “Капризът на Олмейра” (1895 г.), “Лорд Джим” (1900 г.), “Сърцето на тъмнината” (1902 г.), “Ностромо” (1904 г.), “Очите на Запада” (1911 г.), “Случай” (1913 г.) и др. Пише разкази, повести и литературна критика. Умира на 3 август 1924 г. в Бишопсбърн, близо до Кентърбъри. \r\n \r\n \r\n1830 г. \r\nРоден е Николай Николаевич Обручев - руски военен и държавен деец, генерал-адютант (1878 г.). Отличава се в Руско-турската война (1877-1878 г.). Отказва да участва в потушаването на Полското въстание (1863-1864 г.). От 1876 г. до 1881 г. е ръководител на Военнонаучния комитет на Главния щаб. Близък сътрудник на А. Милютин. Разработва стратегически план за войната с Турция (1876 г.), който се осъществява през 1877-1878 г. От 1881 г. до 1897 г. - началник на Главния щаб. Член на Държавния съвет (от 1893 г.). От 1897 г. е в оставка. Живее във Франция, в имението на жена си. Умира на 8 юли 1904 г. в имение Жор, департамент Дордон, Франция. \r\n \r\n \r\n1812 г. \r\nРоден е Хенрик Консианс - белгийски писател (пише на холандски език). Автор на исторически романи: “Лъвът на Фландрия” (1838 г.), “Селската война” (1853 г.) и др., в духа на романтизма. Реалистични тенденции се откриват в романа “Сиск ван Роземео” (1844 г.). Умира на 10 септември 1883 г. в Брюксел. \r\n \r\n \r\n1596 г. \r\nРоден е Николо Амати – италиански майстор цигулар, учител на Гварнер и Страдивари. \r\nАмати е италианско семейство на майстори лютиери. Родоначалник е Андреа Амати (ок. 1520 -ок. 1580 г.), майстор на цигулки от класически тип; негови синове са Андреа-Антонио Амати (ок. 1540 - сл. 1600 г.) и Джироламо Амати (1561-1630 г.). Най-известен е синът на Джироламо - Николо Амати (1596-1684 г.), чиито инструменти са особено ценни. \r\n \r\n \r\n1368 г. \r\nРоден е Карл Шести Безумни – крал на Франция в периода 1380 – 1422 г. \r\nПоема трона още като момче. Коронясан е на 25 октомври в Реймс на 11-годишна възраст. До 1388 г. е под покровителството на чичовците си. Умира на 21 октомври 1422 г. \r\n \r\n \r\n На тази дата умират:  \r\n2016 г. \r\nУмира Сидни Нюман Дарби (88г.), американски изобретател, баща на платната за уиндсърфинг. \r\n \r\n \r\n1963 г. \r\nУмира Георги Алексеевич Ушаков - руски изследовател на Арктика, д-р на географските науки. Роден е на 30 януари 1901 г. в с. Лазарево, днешна Амурска област. Работи в Главното управление на хидрометеорологичната служба на СССР (1936-1940 г.), в АН на СССР (1940-1958 г.). През 1926 г. основава и в течение на 3 години управлява първото руско селище на о-в Врангел (дн. Ушаковски). През 1930-1932 г. ръководи експедицията до Северна земя и създава полярната станция “Остров Домашний”. Заедно с геолога Н. Н. Урванцев първи изследва Северна земя и установява, че тя е архипелаг. През 1935 г. ръководи първата руска морска експедиция на ледоразбивача “Садко”. Неговото име носят планина в Антрактида, нос на о-в Врангел, о-в в Карско море, река на о-в Октомврийска революция в Северна земя. \r\n \r\n \r\n1937 г. \r\nУмира Атила Йожев - унгарски поет. Роден е на 11 април 1905 г. в Будапеща. Член на Комунистическата партия от 1930 г. Автор на стихосбирки: \"Аз не викам\" (1924 г.), \"Грацията на нощта\" (1932 г.), \"Много тъжно\" (1936 г.) и др. \r\n \r\n \r\n1894 г. \r\nУмира Робърт Луис Стивънсън – английски писател от шотландски произход. Роден е на 13 ноември 1850 г. Завършва Юридическия факултет на Единбургския университет (1875 г.). Пътешества много. Страда от тежка форма на туберкулоза, от 1890 г. живее на островите Самоа. Първата му книга - “Пентландското въстание” излиза през 1866 г. Световна слава му носи романът “Островът на съкровищата” (1883 г.) – класически образец на приключенската литература. Романи: “Похитеният” (1886 г.), “Владетелят на Балантре” (1889 г.), “Корабокрушенци” (1892 г.), “Катриона” (1893 г.), “Принц Ото” (1885 г.) и “Черната стрела” (1888 г.). Психологическата повест “Странната история на д-р Джекил и мистър Хайд” (1886 г.) дава класическо за английската литература решение на темата за двойника. \r\n \r\n \r\n1892 г. \r\nУмира Афанасий Афанасиевич Фет, Шеншин - руски поет. Роден е на 5 декември 1820 г. в с. Новосьолки, дн. Мценски район, Орловска област. Син на помешчика А. Н. Шеншин и Каролина Фет; записан като син на Шеншин. Когато навършва 14 години се изяснява юридическа незаконност на това записване, което го лишава от дворянски привилегии. През 1844 г. завършва Философския факултет на Московския университет. През 1845 г. постъпва на военна служба, за да получи дворянско звание. “Лирически пантеон” (1840 г.) е първият му сборник със стихове. От началото на 60-те години в поредица от публицистични статии защитава помешчиците. Излиза в оставка и живее в селското си имение. В края на живота си се завръща към литературата и издава 4 сборника със стихове под общото заглавие “Вечерни огньове” (1883-1891 г.). Фет е защитник на доктрината за “чисто изкуство”, избягва проблемите на социалната действителност и най-горещите въпроси на времето. Поезията му е мелодична (много от стиховете му са текстове за музикални произведения); своебразието на неговия психологизъм е в пресъздаването на мимолетните душевни настроения и състояния. Превежда съчинения от Хораций, Овидий, Гьоте и др. древни и нови поети. Прави първия превод на руски език на трактата на А. Шопенхауер “Светът като воля и представа” (1881 г.). Автор на мемоарите: “Моите спомени” (ч. 1-2, 1890 г.) и “Ранните години на моя живот” (публ. 1893 г.). \r\n \r\n \r\n1882 г. \r\nУмира Сергей Генадиевич Нечаев - руски революционер. Роден е през 1847 г. в Иваново. Създава тайната терористична организация \"Народна разправа\" (1869 г.) за борба с царизма. Издига идеята за т. нар. \"казармен комунизъм\". Емигрира в чужбина (дек. 1869 г.) след разгрома на организацията. Поддържа връзка с Хр. Ботев. Арестуван от швейцарски власти в Цюрих (1872 г.) и предаден на руското правителство. Осъден е на 20 години каторга. Автор на \"Катехизис на революционера\". \r\n \r\n \r\n1854 г. \r\nУмира Йохан Петер Екерман - германски литератор. Роден е на 21 септември 1792 г. във Винзен, Бавария. Секретар и приятел на Й. В. Гьоте. През 1821-1823 г. изучава литература и естетика в Гьотингенския университет. Издава \"Разговори с Гьоте от последните години от неговия живот\" (ч. 1-3, 1837-1848 г.) - най-пълният е художествен завършен документ сред всички мемоари за поета. Занимава се също с архива на Гьоте и подготовката на неговите съчинения за печат. Автор на лирически сборници (1821 г., 1838 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.12.03", "title": "Денят 3 декември в световната история"}
{"url": "http://www.focus-news.net/news/2019/12/03/2725500/v-umbal-burgas-e-vazniknal-intsident-s-mazh-darzhal-gazov-pistolet.html", "text": "На 02.12.т.г. около 10.50 часа в Пето Районно управление - Бургас е получено съобщение за инцидент пред кабинет 240 в ДКЦ -1 в сградата на УМБАЛ – Бургас, при който 53-годишен криминално проявен мъж от Бургас в явно нетрезво състояние, държал пистолет. Това съобщиха от  ОДМВР-Бургас . \r\n \r\nМъжът е задържан, като от него е иззет газов пистолет с патрон в цевта заедно с 10 патрона към него. 53-годишният мъж е тестван с дрегер за употреба на алкохол, като апаратът отчел - 2,65 промила. Задържан е за срок от 24 часа с полицейска заповед. По случая е образувано досъдебно производство.", "date": "2019.12.03", "title": "В УМБАЛ-Бургас е възникнал инцидент с мъж държал газов пистолет"}
{"url": "http://www.focus-news.net/news/2019/12/03/2725498/na-mesta-v-oblast-burgas-prevalyava-i-patnite-nastilki-sa-mokri.html", "text": "На места в област Бургас превалява и пътните настилки са мокри. Това съобщиха за  Радио \"Фокус\" Бургас  от Областно пътно управление. Водачите да се движат с повишено внимание и съобразена скорост.  \r\n \r\nНатоварен е трафикът в град Бургас. Интензивно е движението по централните булеварди „Стефан Стамболов“, „Демокрация“ и „Тодор Александров“. По-интензивен е трафикът към ж.к „Меден Рудник“ по бул. „Захари Стоянов“. Натоварено е движението и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\n \r\nМария КУРТЕВА", "date": "2019.12.03", "title": "На места в област Бургас превалява и пътните настилки са мокри"}
{"url": "http://www.focus-news.net/news/2019/12/03/2725504/zaledeni-na-mesta-sa-patnite-nastilki-v-planinskite-rayoni-na-plovdivska-oblast.html", "text": "Натоварено е движението по основните направления в Пловдивска област към този час. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Съединение, Пловдив-Карлово и Пловдив-Пазарджик. Пътните настилки са предимно сухи, частично мокри по високите места, на места заледени и обработени за движение при зимни условия. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. \r\n \r\nДвижението по пътя Девин-Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 до 17.00 часа. Участъкът е сигнализиран с пътни знаци. Обходният маршрут за водачите е по пътя Девин-Смолян-Асеновград-Пловдив и обратно. Срокът за извършването на дейностите е до 6 декември. До 31 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Също до края на годината движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. \r\n \r\nЗабранено остава движението на камиони с височина над 4 метра през тунелите по пътя Асеновград-Нареченски бани. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по пътя Поповица-Садово-Кочево-Болярци. Повишена е опасността от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. Проходът Троян-Кърнаре е отворен за движение на всички моторни превозни средства. \r\n \r\nИнтензивен трафик се отчита и на територията на град Пловдив към този час. Задръствания се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела, при Баня Старинна и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са предимно сухи и нормално проходими. \r\n \r\nТони МИХАЙЛОВ", "date": "2019.12.03", "title": "Заледени на места са пътните настилки в планинските райони на Пловдивска област"}
{"url": "http://www.focus-news.net/news/2019/12/03/2725505/kmetat-yordan-yordanov-e-preizbran-za-predsedatel-na-sdruzhenie-regionalno-upravlenie-na-otpadatsite-dobrich.html", "text": "Кметът Йордан Йорданов е преизбран за председател на Сдружение „Регионално управление на отпадъците – Добрич“, съобщиха от  Общината . На Общо събрание, проведено в края на месец ноември, кметът на Добрич Йордан Йорданов е преизбран за председател на Сдружение „Регионално управление на отпадъците – Добрич“. Срокът, за който ще бъде председател на Сдружението, съвпада с мандата му на кмет. В рамките на Общото събрание са приети и решения, свързани с общините Балчик и Тервел. В рубриката „Новини“ Община Добрич е публикувал протокола от проведеното Общо събрание.", "date": "2019.12.03", "title": "Кметът Йордан Йорданов е преизбран за председател на Сдружение „Регионално управление на отпадъците – Добрич“"}
{"url": "http://www.focus-news.net/news/2019/12/03/2725503/sportno-razvlekatelno-programa-za-detsa-i-mladezhi-v-neravnostoyno-polozhenie-shte-se-provede-v-haskovo-po-povod-svetovniya-den-na-horata-s-uvrezhdaniya.html", "text": "По повод Световния ден на хората с увреждания Община Хасково организира от 10.00 часа в зала „Дружба“ спортно-развлекателно програма за деца и младежи в неравностойно положение. Това съобщиха от пресцентъра на  Общината . В нея ще участват деца и младежи от социалните заведения в Хасково, както и техни връстници от социалните центрове в Димитровград, Харманли и Кърджали. \r\n \r\nНа 3 декември от 11.00 часа в ДКТ „Иван Димов“ е началото на концерт по повод Международния ден на хората с увреждания. В него участват Народен оркестър при община Хасково, формация „Гайдари“, изпълнители от социалните сдружения, дуо „Рокива“ и ПТА „Хасково“ с ръководител Ана Димитрова.", "date": "2019.12.03", "title": "Спортно-развлекателно програма за деца и младежи в неравностойно положение ще се проведе в Хасково по повод Световния ден на хората с увреждания"}
{"url": "http://www.focus-news.net/news/2019/12/03/2725506/finlandskoto-predsedatelstvo-shte-predstavi-kompromisno-predlozhenie-za-byudzheta-na-es.html", "text": "Финландското председателство на ЕС ще предложи увеличаване на вноските на държавите-членки в бюджета на ЕС от 1% от БВП на 1,08%, пише порталът   EurActiv , като се позовава на информация на Reuters. Това е по-малко от 1,3 %, което препоръчва Европейският парламент, но по-голямо от 1 %, което Германия поиска.  \r\n \r\nПредложението трябва да бъде внесено на последната среща на върха на ЕС за 2019 г., която ще се проведе на 12 и 13 декември. \r\n \r\nПредложението е представено, тъй като ЕС трябва да договори седемгодишния бюджет през 2021 г. Текущият бюджет за 2014-2020 г. включва Обединеното кралство-вторият най-голям вносител в бюджета. Брекзит налага трудни преговори, които имат значително отражение върху разходите.  \r\n \r\nУрсула фон дер Лайен планира повече разходи да бъдат изразходвани за управлението на миграция, борбата с изменението на климата и подобряване на цифровата икономика, което може да доведе до допълнителен натиск върху финансирането. \r\n \r\n : Мария Факова", "date": "2019.12.03", "title": "Финландското председателство ще представи компромисно предложение за бюджета на ЕС"}
{"url": "http://www.focus-news.net/news/2019/12/03/2725492/komisiyata-za-borba-s-koruptsiyata-shte-izslusha-kandidatite-za-predsedatel-na-antikoruptsionniya-organ.html", "text": "Комисията за борба с корупцията, конфликт на интереси и парламентарна етика ще проведе заседание.  Това предвижда програмата за работа на  комисията . Заседанието ще се проведе от 9.00 ч. в зала „Запад“. На заседанието ще бъдат изслушани кандидатите за председател на КПКОНПИ. Срокът, в който парламентарните групи и народните представители можеха да предлагат кандидатури, бе до 20 ноември 2019 г. В този срок постъпиха две кандидатури. От управляващата коалиция предложиха досегашния главен прокурор Сотир Цацаров. От ПГ на „Воля – Българските родолюбци“ издигнаха кандидатурата на Симеон Найденов.  \r\n \r\nПроцедурните правила предвиждат изслушването на кандидатите да се проведе на открито заседание на комисията, което се излъчва в реално време чрез интернет страницата на Народното събрание. Гласуването и изборът на председател на Антикорупционната комисия ще бъде извършено от парламента. Съгласно правилата гласуването ще се проведе поотделно за всеки кандидат по поредността, определена в списъка. За избран се смята кандидатът, получил повече от половината от гласовете на присъстващите народни представители. Ако няколко кандидати са получили повече от половината от гласовете на присъстващите народни представители, избран е кандидатът получил най-много гласове „за“. В случаите, когато никой от кандидатите не получи необходимите гласове, правилата предвиждат да се проведе повторно гласуване, в което да участват двамата кандидати, получили най-много гласове „за“. Ако и при повторното никой от тях не получи необходимите гласове, парламентът приеме решение за откриване на нова процедура за избор.", "date": "2019.12.03", "title": "Комисията за борба с корупцията ще изслуша кандидатите за председател на Антикорупционния орган"}
{"url": "http://www.focus-news.net/news/2019/12/03/2725511/poradi-magla-vidimostta-v-prohoda-shipka-e-ogranichena-do-100-metra.html", "text": "Поради мъгла, видимостта в прохода „Шипка“ е ограничена до 100 метра, каза за  Радио „Фокус“  дежурният в Областно пътно управление – Стара Загора. Пътните настилки са частично заледени и обработени. \r\n \r\nДобра е видимостта в Прохода на Републиката, пътните настилки са сухи. Сухи са пътните настилки на автомагистралите „Тракия“ и „Марица“ , както и на територията на останалата част от област Стара Загора. \r\nОт Областно пътно управление апелират към шофьорите да се придвижват с повишено внимание в пътните участъци Сърнево – Хан Аспарухово, където се извършва изсичане на крайпътна растителност и Стара Загора – Чирпан, където се полага хоризонтална маркировка. \r\nСлавяна ГАЙДАРОВА", "date": "2019.12.03", "title": "Поради мъгла, видимостта в прохода „Шипка“ е ограничена до 100 метра"}
{"url": "http://www.focus-news.net/news/2019/12/03/2725507/pregled-na-osnovnite-temi-v-dobrudzhanskiya-pechat.html", "text": "„Албена е сред 10-те най-добри СПА дестинации на HOT SPRINGS SPA“, съобщава вестник  „Нова добруджанска трибуна“ . Ваканционното селище е отличено на престижния фестивал в Китай, който се провежда за четвърта поредна година. Сред отличените са още три комплекса в Европа - Хевиз в Унгария, Виши във Франция и Бад Пирмот в Германия. Това е поредно отличие за Албена като СПА дестинация през тази година. За трета поредна година продължава съвместната кампания между БЧК и „Билла България“, съобщава изданието. Набират се пакетирани хранителни продукти за подпомагане на уязвими групи от нуждаещи се граждани. Цяла страница всекидневникът посвещава на Адриана Будевска. Навършват се 120 години от нейния театрален дебют. Материалът е озаглавен „Обичах повече от себе си, да, повече от себе си, театъра!“. Това е продължение от брой 201.  „В Добрич започват проверки на общински жилища, чиито наематели пребивават в чужбина“, съобщава още изданието. Според Общината настанени в общински жилища, които отиват за по-дълго време зад граница, трябва да подадат декларация, като не могат да държат празни апартаментите повече от 6 месеца. „Откриха коледния базар“, съобщава  вестник „Добруджанска трибуна“ . 14 участника ще се борят да спечелят сърцата на минувачите с лакомства и напитки. От 2 декември до 3 януари площад „Свобода“ се превръща в коледен базар. Ароматът на типично коледни храни и горещи напитки създава атмосфера, характерна за празника. Малки дървени къщички, украсени с най-различни светлинки радват минувачите. Една от къщичките на пазара е на социалното предприятие в село Джурово, Община Правец. Целта е да интегрира хора предимно от ромски произход. В рубриката „Новини“ – „Кмета на Каварна кани гражданите за актуализация на бюджета на общината“. До края на работния ден на девети декември в деловодството на общината или на електронната й страница могат да се входират становища и предложения по актуализацията. Според кмета Елена Балтаджиева към днешна дата Община Каварна има дефицит над 3,5 милиона лева. Те са заварено наследство от предишния кмет Нина Ставрева. От спортната страница – „Петър Шопов е новият старши треньор на „Добруджа 07“. Това става след като досегашният наставник Пламен Христов е освободен. Вчера на обяд президентът на волейболен клуб „Добруджа 07“ Веселин Велев е подписал неговото назначение начело на тима до края на сезона.", "date": "2019.12.03", "title": "Преглед на основните теми в добруджанския печат"}
{"url": "http://www.focus-news.net/news/2019/12/03/2725508/mokri-i-hlazgavi-sa-patishtata-v-oblast-shumen.html", "text": "Мокри и хлъзгави са пътищата в област Шумен, предаде репортер на  Радио \"Фокус\"- Шумен . Времето е облачно, дъждовно, температурата на въздуха е между 0 и 2 градуса. Натоварен е трафикът по централните гравски булеварди в Шумен, в района на Хирургическия блок, както и в посока Индустриална зона. Светофарните уредби в града функционират без промяна. Няма въведени нови ограничения при движението по републиканската пътна мрежа в региона. Ришки проход е отворен без отраничения. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\n \r\nИвелина ИВАНОВА", "date": "2019.12.03", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/12/03/2725502/4-katastrofi-sa-registrirani-prez-izminaloto-denonoshtie-v-burgas.html", "text": "4 катастрофи са регистрирани през изминалото денонощие в Бургас. Това съобщиха за  Радио \"Фокус\" - Бургас  от Общината. От инцидентите има двама пострадали, но без опасност за живота, при останалите пътни инциденти са нанесени само материални щети.  \r\n \r\nНе са подавани сигнали за бедствия, аварии или пожари.  \r\nМария КУРТЕВА", "date": "2019.12.03", "title": "4 катастрофи са регистрирани през изминалото денонощие в Бургас"}
{"url": "http://www.focus-news.net/news/2019/12/03/2725509/vavezhda-se-vremenna-organizatsiya-na-dvizhenieto-v-sofiya-za-zasnemane-na-televizionen-serial.html", "text": "Въвежда се временна организация на движението в София за заснемане на телевизионен сериал. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- От 06.00 до 13.30 часа на 3 декември 2019 г. на ул. „Сан Стефано“ 27.  \r\n \r\nОт 07.00 до 14.00 часа на 4 декември 2019 г.:  \r\n- на ул. „Врабча“ между ул. „Г. С. Раковски“ и ул. „Париж“;  \r\n- на ул. „Париж“ между ул. „Врабча“ и бул. „Кн. Ал. Дондуков“.  \r\n \r\nОт 18.30 до 22.00 часа на 5 декември 2019 г.:  \r\n- на пл. „Папа Йоан Павел“ ;  \r\n- на ул. „Калиакра“ между пл. „Папа Йоан Павел“ и ул. ул. „Цанко Церковски“.", "date": "2019.12.03", "title": "Въвежда се временна организация на движението в София за заснемане на телевизионен сериал"}
{"url": "http://www.focus-news.net/news/2019/12/03/2725513/mariyana-popova-nimh-valezhi-ot-snyag-se-ochakvat-okolo-10-dekemvri-no-zaradi-polozhitelni-temperaturi-snezhnata-pokrivka-nyama-da-se-zadarzhi-za-dalgo.html", "text": "Валежи от сняг се очакват около 10 декември, но заради положителни температури снежната покривка няма да се задържи задълго. Това каза в сутрешния блок  „Добро утро, България“  на  Радио „Фокус“  Марияна Попова, синоптик от Националния институт по метеорология и хидрология. Тя обясни, че в следващите часове предстои промяна на времето.  \r\n \r\n„Ще бъде облачно, на много места с валежи. Все още температурите са високи, но с умерен северозападен вятър ще нахлува студен въздух и отначало в Северна България, а по-късно вечерта и на места в Южна България, дъждът ще се премесва и ще преминава в сняг. Но през нощта валежите бързо ще спрат и през следващите дни ще бъде студено, но без валежи“, уточни синоптикът. \r\n \r\nМарияна Попова допълни, че опасните явления през днешния ден са свързани най-вече с прехода от дъжд към сняг, при което на много места ще има заледявания. Валежи се очакват и около 7 и 8 декември, но те ще слаби и предимно от дъжд. \r\n \r\n„В периода между 10 и 15 декември времето отново ще бъде динамично и с чести валежи, но с температури близки, но по-високи от нулата, дори и за кратко дъждът да премине в сняг в Северна и Западна България, снежна покривка не се очаква да се задържи. През третото десетдневие ще бъде предимно облачно и по -студено, но без съществени валежи“, каза още Марияна Попова. \r\n \r\nАстрономическата зима започва на 22 декември в 6 часа и 19 минути. \r\n \r\nПрез декември най-високите температури ще бъдат между 10 и 15 градуса и ще бъдат отчетени през първата половина на месеца. Най-ниските температури - между минус 11 и минус 6 градуса, ще бъдат отчетени през втората половина на декември, когато времето ще бъде по-студено и нощното изстиване ще бъде по-дълго, допълни Марияна Попова. \r\nМарияна ВАЛЕНТИНОВА", "date": "2019.12.03", "title": "Марияна Попова, НИМХ: Валежи от сняг се очакват около 10 декември, но заради положителни температури снежната покривка няма да се задържи за дълго"}
{"url": "http://www.focus-news.net/news/2019/12/03/2725499/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка със строително-монтажни работи на ул. „Д-р Петър Дертлиев“ в жк. „Люлин 5“ се налага спиране на водоподаването от 08:00  до 20:00 часа на клиентите на „Софийска вода”, живеещи: бл. 546, бл. 561, бл. 562, бл. 563, бл. 564, бл. 565. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на последната спирка на автобус № 310. \r\n \r\nВъв връзка с изграждане на ново сградно водопроводно отклонение на ул. „Пиърс О‘Махони“ жк. „Лагера“ се налага спиране на водоподаването от 10:00  до 22:00 часа на клиентите на „Софийска вода”, живеещи в района на: ул. „Пиърс О‘Махони“ и блок 60 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиърс О‘Махони“ ъгъла с ул. „Троянски проход“. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.12.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/12/03/2725512/mokri-sa-patnite-nastilki-vav-veliko-tarnovo-i-golyama-chast-ot-oblastta.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново .  Настилките в града са мокри, времето-облачно, но без валежи. \r\n \r\nУсловията за пътуване в останалата част от областта са нормални за сезона. Около водните басейни и в котловините видимостта е намалена. Пътищата са мокри, а движението - натоварено. Нови  въведени ограничения във Велико Търново и региона няма. Екипи на полицията следят за правилното протичане на движението. Патрули има на входовете и изходите на старата столица, както и в по-натоварените участъци от първокласната и второкласна пътна мрежа в областта.  \r\n \r\nОтворен за движение е Прохода на Републиката, но там все още е в сила предупреждението за опасност от падащи камъни.  \r\n \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020-та.  \r\n \r\nВ едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 20 декември.  \r\n \r\nРемонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до 20 декември. \r\n  \r\nЛуиза ТРАНЧЕВА", "date": "2019.12.03", "title": "Мокри са пътните настилки във Велико Търново и голяма част от областта"}
{"url": "http://www.focus-news.net/news/2019/12/03/2725514/akatist-na-sv-bogoroditsa-vsetsaritsa-shte-bade-otsluzhen-v-sofiyskiya-hram-vazdvizhenie-na-chestniya-i-zhivotvoryasht-krast-gospoden.html", "text": "Вечерня с Акатист на  св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”, кв. \"Лозенец\", предаде репортер на  Агенция \"Фокус\" . Това ще стане пред копието на чудотворната икона св. Богородица Всецарица от Ватопедския манастир на Света Гора, Атон, която притежава храма. Вечерното богослужение е с начален час 17.00.  \r\nНикола ПЕТКОВ", "date": "2019.12.03", "title": "Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”"}
{"url": "http://www.focus-news.net/news/2019/12/03/2725517/remonti-ogranichavat-dvizhenieto-po-nyakolko-patni-otsechki-v-pazardzhishko.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са  сухи, в планинската част заледени. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци.  \r\n \r\nДвижението по пътя Велинград - Сърница от 6 км до32 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност „Превала“ - Доспат – Сърница. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\n \r\nВ Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.12.03", "title": "Ремонти ограничават движението по няколко пътни отсечки в Пазарджишко"}
{"url": "http://www.focus-news.net/news/2019/12/03/2725510/pregled-na-temite-v-burgaskiya-pechat.html", "text": "\"Алкохолиците по улиците - грижа на полиция и лекари\" е водещото заглавие на днешния брой на вестник  \"Черноморски фар\"  и темата на деня. По трима-четирима минават на седмица през спешен център. Униформени ги прибират за дребно хулиганство или ги водят по домовете им. Всеки втори българин е в начална фаза на алкохолизъм, твърдят експерти, пише още вестникът.  \r\n \r\n\"14% по-малко са кацналите самолети на летище Бургас\" е друго заглавие от страниците на вестника. Туоператорите и агенти определят сезона като противоречив, пояснява статията. \"Засилени проверки на предлаганата риба преди Никулден\" е още едно заглавие от страниците на ежедневника. Започнаха засилени проверки от страна на експертите от Агенцията по храните на обекти за отглеждане на аквакултури, за производство и търговия с риба и рибни продукти, заведения за обществено хранене, складове, пазари и борси в цялата страна, уточнява материалът.  \r\n \r\n\"Народни танци от Бургаско видяха в подножието на Алпите\" е още едно заглавие. Изложба представя коледната ни традиция в Австрия, пише още вестникът. Интервюто в днешния брой е с актьора Стоян Алексиев.", "date": "2019.12.03", "title": "Преглед на темите в бургаския печат"}
{"url": "http://www.focus-news.net/news/2019/12/03/2725515/vavezhda-se-vremenna-organizatsiya-na-dvizhenieto-v-sofiya-za-zasnemane-na-reklamen-klip.html", "text": "Въвежда се временна организация на движението в София за заснемане на рекламен клип. Това съобщиха от пресцентъра на  Столична община .  \r\n   \r\nОт 05.00 до 20.00 часа на 3 декември 2019 г. се забранява  престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва:  \r\n- на ул. „Шипка“ между бул. „Сан Стефано“ и ул. „Проф. Асен Златаров“;  \r\n- на ул. „Васил Априлов“ между ул. „Велико Търново“ и ул. „Шейново“.+", "date": "2019.12.03", "title": "Въвежда се временна организация на движението в София за заснемане на рекламен клип"}
{"url": "http://www.focus-news.net/news/2019/12/03/2725523/nimh-zhalt-kod-za-opasno-vreme-e-obyaven-za-17-oblasti-v-stranata.html", "text": "Жълт код за опасно време е обявен за 17 области в страната. Това сочи справка на сайта на  Националния институт по метеорология и хидрология . Областите, за които е обявен жълт код са: Шумен, Разград, Търговище, Велико Търново, Габрово, Ловеч, Враца, Монтана, София град, София област, Пловдив, Кърджали, Смолян, Благоевград, Кюстендил, Перник и Пазарджик. Жълтият код за опасно време означава, че със застудяването в планинските части от областите, в които е обявен, дъждът ще преминава в сняг. Ще се образува тънка снежна покривка между 1 и 4 см. Има риск от заледяване по пътищата.", "date": "2019.12.03", "title": "НИМХ: Жълт код за опасно време е обявен за 17 области в страната"}
{"url": "http://www.focus-news.net/news/2019/12/03/2725519/klipovete-ot-proekta-s-glasa-na-burgas-shte-badat-predstaveni-v-burgas.html", "text": "Клиповете от проекта „С гласа на Бургас” ще бъдат представени в Бургас на 3 декември. Това съобщиха от пресцентъра на  Община Бургас . Ще прозвучат въздействащите гласове на Тони Димитрова, популярната сред бургаската бохема Елка Стоянова - писател и юрист, примата на бургаския театър Димитрина Тенева, талантливите актьори Тони Минасян, Никола Парашкевов и Ива Папазова. Те ще рецитират стихове на Христо Фотев, Петя Дубарова, Невена Елисеева, Ваньо Вълчев и Венда Райкова.  \r\n \r\nПремиерата на проекта \"С гласа на Бургас\" ще е в КЦ \"Морско казино\". Събитието ще започне от 18.30 часа в зала \"Георги Баев\". \r\n \r\nПроявата се реализира от Община Бургас в партньорство с Яна Вълчева, Пейо Пеев и Нивелин Мирков. Това е екипът, който екранизира стихотворения от любими бургаски поети, в изпълнение на въздействащите гласове на редица именити жители на Бургас. \r\nПървият клип от поредицата беше представен в началото на лятото. \r\n \r\nОфициални гости на събитието другата седмица ще бъдат Елица Дубарова, Ваньо Вълчев и Венда Райкова, както и повечето от участниците в проекта. \r\n \r\nПианото на Тончо Русев ще засвири отново под виртуозните пръсти на голямата бургаска пианистка Рада Чомакова. \r\n \r\nВ събитието ще участва мажоретният състав на ДГ \"Вълшебство\", както и първокласниците Марион Дачева и Валентин Вълчев от ОУ \"Братя Миладинови\". \r\n \r\nСъбитието е част от Никулденската програма на Община Бургас. Входът е свободен, но местата са ограничени.", "date": "2019.12.03", "title": "Клиповете от проекта „С гласа на Бургас” ще бъдат представени в Бургас"}
{"url": "http://www.focus-news.net/news/2019/12/03/2725521/na-4-dekemvri-pravoslavnata-tsarkva-proslavya-sveta-velikomachenitsa-varvara.html", "text": "Всяка година на 4 декември Православната църква прославя света великомъченица Варара. По този повод в софийския храм \"Преображение Господне\" кв. Лозенец, където се съхранява частица от нейните свети мощи, днес от 17.30 часа ще бъде отслужена Архиерейска вечерня, предаде репортер на  Агенция \"Фокус\" . С благословението на Негово светейшество Българския патриарх и Софийски митрополит Неофит, тя ще бъде  оглавена от Негово преосвещенство Белоградчишкия епископ Поликарп - викарий на Софийския митрополит. Утре сутринта от 9.00 часа, ще бъде отслужена Архиерейска света Литургия, оглавена от епископ Поликарп. По време на празничните служби православните християни ще могат да се поклонят на частицата от мощите на св. Варвара, която се съхранява в храма.   \r\nНикола ПЕТКОВ", "date": "2019.12.03", "title": "На 4 декември Православната църква прославя света великомъченица Варвара"}
{"url": "http://www.focus-news.net/news/2019/12/03/2725524/mokri-sa-patishtata-v-sliven-i-oblastta-nyama-vavedeni-dopalnitelni-ogranicheniya.html", "text": "Мокри и хлъзгави са  пътните настилки в Сливен и областта. Няма въведени допълнителни ограничения. Движението по пътищата е натоварено, но без проблеми и задръствания, съобщиха от  Областно пътно управление - Сливен. \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.12.03", "title": "Мокри са пътищата в Сливен и областта, няма въведени допълнителни ограничения"}
{"url": "http://www.focus-news.net/news/2019/12/03/2725525/???????%20??%20?????????%20????%20?%20?????????%20?????.html", "text": "„Нешка Робева:Дано кметът изпрати шуменските момичета за гала шоуто ни в НДК“, е водещото заглавие във  вестник „Шуменска заря“ . Запомнящо се беше участието на децата от СКХГ „Ритмик” в спектакъла на Нешка Робева „Шоу без име” в зала „Арена Шумен“. „Със събрани 1800 подписа пенсионерите изчакват“, пише изданието. До снощи, пред сградата на областната управа в Шумен, над 1800 пенсионери и граждани от Шуменска област подкрепиха с подписите си протеста на Сдружението „Съюз на пенсионерите 2004 – Шумен“. Под призива „Преизчисляването на пенсиите – условие за справедливост и нормален живот на възрастните хора!“ възрастните хора настояха в „Бюджет 2020“ да се заделят необходимите средства за преизчисляване на пенсиите със средния осигурителен доход за 2018 г. „Над 10 000 социално слаби получават пакети с храни“, информира ежедневникът.  10 593 социално слаби жители на Шуменска област получават хранителни продукти, за да изкарат по–леко зимата. Право на помощ имат жителите, които получават доходи под границата на бедността. Хранителните продукти са по ОП „Храни“, съфинансирана от Фонда за европейско подпомагане на най-нуждаещи се лица и Българският Червен кръст. „Конкурс “Приложното изкуство в народните обичаи от Коледа до Васильовден”, е акцент от стр. 2 в броя. За двадесет и трета година Центърът за подкре па за личностно развитие - ОДК „Анастас Стоянов“ в Шумен обявява конкурса “Приложното изкуство в народните обичаи от Коледа до Васильовден”. В него могат да участват ученици от 6 до 18 годишна възраст. Целта на творческата надпревара е да съхрани и популяризира българските народни обичаи, да стимулира интереса на участниците към богатото наследство на народното приложно изкуство. „В Каолиново не се притесняват от зимните предизвикателства“, пише всекидвевникът. Община Каолиново не се притеснява от зимата. Има достатъчно техника и средства да се справим с тежките зимни условия“, заяви кметът на общината Нида Ахмедов. Проведено е заседание на Общинския щаб за противодействие на бедствията и авариите. До края на годината има сключен договор с фирма за зимно почистване, в края е процедурата за избор на фирма за зимно почистване за следващата година.", "date": "2019.12.03", "title": "Преглед на основните теми в шуменския печат"}
{"url": "http://www.focus-news.net/news/2019/12/03/2725527/normalno-natovaren-e-trafikat-na-granichnite-punktove-kulata-i-ilinden.html", "text": "Нормално натоварен е трафикът на ГКПП „Кулата“. Това съобщиха за  Радио „Фокус“ - Пирин  от Главна дирекция „Гранична полиция“.  \r\n \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ трафикът също се извършва без проблеми. Спокойна е и обстановката на пунктовете „Златарево“ и „Станке Лисичково“.  \r\n \r\nЛивия НИНОВА", "date": "2019.12.03", "title": "Нормално натоварен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/12/03/2725528/pregled-na-osnovnite-temi-vav-varnenskiya-pechat.html", "text": "ВАС даде свободен режим за автомобилите в Салтанат, четем на първа страница в днешния брой на в.   „Черно море“  . Върховният административен съд на Република България с Определение  от  XI  2019 г. нарежда да се прекратят безусловно действията на кмета на община Варна и на служители при звено „Общинска полиция” - Варна, изразяващи се в поставяне и държане на нови пътни знаци „В2“ и „Т17” в началото на пътя от бул. „Княз Борис ,“, при КПП „Делфинариум“, м. Салтанат, гр. Варна, както и действия на служители на звено „Общинска полиция” – Варна, по осъществяване на контрол за спазване на забраната за движение на МПС на територията на м. Салтанат, гр. Варна. С това свое разпореждане ВАС ОТМЕНЯ Разпореждане 12646 от 19.IX.2019 г. на Административен съд – Варна, по адм. Дело 2624/2019 г. В мотивите си Върховният административен съд сочи, че от представените по делото доказателства се установява, че е започнала процедура по одобряване на общ административен акт, а именно: промени (актуализация) в Генералния план за организация на движението на територията на община Варна, но процедурата не е приключила и няма издаден административен акт. Следователно, и извършваната контролна дейност от служителите на „Общинска полиция“ – Варна, във връзка с тези знаци не се основава на административен акт или закон. Определението е окончателно и не подлежи на обжалване. \r\nБългарската агенция по безопасност на храните (БАБХ) започна засилени проверки на обекти за отглеждане на аквакултури, за производство и търговия с риба и рибни продукти, заведения за обществено хранене, складове, пазари и борси в цялата страна, пише още в днешния брой в. „Черно море“. Това съобщиха от институцията. Тематичните проверки за Никулден са свързани с интензивното предлагане и търсене на храни за празника и се провеждат съвместно с Изпълнителната агенция по рибарство и аквакултури и Комисията за защита на потребителите. Обект на засиления контрол ще бъдат документите за произход и безопасност на рибата, спазването на сроковете и условията на съхранение, правилното етикетиране на продуктите, регистрацията на обектите, съответствието на сградов фонд и оборудване със законодателството за храните. \r\nНа 5 декември (четвъртък) от 11 часа във Военноморския музей ще бъде открита традиционната годишна изложба „По пътя към морската история 2019“, която представя постъпилите през годината дарения в музейния фонд. Експозицията включва артефакти на емблематични и малко познати за българската история личности, техника и снаряжение. Сред експонатите се отличават рядък немски подводничарски знак от периода на Първата световна война, какъвто са имали някои от първите български подводничари, преминали подготовката си в Германия, прибор за управление на стрелба – част от оборудването на военни кораби в края на XX век и модел на китайски кораб, тип разрушител.", "date": "2019.12.03", "title": "Преглед на основните теми във варненския печат"}
{"url": "http://www.focus-news.net/news/2019/12/03/2725526/", "text": "„С 10% скачат заплатите във Великотърновския университет“ е заглавие от първа страница на областния всекидневник  „Янтра ДНЕС” .  С 10% се очаква да бъдат увеличени заплатите на преподавателите и служителите във ВТУ „Св. Св. Кирил и Методий“ от 1 януари 2020 година, съобщи ректорът на Университета проф. Христо Бонджолов. Това ще стане при положение, че от Министерство на образованието и науката потвърдят с писмо своето намерение за увеличение на субсидиите за ВТУ с 1 млн. лв.  … Кога се очаква потвърждението и повече за финансовото състояние на образователната институция, прочетете на страниците на изданието. \r\n \r\n„Великотърновци останаха без парно“, пише още вестникът. Абонатите на „Топлофикация-ВТ“ останаха на студено за два дни, сигнализираха граждани в редакцията на „Янтра ДНЕС“. Проблемът е от събота, когато се оказва, че водата постъпва в абонатните станции с температура около 43 градуса при оптимални стойности от 55-60 градуса и на практика не може да затопли радиаторите  … Решен ли е вече проблемът и какъв е коментарът на топлофикационното дружество, можете научите от вестника.  \r\n \r\n„Разкриха кражба на 1700 долара и преносим компютър“ е новина от криминалната хроника.  \r\nСтраница пета ни разказва за колекция от над 100 плочи с рок музика, която притежава етнологът д-р Миглена Петкова . „Треньорът на „Етър“ Росен Кирилов подаде оставка“ е новина от спортните страници.  \r\n \r\n„Учителка в … детска градина заловена с кокаин за 5000 лв. при ювелирна полицейска акция“  е заглавие от другия областен ежедневник  „Борба“ .  Учителка в детска градина във Велико Търново е арестувана при ювелирна операция на Сектор „Противодействие на криминалната престъпност“ при ОДМВР в неделя следобед в Шереметя. Тогава е извършена проверка на лек автомобил „Рено“… Повече за акцията и заловената преподавателка, прочетете на първа страница на вестника.  \r\n \r\n„Започва пълен ремонт на главната улица „България“, паралелно правят и две кръгови кръстовища“ е друга новина от днес. Община Велико Търново обяви обществена поръчка за избор на изпълнител на пълен ремонт на главната градска улица „България“. Предвидена е нова организация на движението, нови светофарни уредби със система за приоритетно пропускане на градски автобуси и нови спирки с информационни табла, захранвани със слънчева енергия …  Повече за предстоящите ремонти прочетете във вестника.  \r\nВ днешното издание има материал и за Мануела Попова от Лясковец, която получи награда за най-добър млад маркетолог у нас.   \r\n„19-годишен спипан да шофира надрусан“ е новина от криминалната хроника. „Росен Кирилов хвърли оставка, Калоян Чакъров ще води отбора до изора на старши треньор 0“ е заглавие от спортните страници.", "date": "2019.12.03", "title": "Преглед на основните теми във великотърновския печат"}
{"url": "http://www.focus-news.net/news/2019/12/03/2725529/protothema-gartsiya-kiriakos-mitsotakis-shte-bade-na-raboten-obyad-s-donald-tramp.html", "text": "Министър-председателят на Гърция Кириакос Мицотакис ще присъства на работен обяд в рамките на срещата на върха на НАТО, заедно с президента на САЩ Доналд Тръмп и европейските лидери, които харчат значително средства за закупуване на оръжия, според информация на правителствени служители, пише електронното издание на вестник  Protothema . \r\n \r\nСъщите източници споделят, че българските, румънските и латвийските лидери ще са сред присъстващите на обяда, но вероятно не и турският президент Реджеп Тайип Ердоган.  \r\n \r\nМеждувременно правителствените служители не потвърждават, че срещата между Мицотакис и Тръмп в Белия дом ще се проведе на 7 януари, но заявиха, че това е една от предложените дати.  \r\n \r\n \r\n : Мария Факова", "date": "2019.12.03", "title": "Protothema (Гърция): Кириакос Мицотакис ще бъде на работен обяд с Доналд Тръмп"}
{"url": "http://www.focus-news.net/news/2019/12/03/2725518/okrazhniyat-sad-v-pazardzhik-shte-gleda-delo-za-prichinyavane-na-smart-pri-katastrofa.html", "text": "Окръжният съд ще гледа дело за причиняване на смърт при ПТП, съобщиха от пресцентъра на  съда  в Пазарджик. \r\n Делото е образувано по обвинителен акт на Окръжна прокуратура – Пазарджик. Срещу мъж е повдигнато обвинение за това, че на 3 декември 2017 г. при управление на лек автомобил е предизвикал катастрофа на пътя Пазарджик – Пловдив на моста над р.Луда Яна. Вследствие на сблъсъка е починал шофьорът на другия автомобил.  \r\nНасрочено е разпоредително заседание с начало 9.230 часа, съдия-докладчик е Коста Стоянов.", "date": "2019.12.03", "title": "Окръжният съд  в Пазарджик ще гледа дело за причиняване на смърт при катастрофа"}
{"url": "http://www.focus-news.net/news/2019/12/03/2725520/povishena-e-opasnostta-ot-padashti-kamani-po-vsichki-patishta-v-oblast-smolyan.html", "text": "Нормално се осъществява движението по пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е с променлива облачност, а температурата на въздуха е в интервала от минус 5 до 7 градуса. Пътните настилки са предимно сухи, по високите и сенчести места има заледени участъци, които са обработени. Повишена и опасността от падащи камъни по всички пътища в област Смолян.  \r\n \r\nПрез проходите в областта няма въведени ограничения, единствено през прохода „Пампорово“ целогодишно е забранено движението на автомобили над 3,5 тона. През нощта не са получавани сигнали за инциденти по пътищата в региона.  \r\nДо 6 декември от 7.00 до 19.00 е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.12.03", "title": "Повишена e опасността от падащи камъни по всички пътища в област Смолян"}
{"url": "http://www.focus-news.net/news/2019/12/03/2725531/prohodimi-sa-patishtata-v-blagoevgradska-oblast-na-mesta-patnite-nastilki-sa-mokri-i-zaledeni-no-sa-obraboteni-za-dvizhenie.html", "text": "Нормално проходими са пътищата в Благоевград и региона. Това съобщиха за  Радио „Фокус“ – Пирин  от Областно пътно управление – Благоевград.  \r\nПътните настилки са предимно сухи, частично мокри по високите места, на места заледени и обработени за движение при зимни условия.  \r\n \r\nТрафикът по основните пътни направления автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През изминалата нощ няма данни за възникнали тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0+000 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nЛивия НИНОВА", "date": "2019.12.03", "title": "Проходими са пътищата в Благоевградска област, на места пътните настилки са мокри и заледени, но са обработени за движение"}
{"url": "http://www.focus-news.net/news/2019/12/03/2725532/v-uchastak-ot-patya-za-gkpp-oltomantsi-dvizhenieto-se-izvarshva-v-edna-lenta-poradi-izgrazhdane-na-avtomatichno-ustroystvo-za-trafika.html", "text": "В участък от пътя за ГКПП „Олтоманци” движението се извършва в една лента поради изграждане на автоматично устройство за трафика. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път III–601 Долно Уйно – ГКПП „Олтоманци“ при км 25 се осъществява в една лента поради изграждането на рамка за автоматично устройство записващо пътния трафик. Участъкът е сигнализиран с пътни знаци. Срокът е до 4 декември.  \r\n \r\n \r\nВъведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. \r\n \r\n \r\nПревозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\n \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.    \r\nВенцеслав ИЛЧЕВ", "date": "2019.12.03", "title": "В участък от пътя за ГКПП „Олтоманци” движението се извършва в една лента поради изграждане на автоматично устройство за трафика"}
{"url": "http://www.focus-news.net/news/2019/12/03/2725534/blagotvoritelniyat-spektakal-shou-bez-ime-na-neshka-robeva-shte-gostuva-v-burgas.html", "text": "Нешка Робева, момичетата и момчетата от Клуб по художествена гимнастика „Левски“ (RGC „Levski“) подготвят национално турне, което засега се знае, че ще премине и през Бургас, в зала „Младост“, от 19.00 часа. Това съобщиха от пресцентъра на  Община Бургас . Билетите ще се продават на касата на Държавна опера – Бургас – на цена от 20 до 60 лв. И този път легендата на България е с благородна мисия – да помогне. Освен на групата си и да помогне на различни клубове от различните градове, в които гостува с „Шоу без име“. Спектаклите са неповторими, защото във всеки град, ще бъдат различни. В тях ще участват местните клубове по художествена гимнастика, акробатика, аеробика, както и талантливи изпълнители, които са гордост и прослава на родния си град. На 3 декември в Бургас, освен момичетата и момчетата на Нешка Робева, на сцената ще излязат Ицо и Митко, да запеете „Рок енд рола беше млад“. Билети може да си закупите от касата на Държавна опера – Бургас.", "date": "2019.12.03", "title": "Благотворителният спектакъл „Шоу без име“ на Нешка Робева ще гостува в Бургас"}
{"url": "http://www.focus-news.net/news/2019/12/03/2725516/sloboden-pechat-makedoniya-zapochvat-pregovori-za-zapadnite-balkani-i-razshiryavaneto-na-es.html", "text": "Европейските представители и членовете на националните парламента на страните от Западните Балкани ще проведат преговори в Брюксел относно процеса на интеграция в ЕС и политиката на разширяване на ЕС, пише скопското издание  ”Слободен печат“ . \r\n \r\n„Представители от Албания, Босна и Херцеговина, Черна Гора, Северна Македония и Сърбия, включително лидерите на политически и парламентарни групи, ще споделят своите виждания относно предизвикателствата и перспективите на политиката за разширяване на ЕС“, споделят представители от Западните Балкани в Европейския парламент.  \r\n \r\nКръглата маса ще бъде открита от председателя на Европейския парламент Давид Сасоли и комисаря по разширяването Оливер Вархей.  \r\n \r\n : Мария Факова", "date": "2019.12.03", "title": "„Слободен печат“ (Македония): Започват преговори за Западните Балкани и разширяването на ЕС"}
{"url": "http://www.focus-news.net/news/2019/12/03/2725539/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите варират между 0 и 3 градуса. На повечето места е облачно и тихо, но по билото на Стара планина има бурен вятър и мъгла.   \r\n \r\nВсички съоръжения са в профилактика преди зимния сезон.  \r\n \r\nЗа последното денонощие няма регистрирани инциденти. \r\n \r\nИнформация за обстановката в планините може да намерите на  \r\nТелефоните на ПСС са: 02/ 9632000 и 088 1470 \r\n \r\nТеодора ПАВЛОВА", "date": "2019.12.03", "title": "ПСС: Лоши са условията за туризъм в планините"}
{"url": "http://www.focus-news.net/news/2019/12/03/2725530/intenzivno-e-dvizhenieto-po-osnovnite-patni-arterii-vav-varna-patnite-nastilki-sa-mokri.html", "text": "Интензивно е движението по основните пътни артерии във Варна, предаде репортер на  Радио „Фокус“ – Варна .  Слаб дъжд вали към момента в морския град, пътните настилки са мокри и хлъзгави. Натоварено е движението по пътя за „Златни пясъци“,  както и по околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Интензивно е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите.  \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.12.03", "title": "Интензивно е движението по основните пътни артерии във Варна, пътните настилки са мокри"}
{"url": "http://www.focus-news.net/news/2019/12/03/2725538/politika-sarbiya-rusiya-dostavi-chetirite-mi-35-na-sarbiya.html", "text": "Четирите ударни хеликоптера Ми-35, които Сърбия купи от Русия, са доставени на военното летище в Батайница, пише белградският ежедневник  „Политика“ . \r\nС това договорът е реализиран, а сръбската армия, която усилено се превъоръжава, за първи път разполага с бронирани бойни вертолети за поддръжка на сухопътната армия, каквито, според изданието, никога не е имало в региона. \r\nТези хеликоптери ще бъдат разположени в 714-та противотанкова вертолетна ескадрила на летището Морава край Кралево. Според възможностите на държавата се предвижда да се формира ескадрила от тези вертолети. \r\nХеликоптерът Ми-35 се счита, ако не за най-добрия, то със сигурност поне един от най-добрите щурмови вертолети. Основната версия Ми-24 се използва от Съветския съюз по време на войната в Афганистан, въоръжени конфликти на постсъветските територии и на територията на бивша Югославия. ВВС на Руската федерация го използват и в Сирия. \r\n \r\nПревод и редакция:", "date": "2019.12.03", "title": "„Политика“ (Сърбия): Русия достави четирите Ми-35 на Сърбия"}
{"url": "http://www.focus-news.net/news/2019/12/03/2725537/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт.  \r\n \r\nПотокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.12.03", "title": "Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2019/12/03/2725533/mokra-e-patnata-nastilka-v-prohoda-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до 20 декември, съобщиха за  Радио „Фокус“ – Велико Търново  от Областно пътно управление.  \r\n \r\nВремето в региона е облачно, но без валежи. Видимостта е нормална. Пътищата са мокри и хлъзгави и органите на реда призовават водачите да карат внимателно. Нови въведени ограничения за изминалото денонощие няма.Не са регистрирани и тежки инциденти.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до началото на следващата година. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.   \r\n \r\nВ едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\n \r\nЛуиза ТРАНЧЕВА", "date": "2019.12.03", "title": "Мокра е пътната настилка в прохода Шипка"}
{"url": "http://www.focus-news.net/news/2019/12/03/2725535/tvorcheska-rabotilnitsa-za-izrabotvane-na-koledni-kartichki-i-podgotvyane-na-pisma-do-dyado-koleda-organizira-regionalna-biblioteka-dora-gabe-v-dobrich.html", "text": "Творческа работилница за изработване на коледни картички и подготвяне на писма до Дядо Коледа организира Регионална библиотека „Дора Габе в Добрич, предаде кореспондентът на  Радио „Фокус” – Варна .  Творческата работилница е наречена „Скъпи Дядо Коледа“. Тя ще продължи до 20 декември. Библиотеката организира също „Коледа е“ - четене на коледни приказки с деца от детски градини, и изложба с библиотечни документи „Коледа“ и „Кулинарни коледни вълшебства“. Събитията са част от културния календар за декември на Община град Добрич.  \r\nЖулиета НИКОЛОВА", "date": "2019.12.03", "title": "Творческа работилница за изработване на коледни картички и подготвяне на писма до Дядо Коледа организира Регионална библиотека „Дора Габе в Добрич"}
{"url": "http://www.focus-news.net/news/2019/12/03/2725540/mokar-e-patyat-prez-prohoda-petrohan-dve-mashini-sa-razhvarlyali-pyasak-sreshtu-zaledyavane.html", "text": "Мокър е пътят през прохода Петрохан, две машини са разхвърляли пясък срещу заледяване тази сутрин, съобщи за  Радио „Фокус“ – Видин  дежурният служител в Областно пътно управление – Монтана. \r\n \r\nТемпературата е положителна 1 градус. В планината слабият сняг, който прехвърча, се е задържал върху тревата. Трафикът в сутрешните часове е засилен и в двете посоки. Остава забраната за преминаване на автомобили над 12 тона през Петрохан. Обиколният маршрут е през гр. Своге.  \r\nАнна ЛОЗАНОВА", "date": "2019.12.03", "title": "Мокър е пътят през прохода Петрохан, две машини са разхвърляли пясък срещу заледяване"}
{"url": "http://www.focus-news.net/news/2019/12/03/2725542/trafikat-za-gkpp-dunav-most-2-e-natovaren-patuvat-predimno-tezhkotovarni-avtomobili.html", "text": "Трафикът за ГКПП „Дунав мост 2“ е натоварен, пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. Най много автомобили се движат по главен път Е 79 в участъка Димово Ружинци и в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили.  \r\n \r\nНа другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Движението по път 1413 Грамада – Синаговци е ограничено за автомобили над 12 т. поради свлачище. Обходният маршрут е  път I-1 Дунавци – Срацимирово, път III-141 Срацимирово-Грамада и обратно.  Във Видин трафикът е засилен на входно изходните артерии на града, в централната градска част и по бул. \"Панония\".  \r\n   \r\nАнна ЛОЗАНОВА", "date": "2019.12.03", "title": "Трафикът за ГКПП „Дунав мост 2“ е натоварен, пътуват предимно тежкотоварни автомобили"}
{"url": "http://www.focus-news.net/news/2019/12/03/2725543/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "След изборите за местна власт, които се проведоха преди месец, в ръководството на Община Свищов има нови попълнения. След като кметът Генчо Генчев бе преизбран за втори мандат, той въведе промени в екипа си. В днешното издание на предаването  „Добре дошли в Свищов“  на  Радио „Фокус“ – Велико Търново  ще Ви представим двамата нови ресорни кметове. Ще обобщим и основните неща, които предстоят в региона до края на годината.  \r\nИ още ще Ви разкажем как протичат дейностите по проекта „Работилница за родители - Да пораснем заедно“, който Общината реализира съвместно с УНИЦЕФ. За него говорихме в началото на септември, когато стартира, а днес ще обобщим и първите резултати.  \r\n \r\nВодещ на предаването е Луиза Транчева. Телефонът за връзка със студиото е 0885 303 375.", "date": "2019.12.03", "title": "Акценти в предаването \"Добре дошли в Свищов\" на Радио \"Фокус\" - Велико Търново"}
{"url": "http://www.focus-news.net/news/2019/12/03/2725541/sofiyska-voda-vremenno-shte-prekasne-vodosnabdyavaneto-v-zhk-zapaden-park.html", "text": "На  4 декември 2019 г.във връзка с провеждане на тестове за измерване налягането във водопроводната мрежа  в ж.к. „Западен парк“ се налага спиране на водоподаването от 12:00  до 16:00 часа на клиентите на „Софийска вода”, живеещи в района на ж.к. „Западен парк“. Това съобщиха от пресцентъра на  дружеството . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Сава Михайлов“ пред бл. 52. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.12.03", "title": "„Софийска вода” временно ще прекъсне водоснабдяването в ж.к. „Западен парк“"}
{"url": "http://www.focus-news.net/news/2019/12/03/2725550/dvizhenieto-po-pat-iii-3402-koilovtsi-slavyanovo-pordim-e-ogranicheno-poradi-svlachishtni-protsesi-v-uchastaka-ot-km-0000-do-km-0900-v-regulatsiyata-na-s-koilovtsi.html", "text": "Движението по път III-3402 Коиловци- Славяново - Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Tова съобщиха  за  Радио „Фокус“  областно пътно управление – Плевен. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Пътните настилки са сухи, облачността е разкъсана. Максималните температури ще  са  между 2°и 5°.  \r\nВиолета КРЪСТЕВА", "date": "2019.12.03", "title": "Движението по път III-3402 Коиловци- Славяново - Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци"}
{"url": "http://www.focus-news.net/news/2019/12/03/2725545/simeon-naydenov-ako-bada-izbran-za-predsedatel-na-kpkonpi-shte-rakovodya-bezpristrastno-obektivno-pravilno-i-bezkompromisno-borbata-sreshtu-koruptsiyata.html", "text": "Ако бъда избран за председател на КПКОНПИ, ще ръководя безпристрастно, обективно, правилно и безкомпромисно борбата срещу корупцията. Това каза кандидатът за председател на КПКОНПИ Симеон Найденов по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ .  \r\n„За мен е от важно значение осигуряването на държавна политика в областта на превенцията на корупцията. Това е важно и изискуемо условие за правилната работа на тази комисия. Това предполага и по-голяма отчетност в дейността на комисията пред обществото“, каза още Найденов.  \r\nДеница КИТАНОВА", "date": "2019.12.03", "title": "Симеон Найденов: Ако бъда избран за председател на КПКОНПИ, ще ръководя безпристрастно, обективно, правилно и безкомпромисно борбата срещу корупцията"}
{"url": "http://www.focus-news.net/news/2019/12/03/2725547/9-godishno-dete-e-blasnato-ot-lek-avtomobil-na-peshehodna-pateka-v-parvomay.html", "text": "9-годишно дете е блъснато от лек автомобил на пешеходна пътека в Първомай. Това съобщи за  Радио „Фокус“ – Пловдив  говорителят на Областната дирекция на МВР. Инцидентът е станал към 13.00 часа вчера на ул. „Княз Борис I“ в града. Лек автомобил „Опел“ е блъснал пресичащото на пешеходна пътека дете.  \r\n \r\nСлед преглед в пловдивска болница то е освободено за домашно лечение с охлузни рани по тялото. Водачът на колата, на 44 години, е тестван с дрегер, като резултатът е отрицателен. Съставен му е акт за установеното административно нарушение. \r\n \r\nТони МИХАЙЛОВ", "date": "2019.12.03", "title": "9-годишно дете е блъснато от лек автомобил на пешеходна пътека в Първомай"}
{"url": "http://www.focus-news.net/news/2019/12/03/2725548/izlozhbi-posveteni-na-koleda-predstavyat-muzeyat-za-nova-istoriya-i-narodno-chitalishte-yordan-yovkov-1870-g-v-dobrich.html", "text": "Изложби, посветени на Коледа, представят Музеят за нова история и Народно читалище „Йордан Йовков – 1870 г.“ в  Добрич, предаде кореспондентът на  Радио „Фокус” – Варна .  Гостуваща изложба на Регионален исторически музей – Бургас ще бъде открита официално днес в 17,00 часа в Музея за нова история в Градския парк „Св. Георги“. Изложбата е озаглавена „От Свети Никола до Дядо Коледа“. До 20 декември Народно читалище „Йордан Йовков-1870 г.“ представя три изложби - „В очакване на Коледа и Нова година“, „Приказки край коледната елха“ и „Коледа - традиции и обичаи“. Отново днес в Областна управа – Добрич ще бъде открита изложбата „Усещане за Коледа“ на Ателие „Стела и Дара“ при Младежки център – Добрич с ръководители Стела Славова и Даринка Стаматова.  \r\nЖулиета НИКОЛОВА", "date": "2019.12.03", "title": "Изложби, посветени на Коледа, представят Музеят за нова история и Народно читалище „Йордан Йовков – 1870 г.“ в  Добрич"}
{"url": "http://www.focus-news.net/news/2019/12/03/2725551/nivoto-na-reka-dunav-kray-novo-selo-se-e-ponizhilo-sas-17-sm-za-edno-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило със 17 см, водният стоеж  е 261 см., съобщиха от местната  Хидрометеорологичната станция . Край Лом водният стоеж е 353 см., регистрирано е понижение е от 14 см. Нивото на реката край Оряхово  е 220 см.,  там за последното денонощие нивото се е понижило с 18  см. Температурата на водата край Ново село е 8,4 градуса,  край Оряхово  е  9,4 градуса.", "date": "2019.12.03", "title": "Нивото на река Дунав край Ново село се е понижило със 17 см. за едно денонощие"}
{"url": "http://www.focus-news.net/news/2019/12/03/2725554/sotir-tsatsarov-nalaga-se-sazdavane-na-nov-mehanizam-za-proverka-na-pochtenost-na-sluzhitelite-na-kpkonpi-i-novi-pravomoshtiya-na-inspektorata-na-komisiyata.html", "text": "Налага се създаване на нов механизъм за проверка на почтеност на служителите на КПКОНПИ и нови правомощия на инспектората на комисията. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n \r\nЦацаров обясни, че концепцията му представлява практически ориентиран опит за предложения за мерки. \"Важно е за мен да кажа, че нямам нито самочувствието, нито съзнанието, че ако бъда избран, общо взето комисията ще започне от този избор и ще започне да гради работата си от този момент. Каквато и оценка да бъде давана за досегашната й работа, Комисията има своите постижения“, посочи Цацаров.  \r\n \r\n„Комисията е колективен орган и не смятам, че работата на членовете на комисията трябва да бъде пренебрегвана. За мен е смущаващо да го нарека така – нормативното закрепване на броя на администрацията. Общата численост на администрация по правилник е 482.  Тази администрация е прекалено голяма. В същото време фактът е, че броят й е закрепен в поднормативен акт“, посочи още Цацаров. Той изтъкна, че предвижда преценка на натовареността на съответните отдели. „При всички случаи относно административната структура на комисията очевидно налага предприемане на незабавни действия за създаването на нов проект за правилник на комисията, в който всички тези недостатъци да бъдат премахнати, нов механизъм за проверка на почтеност на служителите, нови правомощия на инспектората на комисията“, изтъкна още Цацаров.  \r\n \r\n„Естествено е, че всички добри практики, свързани с назначаване на служители, техния подбор и прочее, трябва да бъдат запазени“, обясни Цацаров.  \r\nДеница КИТАНОВА", "date": "2019.12.03", "title": "Сотир Цацаров: Налага се създаване на нов механизъм за проверка на почтеност на служителите на КПКОНПИ и нови правомощия на инспектората на комисията"}
{"url": "http://www.focus-news.net/news/2019/12/03/2725555/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Преговорите за формиране на ново правителство на Косово между Движение „Самоопределение“ (Ветевендосие (ВВ)) и Демократическата лига на Косово (ЛДК) завършиха без резултат, пише прищинският ежедневник  Gazeta Express . \r\nЛидерът на ВВ Албин Курти заяви след срещата си с председателя на ЛДК Иса Мустафа, че ще продължи разговорите си с него, независимо че този кръг от дискусиите е завършил безрезултатно. \r\n \r\nИзданието припомня, че ВВ спечелиха предсрочните парламентарни избори в страната на 6 октомври и с това получиха правото да излъчат премиер. \r\n„Когато имаме цялото споразумение, ще го покажем. Днешната среща завърши и съм в директен контакт с председателя на ЛДК, за да се разберем за следващата среща, когато ще продължим разговорите до постигане на споразумение“, заяви Курти. \r\n \r\nЛидерът на ЛДК Иса Мустафа заяви след срещата, че тя е била важна, но е имало разногласия „по определени теми“. \r\n„Имахме важна среща, защото без такива разговори ще бъде трудно да постигнем добро сътрудничество в бъдеще. Имаме споразумение за програмата на правителството, но има някои други въпроси, които обсъдихме днес и трябва да бъдат договорени. Днес нямаме споразумение за коалиция, но има съгласие за работа и намиране на начини, които да ни доближат до постигането на сделка“, заяви Мустафа. \r\n \r\nДвете партии проведоха няколко срещи на ниво експерти и успяха да хармонизират програмите си. Но ВВ и ЛДК преговарят за министерските постове и позицията на президента. \r\n*** \r\n  Четирите ударни хеликоптера Ми-35, които Сърбия купи от Русия, са доставени на военното летище в Батайница, пише белградският ежедневник  „Политика“ . \r\nС това договорът е реализиран, а сръбската армия, която усилено се превъоръжава, за първи път разполага с бронирани бойни вертолети за поддръжка на сухопътната армия, каквито, според изданието, никога не е имало в региона. \r\nТези хеликоптери ще бъдат разположени в 714-та противотанкова вертолетна ескадрила на летището Морава край Кралево. Според възможностите на държавата се предвижда да се формира ескадрила от тези вертолети. \r\nХеликоптерът Ми-35 се счита, ако не за най-добрия, то със сигурност поне един от най-добрите щурмови вертолети. Основната версия Ми-24 се използва от Съветския съюз по време на войната в Афганистан, въоръжени конфликти на постсъветските територии и на територията на бивша Югославия. ВВС на Руската федерация го използват и в Сирия. \r\n*** \r\n Турският президент Реджеп Таийп Ердоган съобщи, че възнамерява да се срещне с гръцкия премиер Кириакос Мицотакис в кулоарите на срещата на върха на НАТО в Лондон, като това ще се случи на фона на високото напрежение между двете съседни страни, предава електронното издание на вестник  Kathimerini . \r\n \r\nСпоред съобщенията Ердоган ще информира гръцкия премиер за „ефективното“ споразумение за морските граници, подписано между Турция и международно признатото правителство на Либия миналата седмица. \r\n \r\nВ изказване преди срещата на Северноатлантическия алианс, Ердоган заяви още, че Либия може да оттегли посланика си от Гърция преди Атина да го изгони в отговор на подписаната сделка с Анкара от базираното в Триполи правителство на Фаез Сарадж. \r\n \r\nВ неделя Министерството на външните работи на Турция излезе с изявление, в което оспори съществуването на континентален шелф на остров Кастелоризо. \r\n*** \r\n Европейските представители и членовете на националните парламента на страните от Западните Балкани ще проведат преговори в Брюксел относно процеса на интеграция в ЕС и политиката на разширяване на ЕС, пише скопското издание  ”Слободен печат“ . \r\n \r\n„Представители от Албания, Босна и Херцеговина, Черна Гора, Северна Македония и Сърбия, включително лидерите на политически и парламентарни групи, ще споделят своите виждания относно предизвикателствата и перспективите на политиката за разширяване на ЕС“, споделят представители от Западните Балкани в Европейския парламент.  \r\n \r\nКръглата маса ще бъде открита от председателя на Европейския парламент Давид Сасоли и комисаря по разширяването Оливер Вархей.", "date": "2019.12.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/12/03/2725552/mezhdunarodniyat-den-na-horata-s-uvrezhdaniya-shte-bade-otbelyazan-s-kontsert-v-kyustendil.html", "text": "Международният ден на хората с увреждания ще бъде отбелязан с концерт в залата на читалище „Братство”. Това съобщиха за  Радио „Фокус” – Кюстендил  от отдел \"Култура и духовно развитие\" към Община Кюстендил.  \r\n \r\nКонцертът ще започне от 11.00 часа в голямата зала на читалище „Братство”. В рамките на отбелязването на 3 декември ще бъде изразено уважение пред хората, които ежедневно с воля и кураж отстояват правото си на личностна изява и на достоен живот. В концерта ще участват състави към отделните клубове на хората с увреждания, на пенсионерския съюз и групи към читалището.  \r\nВенцеслав ИЛЧЕВ", "date": "2019.12.03", "title": "Международният ден на хората с увреждания ще бъде отбелязан с концерт в Кюстендил"}
{"url": "http://www.focus-news.net/news/2019/12/03/2725544/tass-spored-prezidenta-na-turtsiya-nato-tryabva-da-se-obnovi.html", "text": "Турският президент Реджеп Тайип Ердоган заяви, че обновяването на НАТО е неизбежно. Той обяви това на пресконференция в Анкара преди да отлети за Лондон, където ще се проведе среща на върха на НАТО на 3 и 4 декември. \r\n \r\n„Обновяването на НАТО е неизбежно. Турция очаква, че съюзниците ще търсят начини за разширяване на сътрудничеството, вместо да търсят алтернативи. Ние очакваме, че те ще проявят солидарност по въпроса за борбата (на Анкара) с тероризма“, каза турският държавен глава. \r\n \r\n„Всички страни от НАТО са задължени да подкрепят реформата на алианса. Това ще позволи по-принципна и решителна борба срещу терористичните организации“, добави той.  Според него Турция е незаменима страна в НАТО.  \r\n \r\n : Мария Факова", "date": "2019.12.03", "title": "ТАСС: Според президента на Турция НАТО трябва да се обнови"}
{"url": "http://www.focus-news.net/news/2019/12/03/2725557/63-godishen-mazh-obyaven-za-obshtonatsionalno-izdirvane-e-zadarzhan-ot-sluzhiteli-na-od-mvr-pleven.html", "text": "63-годишен, обявен за общонационално издирване, е задържан от служители на ОД МВР- Плевен. Това съобщиха от     ОД МВР  . На 2 декември  в Плевен служители от сектор „Противодействие на криминалната престъпност“ при ОДМВР – Плевен са установили и задържали 63-годишен, с адресна регистрация в град Габрово. Мъжът е обявен за общодържавно издирване с телеграма по описа на ГД НП - София по изпълнителна преписка - присъда, по описа на Районна прокуратура - Габрово, присъда по наказателно дело общ характер, по описа на Районен съд - Девня, потвърдена с решение на Окръжен съд – Варна. Лицето е осъдено да изтърпи 3 /три/ години и 6 /шест/ месеца лишаване от свобода в затвора гр. Ловеч. 63-годишният е регистриран в шенгенската информационна система с шенгенски идентификатор - лице за арест с цел предаване или екстрадиране. Той е предаден на ГД \"Охрана\" при МП - Плевен, за конвоиране до затвора гр. Ловеч и привеждане на присъдата в изпълнение. Уведомени са инициаторите на издирването.", "date": "2019.12.03", "title": "63-годишен мъж, обявен за общонационално издирване, е задържан от служители на ОД МВР- Плевен"}
{"url": "http://www.focus-news.net/news/2019/12/03/2725560/rabotna-sreshta-na-ombudsmana-diana-kovacheva-i-obshtestvenite-posrednitsi-ot-stranata-shte-se-sastoi-v-kardzhali.html", "text": "Работна среща на омбудсмана Диана Ковачева и обществените посредници от страната ще се състои в Кърджали. Това съобщи за  Радио „Фокус“  общественият посредник на Община Кърджали Расим Муса, който ще бъде домакин на срещата на 04. 12. 2019 г. В заседанията ще участва и кметът на Община Кърджали инж. Хасан Азис.  \r\n \r\nПредстои да се обсъдят инициативи за постигане на промяна в статута на обществените посредници, обмяна на опит и обсъждане на сходни практики в общините в дейността за защита правата на гражданите и планиране на общи действия за издигане авторитета на институцията обществен посредник и разширяване на мрежата на обществените посредници в страната. След дискусията омбудсмана на България Дияна Ковачева 13,00 часа ще приема граждани в офиса на обществения посредник Расим Муса в Бизнесинкубатора до СУ ”Отец Паисий”. Ще се състои и пресконференция с медиите в 14,15 на същото място. Гостите ще посетят Историческия музей и забележителностите на Кърджали. \r\nДарина ДЕЕНИЧИНА", "date": "2019.12.03", "title": "Работна среща на омбудсмана Диана Ковачева и обществените посредници от страната ще се състои в Кърджали"}
{"url": "http://www.focus-news.net/news/2019/12/03/2725536/svetlinite-na-kolednata-elha-pred-sgradata-na-obshtina-sliven-shte-badat-zapaleni-na-nikulden.html", "text": "Светлините на коледната елха пред сградата на Община Сливен ще бъдат запалени на Никулден от 17.30 часа. Това съобщиха от пресцентъра на  Община Сливен . Специални гости са група „Петте сезона“- Бургас, създадена и работеща с големия български композитор Стефан Диомов. \r\n \r\nВ проявата ще участват Иван Едрев, децата от Школа „Ритъм“ при Военен клуб-Сливен с вокален педагог Елена Пеева и децата от Вокално студио „Усмивка“ с вокален педагог Мария Желева. Традиционно по време на запалването гостите на тържеството ще могат да се насладят на празнични фойерверки.", "date": "2019.12.03", "title": "Светлините на коледната елха пред сградата на Община Сливен ще бъдат запалени на Никулден"}
{"url": "http://www.focus-news.net/news/2019/12/03/2725559/sport-kristiano-ronaldo-e-nomer-edno-v-italiya.html", "text": "Кристиано Роналдо беше избран за най-добър футболист в Серия “А” на традиционната гала вечер в Милано, на която бяха раздадени наградите на Асоциацията на италианските футболисти за изминалия сезон. Португалецът пропусна церемонията по връчването на “Златната топка” в Париж, където остана на трето място, за да бъде коронясан като №1 в калчото. 34-годишният нападател вкара общо 28 попадения в дебютния си сезон на Апенините и имаше основен принос за осмата поредна титла на Ювентус. Той подели наградата за най-добър нападател заедно с Дуван Сапата от Аталанта.", "date": "2019.12.03", "title": "Спорт: Кристиано Роналдо е номер едно в Италия"}
{"url": "http://www.focus-news.net/news/2019/12/03/2725558/vremenno-dvizhenieto-po-pat-i-5-ruse-byala-v-rayona-na-s-obretenik-se-osashtestvyava-dvuposochno-v-edna-lenta-poradi-katastrofiral-kamion.html", "text": "Временно движението по път I-5 Русе – Бяла в района на с. Обретеник се осъществява двупосочно в една лента поради катастрофирал камион. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2019.12.03", "title": "Временно движението по път I-5 Русе – Бяла в района на с. Обретеник се осъществява двупосочно в една лента поради катастрофирал камион"}
{"url": "http://www.focus-news.net/news/2019/12/03/2725553/kathimerini-erdogan-i-mitsotakis-shte-se-sreshtnat-v-kuloarite-na-sreshtata-na-nato.html", "text": "Турският президент Реджеп Таийп Ердоган съобщи, че възнамерява да се срещне с гръцкия премиер Кириакос Мицотакис в кулоарите на срещата на върха на НАТО в Лондон, като това ще се случи на фона на високото напрежение между двете съседни страни, предава електронното издание на вестник  Kathimerini . \r\n \r\nСпоред съобщенията Ердоган ще информира гръцкия премиер за „ефективното“ споразумение за морските граници, подписано между Турция и международно признатото правителство на Либия миналата седмица. \r\n \r\nВ изказване преди срещата на Северноатлантическия алианс, Ердоган заяви още, че Либия може да оттегли посланика си от Гърция преди Атина да го изгони в отговор на подписаната сделка с Анкара от базираното в Триполи правителство на Фаез Сарадж. \r\n \r\nВ неделя Министерството на външните работи на Турция излезе с изявление, в което оспори съществуването на континентален шелф на остров Кастелоризо. \r\n \r\nПревод и редакция:", "date": "2019.12.03", "title": "Kathimerini: Ердоган и Мицотакис ще се срещнат в кулоарите на срещата на НАТО"}
{"url": "http://www.focus-news.net/news/2019/12/03/2725549/gazeta-express-kosovo-koalitsionnite-pregovori-v-kosovo-zavarshiha-bez-uspeh.html", "text": "Преговорите за формиране на ново правителство на Косово между Движение „Самоопределение“ (Ветевендосие (ВВ)) и Демократическата лига на Косово (ЛДК) завършиха без резултат, пише прищинският ежедневник  Gazeta Express . \r\nЛидерът на ВВ Албин Курти заяви след срещата си с председателя на ЛДК Иса Мустафа, че ще продължи разговорите си с него, независимо че този кръг от дискусиите е завършил безрезултатно. \r\nИзданието припомня, че ВВ спечелиха предсрочните парламентарни избори в страната на 6 октомври и с това получиха правото да излъчат премиер. \r\n„Когато имаме цялото споразумение, ще го покажем. Днешната среща завърши и съм в директен контакт с председателя на ЛДК, за да се разберем за следващата среща, когато ще продължим разговорите до постигане на споразумение“, заяви Курти. \r\nЛидерът на ЛДК Иса Мустафа заяви след срещата, че тя е била важна, но е имало разногласия „по определени теми“. \r\n„Имахме важна среща, защото без такива разговори ще бъде трудно да постигнем добро сътрудничество в бъдеще. Имаме споразумение за програмата на правителството, но има някои други въпроси, които обсъдихме днес и трябва да бъдат договорени. Днес нямаме споразумение за коалиция, но има съгласие за работа и намиране на начини, които да ни доближат до постигането на сделка“, заяви Мустафа. \r\nДвете партии проведоха няколко срещи на ниво експерти и успяха да хармонизират програмите си. Но ВВ и ЛДК преговарят за министерските постове и позицията на президента. \r\n \r\nПревод и редакция:", "date": "2019.12.03", "title": "Gazeta Express (Косово): Коалиционните преговори в Косово завършиха без успех"}
{"url": "http://www.focus-news.net/news/2019/12/03/2725567/igrayat-na-varnenska-stsena-dzhudzhetata-i-obushtaryat-i-sled-koleda-poradi-golemiya-interes-na-publikata.html", "text": "Почти десет дни преди премиерата, билетите за коледната постановка „Джуджетата и обущарят“ на Драматичния театър във Варна вече са на привършване. Представлението ще се играе всеки ден на Основна сцена от 12-ти до 22-ри декември. Близо 3000 зрители се очаква да посетят десетте спектакъла преди Коледа. Това съобщи директорът на Театрално-музикантският продуцентски център в града Даниела Димова, предаде репортер на  Радио „Фокус“ – Варна . „След премиерата на 12-ти декември ще играем спектакли всеки ден, билетите са почти разпродадени и засега има все още билети само за спектаклите на 21-ви и 22-ри декември“, обясни тя. \r\n \r\nСпоред Даниела Димова поради големия интерес към спектакъла, който се основава на приказката на Братя Грим, постановката може да претърпи адаптация и вече без Дядо Коледа да продължи да радва младата публика. \r\n \r\nПредставлението се поставя на варненска сцена от режисьора Венцислав Асенов, който за пръв път работи с актьорския състав в морския град. „Джуджетата и обущарят“ е много кратка и семпла приказка с приятно коледно послание за две джуджета, които помагат на една баба и един дядо, изпаднали в бедност, да направят обувки и като ги продадат да посрещнат подобаващо празника. В нашата версия Вие ще видите цял един град, населен с много персонажи, в който джуджетата ще дойдат наистина. Това е Варна от вашите и наши спомени и представи за един град край морето, изпълнен с много любов. Това е градът от нашите хубави детски спомени и какъвто искаме да го видим в коледните празници, озарен от усмивки и любов към ближния“, обясни той. \r\n \r\nВ поставянето на „Джуджетата и обущарят“ Венцислав Асенов работи в творчески тандем със сценографа и костюмограф Даниела Николчова. Тя ще допринесе за това на сцената да бъде изграден един нов по-различен приказен свят, а целта да се възпитат у децата вкус и чувствителност, които да ги привлекат да станат редовни театрални зрители. \r\n \r\nДиана СТОЕВА", "date": "2019.12.03", "title": "Играят на варненска сцена „Джуджетата и обущарят“ и след Коледа поради големия интерес на публиката"}
{"url": "http://www.focus-news.net/news/2019/12/03/2725561/mnogo-rayoni-vav-varna-ostavat-bez-voda-dnes.html", "text": "Много райони във Варна остават без вода днес. Това съобщиха за  Радио „Фокус“ – Варна   от Водоснабдителното дружество в града. Без вода до 15.00 часа ще бъдат абонатите заключени между ул.\"Преслав\", ул.\"Цариброд\" и ул.\"Цар Симеон 1-ви\".  До 13.00 часа ще бъде прекъснато водоподаването в част от кв.\"Трошево\". Кв. „Галата“ остава без вода до  15.00 часа. \r\nДесислава ВАСИЛЕВА", "date": "2019.12.03", "title": "Много райони във Варна остават без вода днес"}
{"url": "http://www.focus-news.net/news/2019/12/03/2725564/sotir-tsatsarov-predvizhdam-sazdavaneto-na-konsultativen-savet-kam-kpkonpi-koyto-da-izgotvya-stanovishta-za-zakonoproekti-koito-kriyat-koruptsionen-risk.html", "text": "Предвиждам създаването на Консултативен съвет към КПКОНПИ, който да изготвя становища за законопроекти, които крият корупционен риск. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„По отношение на второто направление – превенция на корупцията. Комисията осъществява по закон държавната политика по превенция на корупцията. В изпълнение на това и на преходните и заключителни разпоредби комисията е приела комплексна методология за превенция на корупцията. При цялото мое уважение към този документ – той е твърде общо методологичен и общо теоретичен. Моят подход е как да кажа далеч по практически ориентиран и си мисля, че трябва да се търсят нови направления в тази насока. Законът дава тези възможности. Това са възможностите, свързани със съгласуването на законопроектите и изготвяне на изпълнителната власт по отношение на наличието на корупционен риск. Ако съгласувателната дейност не се подчинява на обща комплексна методика, на съвсем практически ориентирани действия, които да са свързани и с правната техника на предлаганите законопроекти и с идентифицирането на корупционния риск в тях, при пълна прозрачност, мисля, че общественият ефект ще е далеч по-висок“, заяви още Цацаров.  \r\n \r\nТой поясни, че предвижда създаването на Консултативен съвет към КПКОНПИ. „Под консултативен съвет разбирам съвет, в който да са привлечени утвърдени юристи и учени по съответни специалности, чиито опит и знания да бъдат използвани именно при тези експертни становища по отношение на законопроектите на изпълнителната власт“, обясни Цацаров.  \r\nТой изтъкна, че комисията има едно правомощия по чл. 32, ал. 2 от закона – предложения за антикорупционни мерки. „Те в настоящия момент се подчиняват на комплексната методология, но механизмът им подлежи на промяна. Необходимо е отправянето на такива предложения да бъде колективно решение на комисията и едновременно с това да се въведе електронен регистър на интернет страницата на комисията. Този регистър трябва да проследява всяко предложение, направен от комисията. Реакцията на съоветния орган на изпълнителната власт, който не е длъжен да го приеме, както и последващото изпълнение. Това би имало изключително силно превантивно отношение на корупцията“, изтъкна Цацаров. \r\n  \r\nКандидатът за председател на Антикорупционния орган коментира, че в концепцията си е посочил необходимостта от въвеждането на постоянен медиен мониторинг. „Под постоянен медиен мониторинг разбирам мониторинг, който няма нищо общо с пиар дейността на комисията й, а с правомощията й по закон. Става дума за ежедневен мониторинг при напълно равно третиране на всички медии като източник на информация. По закон именно този медиен мониторинг и източниците от публикациите от средствата за масова комуникация се приравняват на сигнал. Този сигнал може да е източник на данни за корупция, за конфликт на интереси, може да идентифицира риск, който налага отправяне на предложения за антикорупционни мерки, може да дава данни за недостатъци в работата на самата комисия“, посочи още Цацаров.  \r\n \r\nПо думите му всичко това ще наложи сруктурни промени. „Посочил съм създаването на обществен съвет към комисията, финализирането на работата по основната съвместна инструкция с всички институции, с които комисията работи, както и необходимостта от активен обмен на информация с органи на други държави“, обясни още кандидатът за председател на КПКОНПИ.  \r\nДеница КИТАНОВА", "date": "2019.12.03", "title": "Сотир Цацаров: Предвиждам създаването на Консултативен съвет към КПКОНПИ, който да изготвя становища за законопроекти, които крият корупционен риск"}
{"url": "http://www.focus-news.net/news/2019/12/03/2725562/aleksandar-ivanov-gerb-optimist-sam-che-byudzhetite-na-nzok-i-doo-za-2020-g-shte-badat-prieti.html", "text": "Бюджетите на НЗОК и ДОО за 2020 година ще бъдат приети. Това каза за сутрешния блок  „Добро утро България“  на  Радио „Фокус“  Александър Иванов, народен представител от ГЕРБ и член на парламентарната комисия по бюджет и финанси. Той отбеляза, че в двата бюджета за догодина има значително увеличение на средствата за социални плащания и здравеопазване, като за първа година личните вноски на работещите за пенсиите ще преминат 2/3 от предвидените за изплащане от държавата. \r\n \r\n„Догодина пенсиите на всички ще бъдат увеличени от средата на годината с почти 6%. При парите за здравеопазване има 400 млн. лева повече за профилактика, болнична помощ, долекуване, остойностяване на клинични пътеки, повече пари за работещи в здравеопазването, за ваксинации, за лабораторни клинични изследвания и осигуряване на най-съвременни терапии на българските пациенти“, обясни народният представител. \r\n \r\nПо отношение на борбата с демографската криза Александър Иванов уточни, че най-сериозната реформа е връщането на около 50 000 деца в образователната система.  \r\n„100 млн. лева повече са заложени за социални плащания, минималната работна заплата се увеличава на 610 лева, увеличава се броят на получаващите помощи за отопление, запазват се всички видове осигурителни и социални плащания, които до момента държавата е гарантирала. Средната работна заплата расте на 1 266 лева за третото тримесечие на 2019 година.  Тенденцията е да стане над 1 550 лева до края на мандата на правителството през 2021 година. Със забавените темпове на инфлация съществено се вижда нарастването на доходите на българското население, а не обратното, както твърдят опонентите“, каза още народният представител от ГЕРБ Александър Иванов. \r\n \r\nМарияна ВАЛЕНИТНОВА", "date": "2019.12.03", "title": "Александър Иванов, ГЕРБ: Оптимист съм, че бюджетите на НЗОК и ДОО за 2020 г. ще бъдат приети"}
{"url": "http://www.focus-news.net/news/2019/12/03/2725570/dvizhenieto-pri-km-192-na-am-trakiya-v-posoka-burgas-se-osashtestvyava-v-aktivnata-lenta-poradi-podmyana-na-mantineli-do-1400-chasa-dnes.html", "text": "До 14.00 ч. днес движението при км 192 на АМ „Тракия“ в посока Бургас се осъществява в активната лента поради подмяна на мантинели. Това съобщиха от пресцентъра на  Агенция \"Пътна инфраструктура\" .  Шофьорите да се движат с повишено внимание и съобразена скорост, като спазват пътната сигнализация.", "date": "2019.12.03", "title": "Движението при км 192 на АМ „Тракия“ в посока Бургас се осъществява в активната лента поради подмяна на мантинели до 14.00 часа днес"}
{"url": "http://www.focus-news.net/news/2019/12/03/2725571/sport-alison-e-parviyat-nositel-na-nagradata-lev-yashin.html", "text": "Вратарят на Ливърпул Алисон Бекер заслужи признанието да бъде №1 сред вратарите в допитването на “Франс Футбол” за 2019 г. Той взима приза на името на легендата Лев Яшин, която се дава за първи път. Зад бразилеца останаха Марк-Андре тер Стеген от Барселона и Едерсон от Манчестър Сити.", "date": "2019.12.03", "title": "Спорт: Алисон е първият носител на наградата \"Лев Яшин\""}
{"url": "http://www.focus-news.net/news/2019/12/03/2725563/hungary-today-vishegradskata-chetvorka-iska-uskorenie-na-razshiryavaneto.html", "text": "Вишеградската четворка (Унгария, Полша, Чехия и Словакия) очаква от новата Европейска комисия да ускори процеса на разширяване на Европейския съюз. Това заяви министърът на външните работи на Унгария Петер Сиярто, цитиран от електронното издание  Hungary Today . \r\nСлед срещата с колегата си от В4 в Прага той заяви: „Един от най-големите провали на оглавяваната от Жан-Клод Юнкер Ек беше, че докара процеса на разширяване почти до пълен застой. Ето защо очакваме от новата ЕК да отвори нова ера в разширяването на ЕС със специален фокус върху интеграцията на Западните Балкани“. \r\n \r\nСиярто заяви, че политиката на разширяването, която в момента се оглавява от унгарския комисар Оливер Вархели, е в добри ръце. \r\n \r\n„В4 се съгласиха да подкрепят усилията на унгарския комисар по разширяването, за да ускорят интеграцията“, отбеляза първият дипломат на Будапеща, като добави, че европейската политика на „блокиране на разширението“ през последните години е „изцяло срещу интересите на блока“. \r\n \r\nНай-бързата възможна интеграция на Западните Балкани е в Европейския съюз и политическите, икономическите и стратегическите интереси на Унгария, тъй като помага на блока да се противопостави ефективно на миграционния натиск. \r\n \r\nСиярто описа завършващото финландско председателство като „провал“ и отбеляза, че то не е отворило дори една преговорна глава по време на шест месечния си мандат, който завършва на 31 декември. Това, подчерта той, не се е случвало преди. „Вместо да се съсредоточат върху истинската си работа, финландците прекараха времето си в това да поучават Централноевропейските държави“, заяви Сиярто. \r\n \r\nНа въпрос на MTI дали срещата е била насочена към новите предложения на германския вътрешен министър Хорст Зеехофер относно приемането на бежанци, унгарският външен министър заяви, че темата не е повдигната поотделно. „Но позицията на V4 е ясна“, каза той. „Не желаем да допускаме нелегални мигранти в Централна Европа. Успехът и сигурността на Централна Европа са благодарение на нашия стремеж към твърда антимиграционна политика и това ще издържи“, каза външният министър. \r\n \r\nПревод и редакция:", "date": "2019.12.03", "title": "Hungary Today: Вишеградската четворка иска ускорение на разширяването"}
{"url": "http://www.focus-news.net/news/2019/12/03/2725572/mvr-trima-choveka-sa-zaginali-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Трима човека са загинали, а 18 са пострадали при катастрофи в страната през изминалото денонощие. Това съобщиха от пресцентъра на  МВР . В София е загинал един човек, а трима са ранени при две тежки и 38 леки пътно-транспортни произшествия. \r\nОт началото на месеца са загинали 4 човека, а ранените са 25 в цялата страна.", "date": "2019.12.03", "title": "МВР: Трима човека са загинали, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2019/12/03/2725556/rumen-georgiev-naroden-predstavitel-ot-bsp-za-balgariya-bsp-nyama-da-podkrepi-darzhavniya-byudzhet-za-2020-g-i-shte-predlozhi-alternativen-byudzhet-na-razvitieto.html", "text": "БСП няма да подкрепи държавния бюджет на за 2020 г. и ще предложи алтернативен бюджет на развитието. Това каза за сутрешния блок  „Добро утро България“  на  Радио „Фокус“   Румен Георгиев, народен представител от „БСП за България“. Той допълни, че бюджетът на управляващите е бюджет на застоя. Според Румен Георгиев е объркана философията на правене на политика през бюджет, докато БСП прави политика, която касае най-много граждани и обръща внимание на най-важните проблеми в страната.  \r\n \r\n„Този бюджет не решава нищо. Няма нито една мярка. Няма политика за децата, за младите семейства, политика за увеличаване продължителността на живот, политика към възрастните хора. Детските остават същите. За младите семейства няма никакви стимули за отглеждане на деца, за стартиране на бизнес. Няма политика за младежите. Забележете, пенсиите, които ГЕРБ казват, че ще бъдат увеличени от 1 юли с 6,7%. Това са между 14 и 20 лева, които инфлацията отдавна е изяла. БСП ще предложи алтернатива - семейно подоходно заплащане, за да подпомогне младите хора, които работят и отглеждат деца. Помощи за второ и трето дете на работещи родители и други, които сме сложили в пакет“, допълни народният представител. \r\n \r\nРумен Георгиев уточни, че бюджетът за ДОО, който ще се гледа на второ четене, показва философията и политиката на управляващите в социалната и осигурителната сфера. Според него за да може България да се нарече социална държава, трябва да бъдат предвидени адекватни политики и решения в социалната сфера както в държавния бюджет, така и в бюджета за ДОО и НЗОК. Народният представител допълни, че бюджетът на ДОО за 2020 г. отхвърля всяка възможност за социално развитие във възходящ аспект и отдалечава България от разбирането за социална държава. Не се предвиждат промени в подхода за пенсии и майчинство, болнични и други осигурителни плащания, уточни той. \r\nМарияна ВАЛЕНТИНОВА", "date": "2019.12.03", "title": "Румен Георгиев, народен представител от „БСП за България“: БСП няма да подкрепи държавния бюджет за 2020 г. и ще предложи алтернативен бюджет на развитието"}
{"url": "http://www.focus-news.net/news/2019/12/03/2725569/sotir-tsatsarov-prioritetnoto-napravlenie-na-deynost-bi-bilo-protivodeystvie-na-korupitsyata-chrez-razkrivane-na-proyavi-na-litsa-zaemashti-visshi-i-publichni-dlazhnosti.html", "text": "Приоритетното направление на дейност би било противодействие на корупицята чрез разкриване на прояви на лица, заемащи висши и публични длъжности. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„При личен състав на комисията, какъвто бе цитиран – 482 щатни бройки, 7 % са служителите, които се занимават с оперативно-издирвателна работа и пряко противодействие на корупцията. Всичко друго е обща администрация, превенция на корупцията, конфликт на интереси, публичен регистър и прочее.При всички случаи броят на служителите в тази дирекция трябва да бъде увеличен. Изрично искам да кажа, че не предвиждам, каквито и да е увеличение на щата, било на отделни  дирекции, било на цялата комисия, които да се дължат на абсолютното им увеличение. Този брой дава пълната възможност не просто да се редуцира администрацията, но и тя да бъде разумно разпределена, като тези звена като особено дирекция „Антикорупция“ да бъдат подсилени“, допълни още Цацаров.  \r\n \r\n„По отношение на конфликта на интереси – отбелязвам преди всичко необходимостта от кадрово обезпечаване на дирекция конлфикт на интереси с подготвени юристи, служители с юридическо образование. С една дума адекватно кадрово обезпечаване. Предвиждам увеличаване на случаите, в които производството за установяване на конфликт на интереси започва от медийни публикации“, допълни още кандидатът за председател на КПКОНПИ.  \r\n \r\nЦацаров коментира и подаването на сигнали.  „На интернет страницата такъв образец за сигнал същестувва. Сигналът е източник на сигнал за корупция или данни за конфликт на интереси. Предвиждам разработването насъвсем ясни правила за приемане, регистриране и проверка на сигнала и уведомяване на подателя на сигнала за съответните мерки. Предвиждам нов образец на сигнал“, изтъкна Цацаров. Той посочи, че предвижда предприемане на мерки за защита на подателя на сигнала.  \r\n„Следващо направление е деклариране на имущество и интереси.В това направление е свършена огромна работа. Огромната работа е свързана с прехвърляне на масивите от Сметната палата към Комисията със създаването на електронна платформа и най-вече с възможностите за пълна проверка на декларациите“, посочи Цацаров. „На фона на това обаче в концепцията има две „но“. Едното е състоянието на указанията за попълване на декларацията. Всяка година близо между 5 хил. и 9 хил. лица подават декларация. Всяка година сме поставени пред положение, в което липсата на ясни, единни указания относно това как се попълват декларациите, кое се декларира, кое не води до изключително голямо количество обърквания. Те са един немалък източник на технически грешки. Ако бъда избран в следващата кампания за подаване на декларация – приемането на единни указания за попълването им  ще бъде първостепенна задача. Второто „но“ в тази насока е електронната форма на декларация. Тук става дума не за съдържанието, а за използване на компютърен софтуерен модел“, допълни още Цацаров. Според него трябва да се промени електронната форма за декларацията.  \r\nДеница КИТАНОВА", "date": "2019.12.03", "title": "Сотир Цацаров:  Приоритетното направление на дейност би било противодействие на корупицята чрез разкриване на прояви на лица, заемащи висши и публични длъжности"}
{"url": "http://www.focus-news.net/news/2019/12/03/2725576/za-edin-chas-utre-se-spira-dvizhenieto-po-pat-i-4-ot-targovishte-do-p-v-belokopitovo.html", "text": "Утре - 4 декември, от 16 ч. до 17 ч., ще бъде ограничено движението по път I-4 София – Варна, в участъка от град Търговище, при 228-ми км, до пътен възел „Белокопитово“, при 258-ми км. Това съобщиха от  Агенция \"Пътна инфраструктура\" . Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.\t \r\n \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.12.03", "title": "За един час утре се спира движението по път I-4 от Търговище до п. в. „Белокопитово“"}
{"url": "http://www.focus-news.net/news/2019/12/03/2725574/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Генералният секретар на ООН Антонио Гутереш призова страните да не се отказват от борбата срещу изменението на климата на срещата в Мадрид, където представители на близо 200 държави се събраха за справяне с глобалното затопляне, предава електронното издание на таблоида  Daily Mail . \r\n \r\n„Наистина ли искаме да бъдем запомнени като поколение, което зарови главата си в пясъка и си изгуби времето, докато планетата гори?, попита Гутерес.  \r\n \r\n„Тези, които не искат да го видят ще бъдат на грешната страна на историята“, заяви министърът на околната среда на Чили Каролина Шмит, която е председател на срещата. Тя призовава правителствата да поемат по-амбициозни обещания за намаляване на емисиите на парниковите газове преди крайния срок през следващата година.  \r\n \r\nС изключение на новото ръководство на Европейския съюз, което започна петгодишния си мандат с посещение на срещата, останалите държави, които имат най-големите въглеродни емисии в света-САЩ, Китай и Индия, изпратиха министри или длъжностни лица на по-ниско ниво на срещата.  \r\n*** \r\n \r\n Доналд Тръмп пристигна в Лондон за срещата на лидерите на НАТО, седмица преди изборите във Великобритания, на които ще бъде решено кога и как най-накрая ще се излезе от Европейския съюз, пише европейската редакция на списание  Politico . По време на престоя на президента, както управляващите консерватори, така и опозиционната Лейбъристка партия се подготвят за почти неизбежната намеса на Тръмп в британската политика.  \r\n \r\n„Ако (Тръмп) си тръгне, без да причини много щети, ще бъдем много щастливи. Но възможността за неприятности е по-голяма от възможността за полза“, сподели високопоставен служител на консерваторите.  \r\n \r\nДанни от анкета, проведена от YouGov показва, че 67% от британците имат отрицателно мнение за президента на САЩ, докато 18% имат положително.  \r\n \r\nДоналд Тръмп вече представи своите предпочитания при предстоящите избори. В неотдавнашно телефонно интервю държавният глава сподели, че Борис Джонсън е „фантастичен“, докато Джереми Корбин „ще бъде лош избор“ за Великобритания. \r\n*** \r\n \r\n Финландското председателство на ЕС ще предложи увеличаване на вноските на държавите-членки в бюджета на ЕС от 1% от БВП на 1,08%, пише порталът   EurActiv , като се позовава на информация на Reuters. Това е по-малко от 1,3 %, което препоръчва Европейският парламент, но по-голямо от 1 %, което Германия поиска.  \r\n \r\nПредложението трябва да бъде внесено на последната среща на върха на ЕС за 2019 г., която ще се проведе на 12 и 13 декември. \r\n \r\nПредложението е представено, тъй като ЕС трябва да договори седемгодишния бюджет през 2021 г. Текущият бюджет за 2014-2020 г. включва Обединеното кралство-вторият най-голям вносител в бюджета. Брекзит налага трудни преговори, които имат значително отражение върху разходите.  \r\n \r\nУрсула фон дер Лайен планира повече разходи да бъдат изразходвани за управлението на миграция, борбата с изменението на климата и подобряване на цифровата икономика, което може да доведе до допълнителен натиск върху финансирането. \r\n*** \r\n \r\n  Вишеградската четворка (Унгария, Полша, Чехия и Словакия) очаква от новата Европейска комисия да ускори процеса на разширяване на Европейския съюз. Това заяви министърът на външните работи на Унгария Петер Сиярто, цитиран от електронното издание  Hungary Today . \r\nСлед срещата с колегата си от В4 в Прага той заяви: „Един от най-големите провали на оглавяваната от Жан-Клод Юнкер Ек беше, че докара процеса на разширяване почти до пълен застой. Ето защо очакваме от новата ЕК да отвори нова ера в разширяването на ЕС със специален фокус върху интеграцията на Западните Балкани“. \r\n \r\nСиярто заяви, че политиката на разширяването, която в момента се оглавява от унгарския комисар Оливер Вархели, е в добри ръце. \r\n \r\n„В4 се съгласиха да подкрепят усилията на унгарския комисар по разширяването, за да ускорят интеграцията“, отбеляза първият дипломат на Будапеща, като добави, че европейската политика на „блокиране на разширението“ през последните години е „изцяло срещу интересите на блока“. \r\n \r\nНай-бързата възможна интеграция на Западните Балкани е в Европейския съюз и политическите, икономическите и стратегическите интереси на Унгария, тъй като помага на блока да се противопостави ефективно на миграционния натиск. \r\n \r\nСиярто описа завършващото финландско председателство като „провал“ и отбеляза, че то не е отворило дори една преговорна глава по време на шест месечния си мандат, който завършва на 31 декември. Това, подчерта той, не се е случвало преди. „Вместо да се съсредоточат върху истинската си работа, финландците прекараха времето си в това да поучават Централноевропейските държави“, заяви Сиярто. \r\n \r\nНа въпрос на MTI дали срещата е била насочена към новите предложения на германския вътрешен министър Хорст Зеехофер относно приемането на бежанци, унгарският външен министър заяви, че темата не е повдигната поотделно. „Но позицията на V4 е ясна“, каза той. „Не желаем да допускаме нелегални мигранти в Централна Европа. Успехът и сигурността на Централна Европа са благодарение на нашия стремеж към твърда антимиграционна политика и това ще издържи“, каза външният министър. \r\n***", "date": "2019.12.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/12/03/2725566/izlozhba-inventsii-shte-bade-predstavena-v-burgas-na-5-dekemvri.html", "text": "Татуист, действащ капитан на кораб, зъболекар, фотограф, програмист, лингвист, брокер, банкер, фризьор и маникюристка са част от художниците-любители, които ще подредят изложбата \"Инвенции\". Експозицията ще бъде открита в навечерието на Никулден, 5-ти декември от 18.00 часа в зала \"Георги Баев\" на Културен център \"Морско казино\". Това съобщиха от пресцентъра на  Община Бургас .  \r\n \r\nЕкспозицията събира 50 творби на 25 мъже и жени на различна възраст. Всички творци се занимават с изобразително изкуство, но това не им е основна професия. Сред участниците има студенти, търговци, ученици и учители. Със свои картини се включва белгийката Ане Льоне, която завършва Кралската Академия в Англия. Сред интересните персонажи е популярният татуист Станислав Леонидов, който ще участва с три авторски платна, живопис - голо тяло. Зъболекарката Мариана Ламбова участва с вълнуващ пейзаж от Ирландия. \r\n \r\n\"Инвенции\" е въздействаща колаборация от жанрове и стилове. Тук се преплитат живопис, графика и акварел. Ценителите на изкуството ще видят пейзаж, натюрморт, портрет, абстракция, анималистична рисунка и фигурална композиция. Стиловете преминават от хиперреализъм през реализъм, натурализъм, абстракция до абстрактен импресионизъм. \r\n \r\nЕкспозицията е с вход свободен и се организира от \"Школа Кожухаров\" в партньорство с Община Бургас. \r\n \r\nВижте имената на любителите художници - Христина Петкова, Златина Дремсизова, Мария Димова, Станислав Леонидов, Надя Живкова, Ани Славчева, Мариана Ламбова, Владимир Константинов, Ане Льоне, Валентина Ангелова, Пегрухи Георгиева, Виктория Тодорова, Хриси Тенева, Татяна Ботева, Теофил Андреев, Ани Ралева, Георги Марков, Валя Стоянова, Борис Савов, Марина Андросова, Христо Минчев, Десислава Козладарева, Елена Добрева, Криси Димитрова и Весела Ефремова.", "date": "2019.12.03", "title": "Изложба \"Инвенции\" ще бъде представена в Бургас на 5 декември"}
{"url": "http://www.focus-news.net/news/2019/12/03/2725575/vav-vidin-se-provezhda-spetsializirana-politseyska-operatsiya-sreshtu-parkiraneto-na-mesta-za-hora-s-uvrezhdaniya.html", "text": "От 6:00 часа на тази сутрин до 6:00 часа на 4 декември се провежда специализирана полицейска операция срещу паркирането на места за хора с увреждания. Това съобщиха от  ОДМВР – Видин . Тя е част от календара на TISPOL и аналогични действия се провеждат във всички страни-членки. В рамките на акцията пътните полицаи в цялата страна ще осъществяват контрол в населените места с акцент паркинги пред обществени сгради, търговски обекти, пазари и други, предназначени за паркиране и престой места за пътни транспортни средства на хора с трайни увреждания.   \r\nПрипомняме, че съгласно Закона за движение по пътищата санкцията за нарушителите, които паркират на инвалидно място, е в размер на 200 лева.", "date": "2019.12.03", "title": "Във Видин се провежда специализирана полицейска операция срещу паркирането на места за хора с увреждания"}
{"url": "http://www.focus-news.net/news/2019/12/03/2725573/sotir-tsatsarov-vazhno-e-sazdavaneto-na-teritorialni-podeleniya-na-direktsiya-antikoruptsiya.html", "text": "Важно е създаването на териториални поделения на дирекция „Антикорупция“. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n \r\n„Тя работи със Специализираната прокуратура, на територията на цялата страна, но няма никъде в страната изнесени работни места. Териториалните дирекции на комисията се занимават само с производствата по отнемана не незаконно придобитото имущество. Задължително е продължаването на доброто взаимодействие с прокураутрата, за което има и действаща съответна инструкция. Предвидил съм както начален, така и ежеседмичен преглед на всички започнати проверки на прояви на корупция“, допълни Цацаров.  \r\n„Бе поставен въпроси относно павомощията на тази дирекция. Моята позиция е следната – дирекцията не се нуждае от каквито е да допълнителни правомощия. Тя не се нуждае от това да може да задържа. В тази страна има достатъчно органи, които имат такива правомощия. Тя не се нуждае от правомощия, свързани с извършване на други действия, които са свързани с нарушаване на неприкосновеността и правата на гражданите. Не се нуждае и от това, което съществуваше в първоначалния замисъл на закона, а именно да притежава собствена техника за използване на СРС. Всяка стъпка обаче по отношение на орязване на сегашните правомощия на тази дирекция според мен би действала крайно отрицателно върху нейната работа. Следователно считам, че правомощията, които имат следва да  бъдат ефективно развити, а нови не са необходими“, допълни още Цацаров.  \r\n \r\nКандидатът за председател на КПКОНПИ обясни, че интернет страницата трябва да добие нов дизайн, но и дизайн, който е свързан или с промяна с нейното съдържание. \"Казах за необходимостта от въвеждането на нов електронен регистър по отношение на превенция на корупцията, обновяване на целия раздел по отношение на подаването на сигнали, разделът, който е свързан с обществената информация\", каза Цацаров. Той допълни, че сайтът може да бъде допълнен и с действаща информация.  \r\n\"Посочил съм и необходимостта от по-активна медийна политика при равен достъп на всички медии. Става дума за организиране на пресцентъра на комисията\", обясни още Цацаров.  \r\n \r\nТой обясни, че комисията функционира в пет отделни сгради и според него това е пречка. \r\n \r\nДеница КИТАНОВА", "date": "2019.12.03", "title": "Сотир Цацаров: Важно е създаването на териториални поделения на дирекция „Антикорупция“"}
{"url": "http://www.focus-news.net/news/2019/12/03/2725578/vzlomeni-sa-vrati-i-e-izvarshena-krazhba-v-poshtenskata-stantsiya-v-s-tsar-shishmanovo-obshtina-makresh.html", "text": "На 2 декември в 7.45 часа служителка от пощенската станция в село Цар Шишманово, общ.Макреш сигнализирала чрез тел.112 в РУ-Кула за взломени три врати и кражба от помещение в сградата, съобщиха от  ОДМВР - Видин . Оперативна група извършила оглед на местопроизшествието, според първоначалните данни обект на посегателство била сумата от 2.50 лв и мостри на лотарийни билети. Започнала е ревизия за установяване на евентуални други липси от пощенската станция. Случаят е докладван в Районна прокуратура – Видин. Работата на разследващите продължава, в РУ-Кула е образувано досъдебно производство.", "date": "2019.12.03", "title": "Взломени са врати и е извършена кражба в пощенската станция в с. Цар Шишманово, община Макреш"}
{"url": "http://www.focus-news.net/news/2019/12/03/2725577/dve-kashti-i-garazh-sa-goreli-v-gabrovska-oblast-prez-izminaloto-denonoshtie-nyama-postradali.html", "text": "На шест сигнала за пожари и оказване на техническа помощ за реагирали служители на Регионална дирекция „Пожарна безопасност и защита на населението“ за изминалото денонощие. Това съобщават за  Радио „Фокус“ – Велико Търново  от пресцентъра на институцията. Три от произшествията са били по-сериозни. \r\n \r\nВ 7.20 часа е получено съобщение за пожар в къща в село Бангейци, община Трявна. Няма пострадали хора. Огънят е тръгнал от късо съединение в ел. инсталацията. Нанесени са щети на покривната конструкция. Унищожено е домашно имущество. В гасенето са участвали два противопожарни автомобила и четирима пожарникари от РС „ПБЗН“ - Трявна. \r\n \r\nПо обяд, в 12,38 часа, е получен сигнал и за пожар в къща в село Крушево, община Севлиево. За щастие и при този инцидент няма пострадали хора. Причината за произшествието е небрежно ползван отоплителен уред. Нанесени са щети на първия етаж на сградата. Унищожено е домашно имущество. \r\n \r\nТретият по-сериозен пожар е бил в гараж в сели Кормянско, община Севлиево. Причината за него е тютютнопушене. Унищожени са гаража и имуществото в него. Спасена е долепената до гаража двуетажна къща. \r\n \r\nОстаналите сигнали са за запалени сухи треви, оказване на техническа помощ на ЦСМП и на граждани. \r\n \r\nРени АТАНАСОВА", "date": "2019.12.03", "title": "Две къщи и гараж са горели  в Габровска област през изминалото денонощие, няма пострадали"}
{"url": "http://www.focus-news.net/news/2019/12/03/2725579/vremenno-e-preustanoveno-dvizhenieto-po-chast-ot-ul-ivan-vazov-v-stara-zagora.html", "text": "До 20 декември (включително) е преустановено движението в участък от ул. „Иван Вазов“ в Стара Загора, съобщиха от пресцентъра на  Общината . Мярката е във връзка с извършване на основен ремонт на отсечката между ул. „Радецки“ и ул. „Хан Аспарух”. Той включва цялостно асфалтиране на пътното платно, ремонт на дъждоприемни шахти и изграждане на нови такива, направа на нови бордюри и тротоари, както и подмяна на улично осветление.", "date": "2019.12.03", "title": "Временно е преустановено движението по част от ул. „Иван Вазов“ в Стара Загора"}
{"url": "http://www.focus-news.net/news/2019/12/03/2725580/v-burgas-se-provezhda-spetsializirana-politseyska-operatsiya-sreshtu-parkiraneto-na-mesta-za-hora-s-uvrezhdaniya.html", "text": "От 6 часа на 3 декември до 6 часа на 4 декември ще се проведе специализирана полицейска операция срещу паркирането на места за хора с увреждания. Това съобщиха от пресцентъра на  ОДМВР - Бургас . Тя е част от календара на Европейската мрежа на службите на Пътна полиция (TISPOL) и аналогични действия се провеждат във всички страни-членки. \r\n \r\nВ рамките на акцията екипите на „Пътна полиция” ще осъществяват контрол в населените места с акцент паркинги пред обществени сгради, търговски обекти, пазари и други, предназначени за паркиране и престой места на пътни транспортни средства на хора с трайни увреждания. Операцията има за цел възпитателен, но и превантивен ефект.", "date": "2019.12.03", "title": "В Бургас се провежда специализирана полицейска операция срещу паркирането на места за хора с увреждания"}
{"url": "http://www.focus-news.net/news/2019/12/03/2725565/kathimerini-amerikanski-senatori-iskat-turtsiya-da-bade-sanktsionirana-zaradi-raketnata-sistema-na-rusiya.html", "text": "Американските законодатели притиснаха администрацията на Доналд Тръмп да наложи санкции на Турция заради закупуването на руската система за противоракетна отбрана,  пише електронното издание на гръцкия вестник Kathimerini. Тe заявяват, че ако това не се случи, се изпраща „ужасен сигнал“ и затова ключов комитет на Сената гласува допълнителен мерки за наказването на Анкара.  \r\n \r\n„Търпението ни се изчерпа. Време е законът да бъде приложен“, заявиха сенатори Крис Ван Холен, демократ, и Линдзи Греъм, републиканец, в писмо до държавния секретар Майк Помпео. „Ако не го направите, изпращате ужасен сигнал до други страни, че те могат да променят американските закони без последствия“, заявиха те.  \r\n \r\nАнкара и Вашингтон не са на едно мнение относно закупуването от страната на Турция на руската система С-400, която според САЩ не е съвместима със сигурността на НАТО и представлява заплаха за нейните изтребители F-35, които се разработват от Lockheed Martin Corp.  \r\n \r\n \r\n : Мария Факова", "date": "2019.12.03", "title": "Kathimerini: Американски сенатори искат Турция да бъде санкционирана заради ракетната система на Русия"}
{"url": "http://www.focus-news.net/news/2019/12/03/2725584/deseti-yubileen-turnir-po-pluvane-za-kupa-sofiya.html", "text": "Столична община, Дирекция “Превенция, интеграция, спорт и туризъм” в партньорство с Национална спортна академия „Васил Левски” и Български червен кръст организират Десети юбилеен турнир по плуване за Купа „София” за ученици от столичните училища - V- VII клас, VIII – X клас и XI – XII клас. Това съобщиха от пресцентъра на  Столична община . \r\n \r\nСпортната надпревара предоставя възможност на учениците от град София да демонстрират своите плувни умения в четири дисциплини и щафета МИКС, както и да наблюдават демонстрации по водно спасителна дейност. В състезателната програма за възрастова група  VIII – XII клас е включена и щафета с елементи на водно спасяване, в която всеки отбор и състезател може да демонстрира своите плувни умения с преодоляване на препятствия във водна среда.  \r\n \r\nВсички участници в състезанието ще получат индивидуална поощрителна награда, а призьорите в дисциплините – медали. За възрастови групи V- VII клас и VIII – X клас ще бъдат излъчени и отборни първенци, които ще бъдат отличени с Купи за I; II и III място. Наградите са осигурени от Столична община. Допълнителни награди за състезанието осигурява Спорт депо. \r\n \r\nДесетият турнир по плуване ще се проведе на 03 и 04 декември 2019 г. (вторник и сряда) в плувен басейн „Мадара” - НСА “Васил Левски”.   \r\nВ състезанието ще вземат участие над 200 деца от 43 столични училища. \r\n \r\nПартньори  на събитието са представители на: \r\nНационална спортна академия „Васил Левски”, Катедра „Водни спортове“”, Клуб по водни спортове – НСА, Български Червен кръст – Водно спасителна дейност \r\n \r\nПоканени да присъстват на събитието са: \r\nДоц. Стоян Андонов – заместник – министър на младежта и спорта \r\nПроф. Пенчо Гешев – ректор на НСА «Васил Левски», \r\nПроф. Николай Изов – заместник ректор на НСА «Васил Левски»,", "date": "2019.12.03", "title": "Десети юбилеен турнир по плуване за купа \"София\""}
{"url": "http://www.focus-news.net/news/2019/12/03/2725582/v-posolstvoto-na-slovashkata-republika-v-balgariya-shte-se-sastoi-kravodaritelska-aktsiya-dari-krav-spasi-zhivot.html", "text": "По инициатива на Посолството на Словашката република в България и на Българския Червен кръст, със съдействието на Националния център по трансфузионна хематология (НЦТХ), на 4 декември  от 9:30 до 13:00 часа в сградата на посолството ще се проведе кръводарителска акция. Кръв ще дарят служители на посолството, дипломати от мисии на други държави, доброволци, служители и партньори на БЧК, студенти и граждани на София.Това съобщиха от пресцентъра на  БЧК . \r\nВсички граждани между 18 и 65-годишна възраст, които желаят да помогнат на нуждаещите се от кръвопреливане, ще имат достъп до посолството срещу лична карта.", "date": "2019.12.03", "title": "В посолството на Словашката република в България ще се състои кръводарителска акция \"Дари кръв! Спаси живот!\""}
{"url": "http://www.focus-news.net/news/2019/12/03/2725583/predsedatelyat-na-varhovnata-rada-v-ukrayna-ima-samo-edin-narod.html", "text": "Председателят на Върховната Рада Дмитрий Разумков, коментирайки думите на Вячеслав Володин, че национализмът и репресиите на Киев срещу малките народи могат да доведат до разпадането на страната, заяви, че в Украйна няма нито малки, нито големи народи, а само един – украинският, предава  РИА Новости . \r\n \r\n„Бих искал да отбележа, че в Украйна няма нито малки, нито средни, нито големи народи, а в Украйна има украински народ. Да, той е многонационален, може да говори на различни езици. Но това е единен народ, единна страна. И искам да уверя всички – ако някой се надява, че ще се откъсне, че още някои територии ще се отделят, това са само мечти“, заяви Разумков. \r\n \r\nПо неговите думи, Върховната Рада ще положи максимални усилия, за да консолидира украинското общество „около тези, които ще ни обединят“. \r\n \r\n„Това е труден път, днес всички слоеве на населението, всички органи на властта трябва да се концентрират именно върху това“, заключи председателят на Радата. \r\n \r\nПо-рано Володин, в коментар за действията на делегацията на Киев на форума на ООН в Женева, която осуети изказването на депутата от руската Дума Руслана Балбек, представляваща кримските татари, заяви, че подобни действия свидетелстват за нетърпимостта на Украйна към малките народи, което може да доведе до излизане от състава на страната на редица региони. \r\n \r\nНяколко европейски страни, включително Унгария и Румъния, активно критикуват украинския Закон за образованието, който ощетява правата на националните малцинства. Освен това през месец юли в Украйна влезе в сила Законът „За обезпечаване на функционирането на украинския език като държавен“, предвиждащ изключителното му използване в почти всички сфери на живота. \r\n \r\nПревод и редакция:", "date": "2019.12.03", "title": "Председателят на Върховната Рада: В Украйна има само един народ"}
{"url": "http://www.focus-news.net/news/2019/12/03/2725568/erdogan-potvardi-turtsiya-shte-blokira-vsichki-planove-na-nato-ako-aliansat-ne-obyavi-siriyskite-kyurdi-za-teroristi.html", "text": "Турция ще блокира плана на НАТО за отбрана на балтийските републики, ако Алиансът не признае сирийските кюрдски „Отряди за народна самоотбрана“ (ОНС/YPG) за терористи, заяви турският президент Реджеп Таийп Ердоган преди срещата на върха на НАТО в Лондон, предава  Reuters . \r\n \r\nКакто уточнява британската агенция, отношенията между Турция и НАТО са обтегнати по редица въпроси, от решението на Анкара да купи руски системи за противовъздушна отбрана, до сирийската й политика. Няколко членки на Алианса осъдиха Турция за решението й да започне настъпателна операция в Североизточна Сирия срещу кюрдските формирования. \r\n \r\nАнкара отказа да подкрепи план за отбрана на НАТО за Прибалтика и Полша, докато не получи по-голяма подкрепа за битката си с ОНС, които счита за терористична организация. \r\n \r\nПреди заминаването си за Лондон, Ердоган заяви в Анкара, че е говорил с полския президент Анджей Дуда по телефона в понеделник и двамата са се разбрали да се срещнат заедно с лидерите на балиийските страни, за да обсъдят въпроса. \r\n \r\n„С удоволствие, можем да се съберем и да обсъдим тези въпроси и там“, заяви той. „Но ако нашите приятели в НАТО не признаят за терористична организация онези, които считаме за терористи... ще се противопоставим на всяка стъпка, която ще бъде направена там“. \r\n \r\nИзточник от турските служби за сигурност заяви в понеделник, че Турция „не изнудва“ НАТО с отказа си да подкрепи плановете на Алианса и че страната има пълното право на вето. \r\n \r\nОчаква се Турция, Франция, Германия и Обединеното кралство да проведат отделна среща в кулоарите на срещата на върха на НАТО. Ердоган каза, че основно ще обсъдят плановете на Турция за създаване на зона за сигурност в Североизточна Сирия, която досега е посрещната с критики от европейските съюзници на Анкара. \r\n \r\nОтделно Турция е в противоречие с Гърция и Кипър относно правото върху въглеводородите в Източното Средиземноморие. Ердоган заяви, че ще се срещне и с гръцкия премиер Кириакос Мицотакис в Лондон. \r\n \r\nПревод и редакция:", "date": "2019.12.03", "title": "Ердоган потвърди: Турция ще блокира всички планове на НАТО, ако Алиансът не обяви сирийските кюрди за терористи"}
{"url": "http://www.focus-news.net/news/2019/12/03/2725581/euractiv-ministar-predsedatelyat-na-gartsiya-zayavi-che-turtsiya-podkopava-usiliyata-na-es-za-borbata-s-izmenenieto-na-klimata.html", "text": "С незаконите си действия в Източното Средиземноморие Турция подкопава усилията на ЕС да се бори срещу климатичните промени, заяви министър-председателят на Гърция Кириакос Мицотакис на среща с други европейски лидери по време на конференцията на ООН за климата в Мадрид, пише европейското издание  EURACTIV .  \r\n \r\nОткриването на огромни запази от газ в Източното Средиземноморие породи надпревара за добив на подводните ресурси и предизвика спор между Турция, Гърция и Република Кипър, които също планират да разширят своите проучвателни дейности в района.  \r\n \r\n„В средносрочен и дългосрочен план ще бъдем зависими от природния газ като междинно гориво по пътя към пълна замяна на въглищата с възобновяеми енергийни източници“, каза Мицотакис. \r\n \r\n„Следователно е необходимо ЕС да обърне внимание на Източното Средиземноморие и политиките за експлоатация на нови находища от региона, които могат да бъдат важен източник на газ. Действията на Турция подкопават това усилие“, добави гръцкият министър-председател.  \r\n \r\n \r\n : Мария Факова", "date": "2019.12.03", "title": "EURACTIV: Министър-председателят на Гърция заяви, че Турция подкопава усилията на ЕС за борбата с изменението на климата"}
{"url": "http://www.focus-news.net/news/2019/12/03/2725586/za-parvi-pat-v-dobrich-organizirat-art-klasove-risuvane-na-po-chasha-vino.html", "text": "За първи път в Добрич организират арт класове - рисуване на по чаша вино, предаде кореспондентът на  Радио „Фокус” – Варна .  Арт класът е изключително популярен в световен мащаб и за първи път жителите на Добрич ще могат да се насладят на изживяването.Това е едно нетрадиционно събитие, което съчетава любовта към изкуството и виното. Организаторите осигуряват стативи, платна за рисуване, акрилни бои, четки, престилки, една чаша вино, напътствия от художник. Картините, които всеки ще нарисува, остават за участника като спомен, а той с гордост ще може да ги добави към своята домашна арт колекция. Събитието е подходящо и за хора, които нямат никакъв опит в рисуването, но искат да изживеят нещо забавно и различно. Едното събитие ще се състои на 9 декември от 18,30 часа във Вила ди Полета, мотото е: „Париж – изкуство, вино и любов!“. Другото събитие е на следващия ден в същия час и на същото място. Мотото е: „Коледно вдъхновение!“. Идеята на „Wine Canvas“ е да бъде поредица от събития за рисуване на авторски картини, с чаша вино в ръка и споделени мигове с приятели.  \r\nЖулиета НИКОЛОВА", "date": "2019.12.03", "title": "За първи път в Добрич организират арт класове - рисуване на по чаша вино"}
{"url": "http://www.focus-news.net/news/2019/12/03/2725585/46-godishen-mazh-e-zadarzhan-za-krazhba-na-gorivo-ot-tovaren-avtomobil-parkiran-v-rayona-na-avtomagistrala-struma.html", "text": "46-годишен мъж е задържан за кражба на гориво от товарен автомобил паркиран в района на автомагистрала „Струма“. Това съобщиха от  ОДМВР – Благоевград.  \r\n \r\nСигналът за инцидента е подаден около 02.15 часа тази нощ в 1 РУ – Благоевград. Кражбата е станала след разбиване на капачката на резервоара на камиона, който е с унгарска регистрация, е откраднато неустановено количество дизелово гориво. Полицейските служители са предприели незабавни мерки по издирването на извършителите,  които се придвижвали с лек автомобил.   \r\n \r\nПо–късно единият от извършителите е установен и задържан – 46 годишен мъж от Благоевград. На местопроизшествието е извършен оглед, уведомена е РП – Благоевград. Води се досъдебно производство, а работата по случая продължава в 01 РУ Благоевград.", "date": "2019.12.03", "title": "46-годишен мъж е задържан за кражба на гориво от товарен автомобил паркиран в района на автомагистрала „Струма“"}
{"url": "http://www.focus-news.net/news/2019/12/03/2725587/", "text": "Изложба-базар по повод Международния ден на хората с увреждания откриха в Община Велико Търново. Местната администрация домакинства проявата за девети пореден път, предаде репортер на  Радио „Фокус“ – Велико Търново . В експозицията има различни коледни подаръци, украси и картички, които всеки може да си купи, за да подкрепи Областната организация на инвалидите в старата столица. Събраните средства членовете й ще използват, за да си набавят нови материали и да развиват дейността си. Благодарност и поздрав към всички присъстващи отправи председателят на структурата Йотка Вълева, като припомни, че освен деветото издание на изложбата през 2019-та се честват и 30 години от създаването на Съюза на инвалидите у нас.  \r\n \r\n„Нашата цел на този ден е да покажем на обществото и институциите, че нас ни има, ние сме тук, ние можем, ние творим - създаваме красота, надявам се наистина да е така и във вашите очи. Искам да благодаря на Общината, че с тяхна помощ ние бяхме на Международния фестивал на хората с увреждания, от където донесохме един златен медал,  три бронзови и пет грамоти. Това е гордост за нас и показателно за институциите и обществото, че ние наистина правим нещо и сме значими“, допълни Вълева.  \r\n \r\nПриветствие отправи и Росица Димитрова, директор Дирекция „Социални дейности и здравеопазване“. Тя подчерта, че годишнините, които се отбелязват, показват че в съвместната дейност на Общината и хората с увреждания има устойчивост и развитие. „При нас има едно надграждане, една последователна грижа за хората, които изпитват нужда от подкрепа. Такава целева група са и хората с увреждания, колкото и да бягам от думата. И за нас като Община и за всичко това, което правим заедно за и с тях не е важен само денят 3 декември, който е признат за Международен ден на хората с увреждания, за да кажем, че зачитаме правата им, достойнството им и работим заедно с организациите за подобряване на ежедневието им. Всичко, което правим е целогодишно и години наред е ориентирано към индивидуалните нужди и потребности на хората, децата и семействата“, подчерта още Росица Димитрова.  \r\n \r\nИзложбата-базар ще остане в сградата на Община Велико Търново през целия ден. Тя се намира във фоайето на първия етаж.  \r\n \r\nЛуиза ТРАНЧЕВА", "date": "2019.12.03", "title": "Изложба-базар по повод Международния ден на хората с увреждания откриха в Община Велико Търново"}
{"url": "http://www.focus-news.net/news/2019/12/03/2725589/tass-sasht-mozhe-da-uvelichat-mitata-varhu-frenski-stoki-es-se-zakani-da-otgovori.html", "text": "Във връзка с въвеждането във Франция на цифров данък върху приходите на американски компании, САЩ може да увеличат вносните мита върху френски стоки на стойност около 2,4 милиарда долара. Това се казва в разпространено от службата на представителя на САЩ за търговските преговори съобщение. Сред стоките, върху които може да бъдат въведени допълнителни такси до 100% са френските сирена, шампанското и козметиката, предава  ТАСС . \r\n \r\n„Службата на американския представител приключи първата фаза на разследването съгласно член 301 от Търговския закон от 1974 г. [предвижда възможни санкции срещу„ нелоялни търговски партньори“] и заключи, че цифровият данък на Франция дискриминира американските компании като Google, Apple, Facebook и Amazon „Днешното решение на службата изпраща ясен сигнал, че Съединените щати ще въведат мерки срещу онези дигитални данъчни режими, които дискриминират или натоварват американските компании“, заяви ръководителят на отдела Робърт Лайтизър. „В рамките на член 301 започва разследване на данъците върху цифровите услуги в Австрия, Италия и Турция“. \r\n \r\n„Списъкът на френските стоки, които могат да бъдат обложени с данък, включва 63 артикула. Приблизителната стойност на търговията е 2,4 милиарда долара“, се казва в изявлението. Този списък включва по-специално млечни продукти, включително сирена, както и пенливи вина, козметика и козметични принадлежности, торбички и порцеланови изделия. Допълнителните мита за тези категории стоки могат да достигнат 100%. \r\n \r\nОт представителството призоваха обществеността да коментира възможните действия до 6 януари 2020 г. Според член 301 по този въпрос е насрочено публично изслушване на 7 януари 2020 г. \r\n \r\nВ отговор на това френският министър на икономиката и финансите Бруно льо Мейр заяви пред Radio Classique, че Европейският съюз е готов да отговори на възможно увеличение на американските мита върху стоките от Франция. \r\n \r\n„В случай на въвеждане на американски санкции, Европейският съюз е готов да отговори“, отбеляза министърът. \r\n \r\nНа 11 юли френският Сенат (горната камара на парламента) прие законопроект за данъчното облагане на най-големите компании, предлагащи цифрови услуги. Този данък се прилага за печалбите на интернет гиганти, получени след 1 януари 2019 г. и ще бъде 3% от общия оборот във Франция. Той обхваща всички компании, чийто оборот надхвърля 750 милиона евро в света и 25 милиона евро във Франция, както и компании, чиято сфера на дейност обхваща онлайн реклама, онлайн търговия или работа на агрегатори на информация. \r\n \r\nВъв връзка с приемането на законопроекта американският президент Доналд Тръмп заяви, че в отговор САЩ могат да въведат мита върху френските вина. \r\n \r\nПревод и редакция:", "date": "2019.12.03", "title": "ТАСС: САЩ може да увеличат митата върху френски стоки, ЕС се закани да отговори"}
{"url": "http://www.focus-news.net/news/2019/12/03/2725593/29-godishen-mazh-ot-kyustendil-e-osaden-na-tri-godini-lishavane-ot-svoboda-za-krazhba.html", "text": "Районна прокуратура - гр. Кюстендил постигна ефективна присъда по водено бързо производство срещу Й. Т. /на 29 г./ от гр. Кюстендил за извършено от него престъпление по чл. 196 ал.1 т.1 вр. с чл. 194 ал.1 вр. чл.29 ал.1 б.“а“ и б.“б“ от НК. Това съобщиха от пресцентъра на  Апелативна прокуратура - София . \r\n \r\nНа 01 ноември 2019 г. пострадалата Ц.П. продавала зеле пред павилион – склад, находящ се в гр. Кюстендил, на кръстовището образувано от ул. „Петър Берон“ и ул. „Индустриална“. Оборотните пари от продажбите жената държала в портфейл, който оставяла във вътрешността на обекта.  \r\nНа посочената дата подсъдимият минавал наблизо в момент, в който Ц. П. обслужвала клиент, а вратата  на павилиона била отворена. Й. Т. изчакал и когато жената била с гръб към входа на павилиона, влязъл във вътрешността на същия без тя да го види. Там подсъдимият видял портфейла и след като се уверил, че в него има пари го прибрал  в джоба на дрехата си и напуснал, без Ц. П. да го забележи.  \r\nПред обекта и във вътрешността му било изградено видеонаблюдение, чрез което влизането и излизането на Й. Т. от павилиона и отнемането на портфейла били заснети на видеозапис.  \r\n \r\nВ съдебно заседание, подсъдимият се е признал за виновен и е направил изявление за разглеждане на делото при условията на съкратеното съдебно следствие. Съдът е наложил на Й. Т. наказание „лишаване от свобода“ за срок от 3 години при „строг“ режим при условията на чл. 58а от НК.  \r\nПрисъдата подлежи на жалба и протест пред КОС.  \r\n   \r\n                 Пресцентър – Апелативна прокуратура София", "date": "2019.12.03", "title": "29-годишен мъж от Кюстендил е осъден на три години лишаване от свобода за кражба"}
{"url": "http://www.focus-news.net/news/2019/12/03/2725592/svetlana-vasileva-knsb-se-razgranichava-ot-protesta-utre.html", "text": "Нашата позиция спрямо исканията е изразена още преди 5 месеца на Федерацията на независимите синдикати от земеделието и КНСБ. Позицията що се отнася до бюджет и искания на нашите синдикални членове, ние ги изразихме още през юли на официална пресконференция. Това каза за  Агенция „Фокус“  Светлана Василева, председател на федерацията на независимите синдикати от земеделието към КНСБ. „Що се отнася до исканията на синдикалните членове, които ще протестират утре, те са справедливи. Не мога да отрека, че там заплащането не отговаря на висококвалифицирания труд на специалистите, които работят в Агенцията по храните. Ние сме провели абсолютно всички срещи от месец юли до сега. През октомври сме направили среща с финансовия министър Владислав Горанов, на който изключително обстойно сме обяснили на какво се дължи този дефицит в бюджета на Министерство на земеделието. Той се дължи на изпълнение на структурни промени, на изпълнение на цели на правителствена програма. И той се носи от година на година. Финансовият министър беше категоричен и каза, че няма да увеличи бюджета на Министерство на земеделието. Затова ние започнахме да търсим други начини, за да могат да получат поне 10% увеличение на всички работещи в структурните звена на Министерство на земеделието“, каза още Василева.  \r\n \r\n„Така заложен бюджет, в който през 2019 г. разходите за персонал беше 108 млн., през 2018 г. 118 млн. означаваше, че те няма да получат 10% увеличение, защото има 10% дефицит. То най-вече се дължи на структурни промени, които се извършиха в Агенцията по храните и Агенция борба с градушките, тъй като има разширена градозащита, нови 63 площадки, 2 полигона, назначени са хора, за които няма обезпечен финансов ресурс вече години наред. Ежегодно започнахме да правим среща с всички парламентарно представени сили, на които ние сме предложили нашите искания, които бяха с 15 млн. разходи за персонал, върху тези 118 млн. За съжаление това не се прие, а имаше разбираност и чуваемост от комисиите, с които ние направихме среща през ноември за прехвърляне на средства от издръжка в разходи за персонал с 10 млн. лв. И така от 118 млн. те ще станат 128 млн. лв., което ще даде възможност за 10% увеличение на всички“, обясни още председателят на федерацията на независимите синдикати от земеделието към КНСБ. По думите и исканията са били 15-20%. „Виждам, че КТ „Подкрепа“ искат 40%. Ние сме провели цялата бюджетна процедура с всички възможни комисии, финансови министри, зам.-министри на финансите“, добави още тя. \r\n \r\n„Отделна голяма среща с министър Десислава Танева сме направили. Когато министър Танева за първи път започна увеличение точно на Агенцията по храните през 2016 г., без да има правителствено решение за 10% на хората, които работят на терен. Същото се направи през 2017 г., това ставаше със същото такова прехвърляне на средства към разходи за персонал, за да могат да се увеличат заплатите. За съжаление през 2018 г. нямаше такова прехвърляне и тогава се направи увеличение на работните заплати в БАБХ, защото те тогава се справяха с чумата по дребни преживни животни. Тогава трябваше да бъдат увеличени, защото не съм им толкова високи заплатите, един ветеринарен доктор тогава беше 600-700 лв., сега след увеличението през 2018 – 2019 г., малко по-напред отидоха 800-900 лв“, посочи още Василева.  \r\n \r\n„През 2019 г. започна правителствено увеличение за увеличение с 10%. Подчертавам, че това увеличение не е достатъчно за този квалифициран труд, но тъй като ние сме минали по цялата бюджетна процедура и бяхме на бюджетна комисия, която гласува на второ четене решението на комисията по земеделие за прехвърляне на 10 млн. лв. Видяхме, че това е последната възможност на бюджета. Желая успех на моите колеги, ако те могат да постигнат поне 5% ще бъде много добре. Но възможностите на бюджета бяха това“, допълни Светлана Василева. \r\nВиолета СИМЕОНОВА", "date": "2019.12.03", "title": "Светлана Василева: КНСБ се разграничава от протеста утре"}
{"url": "http://www.focus-news.net/news/2019/12/03/2725596/pateshestvenikat-i-izsledovatel-mihail-zaimov-shte-gostuva-v-pleven.html", "text": "Пътешественикът и изследовател Михаил Заимов ще гостува в града по покана на асоциация ,,Докосни дъгата”, предаде кореспондент на  Радио   „Фокус“  .  Денислава Ангелова, председател на асоциацията, посочи че Михаил Заимов е човек с много професии: подводен фотограф, водолаз, пътешественик, журналист и водещ на предаване, както и активист за популяризирането на биоразнообразието в Черно море и неговото опазване. \r\n \r\n,,Освен всичко това, той е внук на ген. Владимир Заимов и правнук на революционера и писател Стоян Заимов, който е сред строителите на съвременна България.Михаил Заимов от години се бори за популяризирането на голямата си любов - Черно море и забравените му богатства и история”, каза Денислава Ангелова. Тя допълни, че на 03 и 04 декември той ще гостува в Плевен по покана на асоциация ,,Докосни дъгата\", като визитата му включва посещения на ОУ ,,Д-р Петър Берон\" и СУ ,,Иван Вазов\". ,,Заимов ще разкаже на децата от двете плевенски училища част от приключенията си, включващи невероятни срещи и преживявания под водата. Една от най-запомнящите се емоции при броденията му из световните морета и океани е сблъсъкът му с китова акула. Но той е виждал и много други неочаквани неща. Като потънали кораби от Първата или Втората световни войни, все още с екипажите в тях.  \r\n \r\nУчениците ще имат възможност да видят и удивителни кадри от негови изложби”, уточни Денислава Ангелова. Тя подчерта, че на 3 декември, от 18,00 часа във Военен клуб - Плевен ще се проведе открита среща-дискусия с Михаил Заимов. ,,Един разговор за културата и историята.  За богатството на живота в Черно море, за историята му през вековете и защо е важно да се грижим за него и да го ценим. Входът е  свободен”, подчерта още Денислава Ангелова. \r\n \r\nВиолета КРЪСТЕВА", "date": "2019.12.03", "title": "Пътешественикът и изследовател Михаил Заимов ще гостува в Плевен"}
{"url": "http://www.focus-news.net/news/2019/12/03/2725595/elka-dimova-zam-kmet-na-dobrich-izticha-srokat-za-zakupuvane-na-dokumentatsiya-za-predstoyashtiya-targ-za-prodazhba-na-obshtinski-nedvizhimi-imoti-na-5-dekemvri.html", "text": "До края на днешния работен ден изтича срокът за закупуване на документация за предстоящия публичен търг за продажба на общински недвижими имоти на 5 декември. Това съобщи Елка Димова, зам.-кмет „Финанси и общинска собственост“, предаде кореспондентът на  Радио „Фокус” – Варна .  \r\n \r\nОбщина град Добрич е обявила два публични търга за продажба на общински недвижими имоти. Единият търг ще се състои на 5 декември в залата на II-я етаж в централната административна сграда на Община град Добрич, другият – на 12 декември на същото място. Началният час е 11,00. Става дума за терени в жилищните квартали „Балик“ и „Добротица“. Терените са основно предназначени за жилищно строителство. Документация за втория публичен търг може да бъде закупена до 10 декември включително. Подробна информация за двата публични търга с тайно наддаване е публикуваната на интернет страницата на общинската администрация в рубриката „Услуги и информация“, подлинкове – „Търгове и конкурси“, „За продажба“. \r\nЖулиета НИКОЛОВА", "date": "2019.12.03", "title": "Елка Димова, зам.-кмет на Добрич: Изтича срокът за закупуване на документация за предстоящия търг за продажба на общински недвижими имоти на 5 декември"}
{"url": "http://www.focus-news.net/news/2019/12/03/2725590/sotir-tsatsarov-ako-bada-izbran-za-predsedatel-na-antikoruptsionniya-organ-shte-razgledam-nezabavno-vsichki-visyashti-proverki.html", "text": "Ако бъда избран за председател на Антикорупционния орган -  ще разгледам незабавно всички висящи проверки. Това каза кандидатът за председател на КПКОНПИ Сотир Цацаров в отговор на въпрос от депутата от ГЕРБ Спас Гърневски за Пловдивския панаир по време на своето изслушване в Комисията за борба с корупцията, конфликт на интереси и парламентарна етика, предаде репортер на  Агенция „Фокус“ .По думите му очевидно е, че това ще касае и проверката за Пловдивския панаир.  \r\n„Мисля, че както вие, така и аз разбираме, че проблемът в конкретния случай не е в давностен срок. Проблемът е в липсата на възможност за търсене на колективна отговорност. В основата на всичко това стои решение на Общинския съвет“, каза още Цацаров.  \r\n \r\nВ отговор на въпрос дали ще изкара мандата си докрая, Цацаров отговори: \"Ясно е, че всеки председател довършва мандата. Такива са разпоредбите на закона. Ясно е, че всеки от нас ще работи със състав на комисията, който вече е избран. Дай Боже да наложа колективно ръководство, което е в посока на добро. Що се отнася до самото довършване на мандата, никой от нас не е застанал тук с намерение за несериозни или временни мотиви\".  \r\n \r\n \r\n \r\nДеница КИТАНОВА", "date": "2019.12.03", "title": "Сотир Цацаров: Ако бъда избран за председател на Антикорупционния орган -  ще разгледам незабавно всички висящи проверки"}
{"url": "http://www.focus-news.net/news/2019/12/03/2725594/premierat-boyko-borisov-chestit-rozhden-den-gerb-blagodarya-na-vseki-edin-ot-vas-za-usiliyata-i-otdadenostta.html", "text": "Честит рожден ден, ГЕРБ! Благодаря на всеки един от вас за усилията и отдадеността. Това написа премиерът Бойко Борисов във  \"Фейсбук\"  страницата си. \"За 13 години получаваме доверието на българските граждани 13 пъти. Това доверие не ни главозамайва, а ни мотивира да сме още по-близо до хората и проблемите им. Затова хората ни вярват. С годините обаче растат и критериите им към нас. Това изисква да сме по-добри с всеки изминал ден. В партията винаги е имало и ще има място за честни и трудолюбиви хора. \r\n \r\nПрез годините доказахме, че сме си научили уроците. Всеки, който преминава моралните стандарти в партията, понася своите последствия, без значение на каква позиция се намира. Като демократична партия ние изцяло се доверяваме на гласа на хората. Те ясно показаха на местните избори къде се управлява безпринципно. Затова където трябваше направихме промени, реформирахме цели структури. Вярваме, че промените са за добро и новите лица в партията ще я отворят още повече към гражданите. Затова Политическа Партия ГЕРБ я има - да сме близо до хората, да вземаме присърце проблемите им и да ги решаваме. \r\n \r\n13 години ГЕРБ е алтернатива на рухналата банкова система, спрените европейски пари и съсипаната икономика. За разлика от тези преди нас ние харчим само толкова, колкото изкарваме. За поредна година вдигаме с 10% доходите. Ударното модернизиране на инфраструктурата в цялата страна и добрите условия за бизнес привиличат инвеститорите, строят се заводи и в тях се дават европейски заплати. На пенсионерите за осма поредна година даваме коледни и великденски надбавки. Също така увеличаваме и месечните им възнаграждения. \r\nБлагодаря още веднъж на хората за вярата в нас и за простените грешки. Най-добрият начин да им се отплатим е с работа, работа, работа\", написа още премиерът.", "date": "2019.12.03", "title": "Премиерът Бойко Борисов: Честит рожден ден, ГЕРБ! Благодаря на всеки един от вас за усилията и отдадеността"}
{"url": "http://www.focus-news.net/news/2019/12/03/2725591/politsiyata-v-targovishte-otkri-nezakonno-pritezhavani-artefakti-ot-45-godishen-mazh-v-grada.html", "text": "Противозаконно притежание на артефакти от мъж от гр. Търговище е  установено от  служители на РУ-Търговище по време на проведена на 2 декември 2019 г. в областния център специализирана полицейска операция за противодействие на престъпления, свързани с културно-исторически ценности.  Това съобщиха от  ОДМВР – Търговище  . При извършена около 16,30 ч полицейска проверка е установено, че 45-годишен мъж от гр. Търговище противозаконно държи в дома си 12 антични монети, 3 антични пръстена и 14 броя различни по вид артефакти от различни епохи, които представляват археологически обекти, нерегистрирани и неидентифицирани по надлежния ред. Вещите са иззети с протокол за доброволно предаване. По случая е образувано досъдебно производство по чл. 278, ал. 6 от Наказателния кодекс по описа на управлението. Ще бъде назначена комплексна археологическо-нумизматична оценъчна експертиза. В хода на специализираната полицейска акция са проверени 11 лица, и 12 МПС.", "date": "2019.12.03", "title": "Полицията в Търговище откри незаконно притежавани артефакти от 45-годишен мъж в града"}
{"url": "http://www.focus-news.net/news/2019/12/03/2725597/dots-diana-kovacheva-ombudsman-dostapnostta-na-sredata-i-finansovata-podkrepa-sa-osnovnite-problemi-na-horata-s-uvrezhdaniya-u-nas.html", "text": "Достъпността на средата и финансовата подкрепа, които трябва да получават хората с увреждания, са сред основните трудности, пред които те са изправени. Това каза за сутрешния блок „Добро утро, България“ на Радио „Фокус“ омбудсманът на България доц. Диана Ковачева по повод Международния ден на хората с увреждания, който отбелязваме днес.  \r\n \r\n„Една от трудностите е свързана с това, че гледаме на хората с уврежданията като на проблем, вместо да погледнем човека. Гледаме към увреждането, вместо да търсим вариант да конкретизираме помощта към конкретния човек. Това прави помощта неефективна понякога. Днес в институцията на омбудсмана каня млади хора с интелектуални затруднения по специфичен въпрос – тяхното право на труд и реализация“, обясни омбудсманът. \r\n \r\nДоц. Диана Ковачева допълни, че в институцията ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения.  \r\n \r\nМладите хора ще представят проблемите, които срещат в своята реализация. Според обществения защитник правото на труд за повечето от нас е естествено задължение, а за хората с увреждания е възможност за реализация.  \r\n \r\nДоц. Ковачева обобщи, че голяма част от младежите с увреждания не са заети с работа, учене или обучение и това ги прави невидими. В тази връзка омбудсманът ще излезе със специална препоръка до най-големите работодателски организации да подкрепят правото на труд на хората с увреждания.  \r\n \r\nМариана ВАЛЕНТИНОВА", "date": "2019.12.03", "title": "Доц. Диана Ковачева, омбудсман: Достъпността на средата и финансовата подкрепа са основните проблеми на хората с увреждания у нас"}
{"url": "http://www.focus-news.net/news/2019/12/03/2725588/", "text": "Кметът на Смолян Николай Мелемов поздрави хората с увреждания, по повод Международния ден на хората с увреждания, съобщиха от пресцентъра на   община Смолян . „Приятно ми е, че имам възможността да Ви поздравя по случай Международния ден на хората с увреждания- 3 декември. Един ден в годината не е достатъчен, за да засвидетелстваме нашето внимание към всички Вас, които ежедневно преодолявате трудности, непознати за останалата част от обществото. Благодаря Ви, че активно участвате в нашия социален и културен живот. Община Смолян винаги е отворена за решаване на вашите проблеми. Ще продължим да ви подкрепяме и да търсим начини да живеете пълноценно в трудните Ви делници. От сърце Ви пожелавам здраве, достоен живот и оптимизъм! Честит празник!“, се казва в поздравлението на кмета Мелемов.", "date": "2019.12.03", "title": "Кметът на Смолян Николай Мелемов към хората с увреждания: Община Смолян винаги е отворена за решаване на вашите проблеми"}
{"url": "http://www.focus-news.net/news/2019/12/03/2725602/mezhdunarodniyat-den-za-borba-sreshtu-hiv-i-spin-be-otbelyazan-v-simitli.html", "text": "Международният ден за борба срещу ХИВ и СПИН бе отбелязан в Симитли. Това съобщиха за  Радио „Фокус“ - Пирин  от СУ „Св. св. Кирил и Методий“  - Симитли.  \r\n \r\nПреди обед гимназистите направиха обиколка в община Симитли, като преминаха през кабинетите на кмета Апостол Апостолов и всички служители на общината и закичиха всички със символа на този ден – червена лентичка. \r\n \r\nИдеята бе местните да обърнат внимание поне за миг на деня 1-ви декември и особената отговорност, която има всеки от нас към ХИВ и СПИН. Хората със СПИН в България бе и темата, която обсъждаха учениците на своите беседи. \r\n \r\nАнтиспин кампанията учениците продължиха с разяснителни беседи „Превенция и контрол на ХИВ/СПИН”, които преминаха през всеки клас. Учениците закичиха червени лентички и на своите директори, учители и съученици. \r\n \r\nЛивия НИНОВА", "date": "2019.12.03", "title": "Международният ден за борба срещу ХИВ и СПИН бе отбелязан в Симитли"}
{"url": "http://www.focus-news.net/news/2019/12/03/2725598/nikulden-shte-bade-neucheben-den-v-burgas-gradskiyat-transport-shte-bade-bezplaten-sled-1600-chasa.html", "text": "Кметът Димитър Николов обяви 6 декември, петък, за неучебен ден.Това съобщиха от пресцентъра на  Община Бургас . Заповедта му важи за всички училища на територията на общината. Така децата масово ще могат да се включат в многобройните събития и да допринесат за празничната атмосфера в този специален за всички бургазлии ден. \r\n \r\n\"Бургасбус\" също ще направи жест към всички свои клиенти, подкрепен от Общината. На 6 декември автобусите в градския транспорт ще возят безплатно от 16.00 часа до последните редовни курсове за деня. Затова оставете автомобилите пред своите домове и елате в центъра да се веселим заедно! Големият празничен концерт на площад \"Тройката\" започва в 17.30 часа, а запалването на елхата ще бъде около 18.00 часа. \r\n \r\nСинята зона също ще почива на Никулден. \r\n \r\n6 декември ще е ден на отворените врати за всички бургаски музеи и Библиотеката. Възползвайте се и разгледайте безплатно интересните експозиции на Археологическия, Историческия, Природонаучния и Етнографския музей в часовете от 10.00 до 16.00. В същия диапазон можете да посетите регионалната библиотека \"Пейо Яворов\" на ул. \"Богориди\" и да си извадите безплатно едногодишна читателска карта. \r\n \r\nНа Никулден с вход свободен ще работят още Авиомузеят в кв. Сарафово\" - от 09.00 до 17.00 часа, \"Акве Калиде\" - от 08.30 до 17.30 с безплатна 3Д прожекция в Сюлеймановата баня на всеки кръгъл час, БХГ \"Петко Задгорски\" и галерия \"Георги Баев\". \r\n \r\nОбщина Бургас, \"Бургасбус\", бургаските музейни и библиотечни работници пожелават на бургазлии весел празник!", "date": "2019.12.03", "title": "Никулден  ще бъде неучебен ден в Бургас, градският транспорт ще бъде безплатен след 16.00 часа"}
{"url": "http://www.focus-news.net/news/2019/12/03/2725600/krum-zarkov-bsp-prof-lyuben-kornezov-si-otide-no-vyarvame-che-povedenieto-mu-shte-ostane-model-na-podrazhanie.html", "text": "Проф. Любен Корнезов си отиде, но вярваме, че поведението му ще остане модел на подражание.  \r\nТова каза зам.-председателят на ПГ на „БСП за България“ Крум Зарков  в процедура, предаде репортер на  Агенция „Фокус“ .  \r\n„Напусна ни стожер на парламентаризма, един от създателите на Конституцията на Република България“, каза още Зарков.По думите му неведнъж проф. Корнезов е озарявал пленарна зала.   \r\nДеница КИТАНОВА", "date": "2019.12.03", "title": "Крум Зарков, БСП: Проф. Любен Корнезов си отиде, но вярваме, че поведението му ще остане модел на подражание"}
{"url": "http://www.focus-news.net/news/2019/12/03/2725603/narodnoto-sabranie-pochete-s-ednominutno-malchanie-pametta-na-prof-lyuben-kornezov.html", "text": "Народното събрание почете с едноминутно мълчание паметта на проф. Любен Корнезов, предаде репортер на  Агенция \"Фокус\" . Предложението направи зам.-председателят на ПГ на \"БСП за България\" Крум Зарков. След минутата мълчание председателят на парламента Цвета Караянчева каза: \"Поклон пред паметта му\".  \r\n \r\nПроф. Любен Корнезов си отиде от този свят на 30 ноември 2019 г. Проф Корнезов е юрист по образование. През житейският път той е бил съдия в Конституционния съд, зам.-министър на правосъдието, депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г., зам.-председател на 38-то Народно събрание и др. \r\n \r\nДеница КИТАНОВА", "date": "2019.12.03", "title": "Народното събрание почете с едноминутно мълчание паметта на проф. Любен Корнезов"}
{"url": "http://www.focus-news.net/news/2019/12/03/2725608/silen-interes-be-proyaven-kam-mezhdunarodniya-turnir-po-shahmat-dimitar-georgiev-v-petrich.html", "text": "Силен интерес бе проявен към Международния турнир по шахмат „Димитър Георгиев“ в Петрич. Това съобщиха за  Радио „Фокус“ - Пирин  от Общината.  \r\n \r\nПетима гросмайстори и четирима международни майстори се включиха в Мемориалния международен турнир по шахмат в памет на КМС от Петрич Димитър Георгиев. Тази година беше петото издание на турнира с домакинство град Петрич.  \r\n \r\nУчастваха 60 състезатели от страната и чужбина. Главен съдия на турнира беше Милен Петров, който поясни, че турнирът е част от Националния календар на Българска федерация по шахмат със статут на индивидуална купа, която носи точки на клубовете.  \r\n \r\nКрайното класиране в престижния турнир се подреди, както следва: първо място за гросмайстор Кирил Георгиев, второ място за гросмайстор Крум Георгиев, трето място за гросмайстор Петър Дренчев. Младата надежда в шахмата на Петрич, деветокласникът Димо Терзиев, успя да изпревари в класирането гросмайтор Роландо Кутиров.  \r\n \r\nПетя Хаджииванова, ученичка в Трето основно училище „Гоце Делчев“, се представи най-добре във възрастова група до десет години. Петя беше и най-малкият участник тази година в турнира по шахмат в памет на Димитър Георгиев. Турнирът е с най-висок награден фонд в шахмата – 4 хил лв., осигурени от Община Петрич, която е и основен организатор. \r\n \r\nЛивия НИНОВА", "date": "2019.12.03", "title": "Силен интерес бе проявен към Международния турнир по шахмат „Димитър Георгиев“ в Петрич"}
{"url": "http://www.focus-news.net/news/2019/12/03/2725604/gencho-genchev-kmet-natovarenostta-v-obshtina-svishtov-e-osnovnata-prichina-da-bade-naznachen-chetvarti-zam-kmet.html", "text": "Четирима заместник-кметове ще отговарят за основните ресори в работата на Община Свищов през новия управленски мандат – до 2023 година. Това обобщи в предаването  „Добре дошли в Свищов“  на  Радио „Фокус“ – Велико Търново  кметът Генчо Генчев.   \r\n \r\nДвама от ресорните заместник-кметове - д-р Анелия Димитрова и Бедри Алиев заслужиха отново доверието на градоначалника, след като бяха редом с него в управлението на Общината и в първия му мандат.  \r\n \r\n„Г-жа Димитрова ще продължи да отговаря, както до сега, за ресорите свързани с образование и социална политика, а г-н Алиев за отбранително-мобилизационната подготовка, транспорт и чистота“, обясни кметът.  \r\n \r\nЕдно от новите лица, на които той гласува доверие е Илиян Венков, възпитаник на СА „Д. А. Ценов“, завършил „Стопанско управление“ и „Бизнес администрация“, и защитил следдипломна квалификация „Здравен мениджмънт“. Той ще отговаря за спорт, младежки дейности и здравеопазване. Вторият нов заместник е Иван Шопов, дългогодишен служител и юрист на Общината, който ще поеме функциите на заместник-кмет по темите свързани със строителство, благоустройство, и инвестиционна политика в община Свищов. \r\n \r\nКметът на Свищов Генчо Генчев пожела успех на новосформирания ръководен екип и изрази увереност в ползотворната работа, която предстои да бъде свършена в интерес на жителите на община Свищов. \r\n \r\nЛуиза ТРАНЧЕВА", "date": "2019.12.03", "title": "Генчо Генчев, кмет: Натовареността в община Свищов е основната причина да бъде назначен четвърти зам.-кмет"}
{"url": "http://www.focus-news.net/news/2019/12/03/2725605/sport-de-liht-e-otlichnikat-sred-mladotsite.html", "text": "Новият защитник на Ювентус Матайс де Лихт беше определен за “Най-добър млад футболист за 2019 година” в анкетата на “Франс Футбол”. Той получи приза “Копа” за играч до 21 г. 20-годишният футболист заслужи приза основно заради отличното си представяне с екипа на Аякс, с който беше на секунди от финал в Шампионската лига. Освен това Де Лихт завършва на 15-а позицията в допитването за “Златната топка”. Втори за приза “Копа” остава Джейдън Санчо (Англия/Борусия Д), а трети е Жоао Феликс (Португалия/Бенфика/Атлетико Мадрид)", "date": "2019.12.03", "title": "Спорт: Де Лихт е отличникът сред младоците"}
{"url": "http://www.focus-news.net/news/2019/12/03/2725607/rosen-malinov-polozhi-kletva-kato-naroden-predstavitel-ot-bsp.html", "text": "Росен Малинов положи клетва като народен представител от БСП, предаде репортер на  Агенция „Фокус“ . Той заема мястото на Стефан Данаилов в 24-ти Многомандатен избирателен район – София. Това се налага след като Стефан Данаилов си отиде от отзи свят на 27 ноември 2019 г.  \r\nДеница КИТАНОВА", "date": "2019.12.03", "title": "Росен Малинов положи клетва като народен представител от БСП"}
{"url": "http://www.focus-news.net/news/2019/12/03/2725614/zatvarya-se-za-dvizhenie-uchastak-ot-patya-sofiya-varna-v-mestnostta-fiseka-v-obshtina-targovishte-poradi-izvarshvane-na-vzrivni-deynosti.html", "text": "Oт ОД МВР-Търговище информират водачите на МПС, че поради извършване на взривни дейности по трасето на новостроящ се участък от магистрала „Хемус“ днес от 15,40 ч до около 16,20 ч ще бъде затворен участък от път I-4/София-Варна/  в местността „Фисека“ в община Търговище  -   от км 228 до км 258. Това съобщиха от  ОДМВР - Търговище . Пътуващите в този времеви отрязък МПС ще бъдат пренасочвани през гр. Лозница. Движението на място ще бъде регулирано от екипи на сектор „Пътна полиция“ в областната дирекция и на РУ-Търговище.  \r\n \r\nОт сектор „Пътна полиция“ призовават водачите да шофират с повишено внимание, като спазват стриктно поставената сигнализация и указанията на полицейските служители, и съобразяват скоростта на движение на управляваните от тях МПС с метеорологичната обстановка.", "date": "2019.12.03", "title": "Затваря се за движение участък от пътя София - Варна в местността \"Фисека\" в Община Търговище поради извършване на взривни дейности"}
{"url": "http://www.focus-news.net/news/2019/12/03/2725609/vazstanoveno-e-dvizhenieto-po-pat-i-5-ruse-byala-v-rayona-na-s-obretenik.html", "text": "Възстановено е движението по път I-5 Русе – Бяла в района на с. Обретеник. Това съобщиха от  Агенция \"Пътна инфраструктура\" .", "date": "2019.12.03", "title": "Възстановено е движението по път I-5 Русе – Бяла в района на с. Обретеник"}
{"url": "http://www.focus-news.net/news/2019/12/03/2725601/zaharinka-slavcheva-sayuz-na-invalidite-nad-800-sa-horata-s-uvrezhdaniya-v-obshtina-smolyan-a-poveche-ot-2200-sa-v-oblastta.html", "text": "Над 800 са хората с увреждания в община Смолян, от които над 100 са децата-инвалиди. Това каза за   Радио „Фокус“ – Смолян  Захаринка Славчева – председател на Съюза на инвалидите в Смолян. Тя допълни, че в областта броят на хората с увреждания е над 2200 души. По думите на Славчева, сред основните проблеми на инвалидите в региона и техните семейства, е въпросът с грижите за болните хора. „Има много болни хора, а малко такива, които могат да ги гледат и те са назначени само на 2 часа. Такава е политиката и затова сме много затруднени всички. Два часа са много малко време и за тях с нищо не може да се помогне на болния човек. Може би хората, които правят тази програма не могат да оценят какво е да гледаш болен човек. Има такива, които се нуждаят от 24-часова грижа. Трудно е, всеки ден ни се обаждат хора, които се затрудняват с гледането на хора с увреждания“, отбеляза Славчева. Тя поясни, че в тези случаи, близките на хората не ходят на работа, за да могат да се грижат за тях. За хората, които не са в пенсионна възраст е страшно, защото не могат да си оставят родителя, брата или сестрата сами, а като си грижат само за тях, остават и без заплата, поясни Славчева. Сред останалите проблеми, които имат инвалидите в Смолянско, тя посочи недостатъчните средства, които получават, както и скъпоструващите лекарства, които се плащат трудно.   \r\nСлавчева подчерта, че община Смолян прави всичко възможно, за да осигури работа на хората с увреждания, които имат възможност да работят. „Колкото бройки бяха отпуснати от бюрото по труда, толкова хора бяха назначени. Над 20 са назначените хора с увреждания, които работят по тези програми и се справят добре с работата си. По предприятията е по-трудно, защото всеки предприемач се чуди дали да назначи инвалид, тъй като по-трудно се вземат такива хора“, обясни Славчева. \r\n  \r\nМеждународният ден на хората с увреждания в Смолян бе отбелязан на 1 декември, тъй като беше почивен ден, посочи тя. „Празникът се проведе много тържествено и хубаво. Около 150 човека бяха поканени, имаше почерпка и музика, а хората, които можеха дори поиграха и се повеселиха. Имахме гости - зам.-областния управител, кмета на Смолян и секретаря на общината. Благодаря им от сърце, че ни поздравиха и уважиха“, добави Славчева. По повод днешния празник, тя пожела на хората с увреждания много здраве и късмет. „Дано да имат късмет, да имаме повече програми и да има кой да ги гледа. Нека през новата година да са много здрави“, каза още Захаринка Славчева. \r\nНели ГЕРГЬОВСКА", "date": "2019.12.03", "title": "Захаринка Славчева, Съюз на инвалидите: Над 800 са хората с увреждания в община Смолян, а повече от 2200 са  в областта"}
{"url": "http://www.focus-news.net/news/2019/12/03/2725612/nataliya-shulika-vse-poveche-mladi-hora-tarsyat-pomosht-ot-spetsialisti-za-da-se-spravyat-s-narkotichnata-zavisimost.html", "text": "Все повече млади хора търсят помощ от специалисти, за да се справят с наркотичната зависимост. Това каза за  Радио „Фокус“ – Варна   Наталия Шулика от сдружение „Отвори очи“. Тя посочи, че за последните 2 години, броят на търсещите помощта на Сдружението се е увеличил многократно. „Ситуацията е такава, че в цяла България не знам дали има и 10 терапевтични общности, които се занимават с този проблем и в повечето има лист с чакащи, защото леглата ни са ограничени“, каза още специалистът и допълни, че „Отвори очи“  също разполага с определен капацитет. По думите й, ако допреди 2 години на лечение са били между 5 и 7 човека, то в момента са между 15 до 20 младежи. \r\n  \r\nНаталия Шулика подчерта, че обикновено към специалистите се обръщат млади хора, които вече са пострадали от наркотичната зависимост и обикновено на беседите, които се организират с цел превенция, присъстващите младежи са много малко. „ \r\nНе бих казала, че младите се вслушват в това, което им говорим. Истината е, че младите трябва да бъдат „подмамени“ да дойдат на такава беседа, за да чуят, колко са страшни тези наркотици, да чуят какви са ефектите от тях и до какво водят. Тогава, убедена съм, ще се вслушат много сериозно в думите ни. Честно казано на нашите беседи повече идват родители и близки на зависими млади хора“, каза в заключение Наталия Шулика. \r\nДесислава ВАСИЛЕВА", "date": "2019.12.03", "title": "Наталия Шулика: Все повече млади хора търсят помощ от специалисти, за да се справят с наркотичната зависимост"}
{"url": "http://www.focus-news.net/news/2019/12/03/2725613/politsiyata-v-kardzhali-nameri-150-broya-moneti-v-doma-na-63-godishen-mazh-neregistrirani-po-zakona-za-kulturnoto-nasledstvo.html", "text": "Криминалисти от ОДМВР - Кърджали са открили голямо количество монети, които не са били идентифицирани и регистрирани по Закона за културното наследство. Това съобщиха от пресцентъра на  полицията . При извършено претърсване в жилището на 63-годишен са били намерени 150 броя монети, които са иззети и са на съхранение в  Областната дирекция. 63-годишният притежател на колекцията е задържан за срок до 24 часа. Образувано е досъдебно производство по чл.278, ал.6 от Наказателния кодекс. Работата по случая продължават сектор „Противодействие на криминалната престъпност“ и разследващ полицай.", "date": "2019.12.03", "title": "Полицията в Кърджали намери 150 броя монети в дома на 63-годишен мъж,  нерегистрирани по Закона за културното наследство"}
{"url": "http://www.focus-news.net/news/2019/12/03/2725616/chetiri-pozhara-s-preki-materialni-shteti-sa-registrirani-prez-izminaloto-denonoshtie-vav-varna-i-oblastta.html", "text": "Четири пожара  с преки материални щети са регистрирани през изминалото денонощие във Варна и областта. Това съобщиха от пресцентъра на  ОДМВР - Варна . От там допълниха, че през нощта, около 00:20 часа, е постъпил сигнал за пожар, възникнал в електрическо табло, намиращо се на ул. „Дунав“ в град Провадия. Няма пострадали хора. Причината за инцидента е късо съединение. Увредени са капак на таблото и кабели. \r\n \r\nВ понеделник около 07:20 часа, е постъпил сигнал за инцидент, възникнал в цехово помещение на рафинерия, намираща се в село Разделна. Няма пострадали хора. Причината за инцидента се изяснява. Увредени са 150 кв. м покривна конструкция, фасадни панели, дограма, оборудване, монитор и печка.  \r\n \r\nОтново в понеделник около 15:05 часа, е постъпил сигнал за пожар в стая от къща, намираща се в граса Суворово. Причина за инцидента е небрежност при боравене с открит огън. Няма пострадали хора. Унищожено е домашно имущество, опушени са 30 кв. м стени. \r\nВчера е бил получен и сигнал за пожар в ПВЦ контейнер за отпадъци, намиращ се във Варна. Няма пострадали хора. Унищожен е един контейнер за смет. Не са регистрирани пожари без преки материални щети през изминалото денонощие.  Три са регистрираните случаи на оказана техническа помощ.", "date": "2019.12.03", "title": "Четири пожара  с преки материални щети са регистрирани през изминалото денонощие във Варна и областта"}
{"url": "http://www.focus-news.net/news/2019/12/03/2725619/politsiyata-vav-varna-zadarzha-23-godishen-mazh-za-pritezhanie-na-marihuana.html", "text": "Полицията във Варна задържа 23-годишен мъж за притежание на марихуана. Това съобщиха от пресцентъра на  ОДМВР - Варна .  \r\n \r\nВ събота около 14.10 часа, във Варна, при извършване на полицейска проверка на И.М (23 г.) от Варна, известен на МВР и осъждан, е установено, че същият държи в себе си пакетче със суха тревиста маса. Направената експертна справка установява, че се касае за марихуана с тегло 0,31 гр. По случая е образувано бързо полицейско производство, материалите са докладвани на прокурор от Районна прокуратура – Варна. Мъжът е  задържан за срок до 24 часа.", "date": "2019.12.03", "title": "Полицията във Варна задържа 23-годишен мъж за притежание на марихуана"}
{"url": "http://www.focus-news.net/news/2019/12/03/2725610/desislav-chukolov-ataka-nie-ot-ataka-shte-glasuvame-protiv-denitsa-sacheva-za-ministar.html", "text": "Ние от \"Атака\" ще гласуваме против Деница Сачева за министър. Това каза народният представител от „Атака“ Десислав Чуколов по време на дебатите по рокадите в кабинета, предаде репортер на  Агенция „Фокус“ .  \r\n \r\n„Сега разбрах, че тази сутрин е имало някакъв коалиционен съвет, където е обсъждана кандидатурата на г-жа Сачева“, каза Чуколов. Той посочи, че кандидатът за поста министър на труда и социалната политика Деница Сачева трябва да отговори на въпроси за Истанбулската конвенция. „Позицията на „Атака“ е ясна ние настояваме Законът за социалните услуги да бъде отменен. „Искаме да чуем и позицията на г-жа Сачева. Също така за Истанбулската конвенция“, допълни още депутатът.  \r\n \r\nДеница КИТАНОВА", "date": "2019.12.03", "title": "Десислав Чуколов, \"Атака\": Ние от \"Атака\" ще гласуваме против Деница Сачева за министър"}
{"url": "http://www.focus-news.net/news/2019/12/03/2725599/parlamentat-vklyuchi-v-dnevniya-si-red-rokadite-v-kabineta.html", "text": "Парламентът включи в дневния си ред рокадите в кабинета, предаде репортер на  Агенция \"Фокус\" . Точката за персонални промени в състава на Министерски съвет бе включена по предложение на председателя на парламенат Цвета Караянчева. \"За\" предложението гласуваха 122, \"против\" - 27 и \"въздържали се\" - 51, с което то бе прието.  \r\nДепутатите трябва да гласуват проекта на решение за оставката на Бисер Петков като министър на труда, социалната политика и да изберат на негово място Деница Сачева.  \r\nВ пленарна зала са вицепремиерът Томислав Дончев, вицепремиерът Марияна Николова министърът на туризма Николина Ангелкова,на културата Боил Банов, на енергетиката Теменужка Петкова и други.  \r\nДеница КИТАНОВА", "date": "2019.12.03", "title": "Парламентът включи в дневния си ред рокадите в кабинета"}
{"url": "http://www.focus-news.net/news/2019/12/03/2725611/reuters-sreshtata-na-varha-na-nato-otbelyazva-70-godini-ot-sazdavaneto-na-aliansa.html", "text": "Ще има много аплодисменти, когато лидерите на НАТО се съберат в Лондон за да отпразнуват седем десетилетия от създаването на най-успешния военен съюз в историята, пише  Reuters . Но с френския президент, който го нарича „мозъчна смърт“, турския лидер, който напада своите съюзници и купува руско оръжие, и американския президент, който поставя под въпрос цялата предпоставка за свръхсилата на своята държава, защитаваща Запада- бъдещето на НАТО изглежда съмнително.  \r\n \r\nКралица Елизабет II ще бъде домакин на лидерите в  Бъкингамския дворец. Но дори британските домакини, които са поколения от най-ентусиазираните в трансатлантическото партньорство, което НАТО представлява, са разединени от проекта за напускането на ЕС и разсеяни от изборите следващата седмица.  \r\n \r\nГенералният секретар на НАТО Йенс Столтенберг заяви, че въпреки неразбирателствата, които станаха основни теми, алиансът е в добро състояние, след засилването на способността си да изпълнява основната си мисия на защита на Европа след анексията на Крим от Русия през 2014 г.  \r\n \r\n„Изправени сме пред парадокс“, заяви Столтенберг пред Reuters. „Да, имаме някои различия, но реалността е, че правим много повече заедно в продължение на много години“.  \r\n \r\nЕвропа, Турция и Канада ще обещаят 400 млрд. долара разходи за отбрана до 2024 г., които целят да умиротворят Доналд Тръмп, който отдавна заяви, че съюзниците на САЩ трябва да харчат повече за колективна отбрана.  \r\n \r\nЛидерите също така ще се споразумеят за нов бюджет за 2021-2021 г., който намалява приноса на САЩ за финансиране на самия съюз. Те ще одобрят нова стратегия за наблюдение на нарастващата военна активност в Китай за първи път и ще обявят космоса като област на война, заедно с въздуха, сушата, морето и компютърните мрежи.  \r\n \r\nСъюзниците все още имат спомени от конфронтацията с Тръмп на последната среща на върха на НАТО през юли 2018 г., а сега ще трябват да се изправят срещу двама президенти, които направиха по-забележими лошите качества на НАТО: Еманюел Макрон и Реждеп Тайип Ердоган.  \r\n \r\n : Мария Факова", "date": "2019.12.03", "title": "Reuters: Срещата на върха на НАТО отбелязва 70 години от създаването на Алианса"}
{"url": "http://www.focus-news.net/news/2019/12/03/2725620/elka-dimova-zam-kmet-na-dobrich-obshtinata-izvarshva-proverki-na-litsa-nastaneni-v-obshtinski-zhilishta-i-podali-deklaratsii-za-prebivavane-v-chuzhbina.html", "text": "Общината извършва проверки на лица, настанени в общински жилища в Добрич и подали декларации за пребиваване в чужбина. Това съобщи Елка Димова, зам.-кмет „Финанси и общинска собственост“, предаде кореспондентът на  Радио „Фокус” – Варна . Според общинската Наредба такива лица нямат право да пребивават повече от 6 месеца в чужбина и да запазят правата си за настаняване в общинско жилище. Проверките, които се извършват, са комплексни – на документи и съвместно с ВиК и енергийния оператор в града.  \r\n \r\nЦелта е да се установи в какъв период от време общинските жилища не са ползвани от лица, които пребивават в чужбина. Общината към момента разполага с 50 свободни жилища, но само 20 от тях са годни, подчерта Елка Димова и допълни, че това е другият проблем, по който трябва да работи Общината през 2020 г. В рамките на кампанията за набиране на желаещи за настаняване в общински жилища са постъпили 130 заявления. Срокът за подаване на тези заявления беше от 1 юли до 30 септември.  \r\n \r\nВ момента общинските служители обработват постъпилите документи на желаещите. Елка Димова припомни, че всяка година през месец януари заседава Комисия, която определя списъка на лицата, които ще бъдат настанени в общински жилища. Той ще бъде оповестен след като бъде утвърден от кмета на Добрич. Около 1300 са общинските жилища, стопанисвани от Общината, и около 300 – от Общинското предприятие „Жилфонд“.  \r\nЖулиета НИКОЛОВА", "date": "2019.12.03", "title": "Елка Димова, зам.-кмет на Добрич: Общината извършва проверки на лица, настанени в общински жилища и подали декларации за пребиваване в чужбина"}
{"url": "http://www.focus-news.net/news/2019/12/03/2725617/kristof-deloar-reporteri-bez-granitsi-nuzhni-sa-yasna-patna-karta-i-promeni-v-zakonodatelstvoto-ako-balgariya-iska-da-se-bori-za-istinska-svoboda-na-mediite.html", "text": "Нужни са ясна пътна карта и промени в законодателството, ако България иска да се бори за истинска свобода на медиите. Това каза пред журналисти  ръководителят на „Репортери без граници“  Кристоф Делоар, който по-рано се срещна с министър-председателя Бойко Борисов в Министерския съвет, предаде репортер на  Агенция „Фокус“ . \r\n \r\nДелоар посочи, че трябва да има промени в законодателството, които да позволят да се създаде по-добра среда за свобода, независимост и плурализъм на българските медии. \r\n„Имаме нужда от структурни промени, а не само от обещания и поемане на ангажименти. Трябва да има пътна карта, която да работи за подобряване на ситуацията. Тя трябва да бъде много по-амбициозна, ако България иска да подобри  индекса си на свободата на медиите в различните държави, според който страната ви в момента е поставена на 111-то място в света. Много сме ясни в оценките си и сме конструктивни. Ще отправим препоръки за структурни реформи“, добави той.  \r\n \r\n„Премиерът Бойко Борисов трябва да покаже истинска готовност за подобряване на свободата на медиите, той трябва да изиграе тази историческа роля, трябва да създаде по-добра среда за журналистиката“, допълни Делоар. \r\n \r\nПремиерът Бойко Борисов и Кристоф Делоар са коментирали и ситуацията в обществените медии: БНТ и БНР. \r\n„Не сме съгласни с думите на премиера, че независимостта на обществените медии в България е  на добро ниво“, добави още ръководителят на делегацията на „Репортери без граници“.", "date": "2019.12.03", "title": "Кристоф Делоар, „Репортери без граници“: Нужни са ясна пътна карта и промени в законодателството, ако България иска да се бори за истинска свобода на медиите"}
{"url": "http://www.focus-news.net/news/2019/12/03/2725622/ombudsmanat-diana-kovacheva-rabotodatelite-ne-sa-stimulirani-da-naemat-hora-s-uvrezhdaniya.html", "text": "Работодателите не са стимулирани да наемат хора с увреждания. Това каза за сутрешния блок  „Добро утро, България“  на  Радио „Фокус“  омбудсманът доц. Диана Ковачева по повод Международния ден на хората с увреждания. Според статистиката голяма част от младежите с увреждания на възраст между 15 и 24 години не са заети с работа, с учене или с обучение, допълни омбудсманът. \r\n \r\n„Хората с увреждания в България са изправени пред много трудности. Една част от тях са свързани с преодоляването на физически бариери, достъпността на средата, а друга част е свързана с подкрепата, финансова подкрепа или помощни средства, които те да получават. За повечето от нас правото на труд е естествено, понякога дори досадно задължение, а за тези хора това е възможност за реализация. Статистиката показва, че голяма част от младежите с увреждания на възраст между 15 и 24 години не са заети с работа, с учене или с обучение. Всъщност, те са невидими. Те остават трайно изключени от пазара на труда. Сблъскват се с неразбиране от страна на обществото, със стереотипи, с много ограничен достъп до добро образование, с липсата на адаптирано работно място“, обясни омбудсманът. \r\n \r\nДоц. Диана Ковачева допълни, че законът предвижда задължителни квоти за хора с увреждания, но работодатели не са достатъчно мотивирани да ги наемат.  \r\n \r\n„Хората с увреждания имат и много сериозни проблеми във връзка с ТЕЛК-овите решения напоследък. Наскоро беше преодоляна една лоша практика, свързана с факта, че когато бъде постановено едно ТЕЛК-ово решение, ако то се обжалва, не подлежи на изпълнение. Независимо от факта, че законът казва точно обратното, Министерството на труда и социалната политика не го приемаше като основание, за да изплаща финансова помощ на хората с увреждания и да им предоставя помощни средства. След настойчива препоръка на омбудсмана тази практика ще бъде променена по уверения на екипа на Министерство на труда и социалната политика. И от този момент нататък когато бъде постановено ТЕЛК-ово решение, дори и то да се обжалва, хората ще могат да получават финансовата подкрепа“, каза още Диана Ковачева, като призова хората с увреждания да подават сигнали, ако тази практика не се спазва. \r\n \r\nМарияна ВАЛЕНТИНОВА", "date": "2019.12.03", "title": "Омбудсманът Диана Ковачева: Работодателите не са стимулирани да наемат хора с увреждания"}
{"url": "http://www.focus-news.net/news/2019/12/03/2725618/vitsepremierat-tomislav-donchev-nyakoy-govori-silno-ili-vika-kogato-nyama-kakvo-da-kazhe.html", "text": "Някой говори силно или вика, когато няма какво да каже.  \r\nТова каза вицепремиерът Томислав Дончев по време на дебатите по рокадите в кабинета след изказването на Драгомир Стойнев от БСП предаде репортер на  Агенция \"Фокус\" . \"Първо исках да опровергая редица неточности или откровени заблуждения в изказването на г-н Стойнев. Ние изпуснахме само темата с илюстрацията на кориците на \"Хари Потър\".  \r\n \r\nДеница КИТАНОВА", "date": "2019.12.03", "title": "Вицепремиерът Томислав Дончев: Някой говори силно или вика, когато няма какво да каже"}
{"url": "http://www.focus-news.net/news/2019/12/03/2725615/dragomir-stoynev-bsp-porednata-rokada-vav-vlastta-e-simptom-za-blokazh-za-upravlenski-sistemi-a-s-denitsa-sacheva-dzhendar-ideologiyata-otnovo-se-vrashta-na-politicheskoto-pole.html", "text": "Поредната рокада във властта е  симптом за блокаж за управленски системи, а с Деница Сачева джендър идеологията отново се връща на политическото поле  \r\nТова каза зам.-председателят на ПГ на \"БСП За България\" Драгомир Стойнев по време на дебатите по рокадите в кабинета, предаде репортер на  Агенция \"Фокус\" .  \r\n\"Днес обсъждаме отстраняването на един и назначаването на друг социален министър. Поредната рокада във властта за вас е традиция, но за нас е сериозен симптом за блокаж за управленски системи. Всички знаем кои са проблемите в социалната система - разбита система за социално подпомагане, огромни социални неравенства, милион и половина пенсии под прага на бедността и провалът на деинституционализацията. Смяната на министър подсказва криза\", каза още Стойнев.  \r\n \r\n\"Имаме системен проблем. За три мандата вярно все непълни ГЕРБ не проведе нито една успешна реформа. Нещо повече - вие от ГЕРБ разбихте цели системи. Адиминстративната система я напълнихте с партийно-лоялни некадърници, но се провалихте в електронното правителство\", изтъкна още Стойнев.  \r\n \r\nТой разкритикува и образователната система. \"Стигнахме дотам, че започнахме да превеждаме и \"Под игото\". Тук ще изберем иминистър, за когото не е имало турско робство, а османско присъствие. Т.е. вие сте съгласни с подобна характеристика, уважаеми патриоти\", подчерта още Стойнев.  \r\n\"Ако този пост не бъде приет, правителството е нормално да падне\", каза Стойнев за кандидатурата на Деница Сачева.  \r\n\"Бисер Петков бе едно от най-диалогочните лица на ГЕРБ- Беше по-диалогичен с хората, отколкото с факторите в системата. Това беше неговата системна грешка\", обърна внимание Стойнев. Според него кариерата на Деница Сачева е белязана с някои скандали, свързани с така наречената джендър идеология. \"Дали сега в качеството си на социален министър няма да продължи да го прави? Кой ще контролира това след като мнозинството в парламента няма характер и смелост? Джендър идеологията отново се възвръща на политическото поле\", каза още Стойнев.  \r\n \r\nДеница КИТАНОВА", "date": "2019.12.03", "title": "Драгомир Стойнев, БСП: Поредната рокада във властта е симптом за блокаж за управленски системи, а с Деница Сачева джендър идеологията отново се връща на политическото поле"}
{"url": "http://www.focus-news.net/news/2019/12/03/2725624/politsiyata-vav-varnensko-zadarzha-mazh-shofira-bez-knizhka.html", "text": "Полицията във Варненско задържа мъж шофира без книжка. Това съобщиха от пресцентъра на  ОДМВР - Варна . От там добавиха, че в понеделник, около 16:50 часа, в с. Синдел, при извършване на полицейска проверка на л.а. «Фолксваген» с водач М.Я. (37 г.), местен жител, е установено, че същият не притежава свидетелство за правоспособност, а МПС е със служебно прекратена регистрация. По случая е образувано досъдебно производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2019.12.03", "title": "Полицията във Варненско задържа мъж шофира без книжка"}
{"url": "http://www.focus-news.net/news/2019/12/03/2725623/ria-novosti-greta-tunberg-obyavi-voyna-na-belite-mazhe.html", "text": "„Зеленото безумие“, което обхвана западния свят, вече има сериозни икономически последствия. Но има всички основания да се предполага, че в бъдеще ще стане още по-интересно. Особено предвид това, че двете главни символически фигури на „зеленото движение“ Александрия Окасио-Кортес и Грета Тунберг свалиха маските си на еко-активисти и твърдо обявиха реалните си политически цели. Ако те получат своето, светът вече никога няма да бъде същия, а Русия и Китай, най-вероятно, ще останат последните острови на здравия разум в свят, който предпочита да забрави за здравия разум. Това пише Иван Данилов в материал за  РИА Новости , представен без редакторска намеса. \r\n \r\nГрета Тунберг, в съавторство с още две радикални активистки, публикува програмна статия със заглавие „Защо протестираме отново“, в която авторките честно си признават, че тяхната борба за „спасение на планетата“ изисква унищожението на съществуващата политическа и икономическа системна. „Това действие трябва да бъде мощно и широкомащабно. В края на краищата, климатичната криза не засяга само околната среда. Това е криза на правата на човека, справедливостта и политическата воля. Тя бе създадена и захранвана от колониалната, расистка и патриархална система на угнетяване. Трябва да я демонтираме“. \r\n \r\nЗа тези, които не са запознати със специфичния език на радикалните „зелени“ активисти, е нужен превод на някои ключови понятия, които се използват в този манифест. В техния понятиен апарат, „патриархална система на угнетяване“ е всяко общество с традиционни ценности, в които мъжът е мъж, жената – жена, а семейството е съюз между мъж и жена и осигурява възпитанието на следващото поколение земляни. Между другото, еко-активистите от този род често призовават за въздържание от раждане на деца – също в името на спасението на климата. При това сред младежите в англосаксонските страни, където тази пропаганда работи с пълна мощност, тези възгледи стават все по-популярни. \r\n \r\n„Расистките и колониални системи“ са тези общества, в които някои етнически или расови малцинства получават по-малка средна заплата от мнозинството. Прекрасен пример за тази псевдологика е Европа, където е силно разпространена следната позиция: единствената причина, поради която мигрантите извършват по-често престъпления и заработват по-малко от местните жители е расизмът и ксенофобията на самите местни жители. Именно с тях, според логиката на Грета и нейните колеги, трябва да се борим за спасението на климата на планетата. Струва си да отбележим невероятният цинизъм на този род активисти: много трудно (макар и понякога да е възможно) е да видим техни протести за това, че значителна част от кобалта - металът, необходим за батериите на толкова любимите им електромобили, като Tesla, се добива от африкански деца в робски условия. Този всеизвестен факт по никакъв начин не влияе на това, с какво упорство привържениците на „зеленото безумие“ настояват на замяната на автомобилите с електромобили. \r\n \r\nМанифестът на Грета Тунберг е в унисон с друг важен документ, който вече е включен по един или друг начин в програмата на един от кандидатите за президент на САЩ от Демократическата партия - Новият зелен курс на младия социалист от Конгреса Александрия Окасио-Кортес. \r\n \r\nПубликуването на този документ предизвика страхотен скандал в САЩ, защото в придружаващите материали щабът на младия и перспективен политик честно си признава, че това не е екологическа програма за спасяване на климата, а политическа програма под прикритието на екологията. Нещо повече, сред най-запомнящите се идеи, отразени в документа, са такива перли, като „забрана на говеждото“ (авторите на плана съжаляват много, че за десет години няма да успеят да ликвидират популацията от крави в САЩ напълно), фактическа забрана за използване на самолетен транспорт (съставителите са много притеснени и за това, че няма да успеят да се отърват от самолетите, заедно с кравите, за 10 години), гарантиран доход (достатъчен за живот и „икономическа сигурност) за тези, които „не могат или не искат да работят“, както и преминаване на „100-процентова зелена енергетика“ – т.е. отказ от въглищата, петрола, природния газ и атомните електроцентрали. \r\n \r\nВ САЩ все още не са пристъпили към реализация на тези планове заради Доналд Тръмп, който въобще намеква: колкото повече демократите налагат идеите за забрана на месото, самолетите и нефта, толкова по-големи са шансовете избирателите отново да гласуват за него. \r\n \r\nЕвропейският съюз все още няма свой Тръмп, а политици, които искат да прегърнат „зелената идея“ – има, и резултатите от тези действия са видни дори сега, а в бъдеще тези последствия само ще се засилват, защото новият председател на Европейската комисия Урсула фон дер Лайен вече промотира своя собствена версия на „Зеления курс“. \r\n \r\nЗа да оцените последствията от вече взетите решения е достатъчно да погледнете какво пишат европейските медии и уважавани консултантски компании. Последствията от абсолютно безумната стратегия за въвеждане на „зелена енергетика“ в германската енергийна система описва известна американска консултантска компания, цитирана от Forbes: McKinsey отправя най-сериозно предупреждение, когато става въпрос за все по-ненадеждното енергоснабдяване на Германия заради нейната силна зависимост от непостоянната слънчева и вятърна енергия. В течение на три дни през юни 2019 година германската енергийна система беше близо до спиране на тока“. \r\n \r\nМиналия месец France24 съобщи за масови протести на германските фермери, които блокират магистрали и пътища заради това, че новите „климатични ограничения“ ги лишават от препитание, пари и надежди за бъдещето. „Хиляди фермери докараха своите трактори в германските градове, за да протестират срещу новата селскостопанска политика на правителството, която, по техните думи, ще унищожи поминъка им и ще ги направи изкупителни жертви на изменението на климата. Дългите колони от трактори спираха движението по време на големите протестни акции в Берлин и Бон, където се намират федералните правителствени учреждения, а хиляди други трактори свиркаха с клаксоните си и блокираха пътищата към градове, като Мюнхен, Хановер и Щутгарт“. \r\n \r\n „Зеленото безумие“ засегна и най-големия скъпоценен камък в индустриалната корона на Германия – нейните автомобилни концерни. „Собственикът на Mercedes-Benz, компания Daimler, и Audi (собственост на Volkswagen) обявиха, че са загубили повече от 20 хиляди работни места, което стана първия реален признак за огромните човешки жертви, които ще има при преминаването на отрасъла от двигатели с вътрешно горене към електромобили“, съобщава Finandcial Times. „Daimler обяви, че в близките два месеца ще съкрати повече от десет хиляди работни места и по този начин собственикът на Mercedes-Benz добави към пагубната серия загуби на работни места в германската автомобилна индустрия. Стойността на инвестициите в електромобилите и натискът от страна на спадащите продажби и печалби стимулират сериозно преструктуриране на цялата индустрия. През тази година е обявена загубата на 50 хиляди работни места“. \r\n \r\nВ новата „зелена икономика“, която сега се изгражда в Европа (и, може би, ще се опитат да изградят в САЩ), е трудно да се намери място за атомни физици и петролни работници, в нея ще е трудно да живеят и автомеханиците и фермерите. В такава икономика практически няма да има място за традиционни ценности и за обичащите да хапват месо. Но в тази псевдоекологическа икономика ще се намерят привилегировани места за нелегалните мигранти, за борците за предимства на най-различни малцинства и получатели на най-различни субсидии: от нерентабилните електромобили и икономически неконкурентноспособните ветрогенератори, които не могат да обезпечат непрекъснат приток на ток към енергийните системи. Ако нещата продължат така и в бъдеще, то към Русия може да тръгне най-парадоксалният приток на туристи от ЕС, защото само в Русия (и в Китай, но Русия е по-близо) ще можеш спокойно да ядеш истинско (а не соево) месо и да карате ръмжащ бензинов спортен автомобил без туристът да бъде измъчван от съвестта или да бъде порицаван от „екологично-моралната полиция“ в лицето на активистите в социалните мрежи. Това, разбира се, е такава шега, в която може да има сериозен и доста горчив дял от истината за жертвите на „зелена лудост“. \r\n \r\nПревод и редакция:", "date": "2019.12.03", "title": "РИА Новости: Грета Тунберг обяви война на белите мъже"}
{"url": "http://www.focus-news.net/news/2019/12/03/2725627/mvnr-na-kitay-sasht-sa-opasni-dori-za-svoite-sayuznitsi.html", "text": "САЩ имат най-негативния дестабилизиращ ефект върху международната сцена и вече предизвикват недоволство дори сред своите съюзници. Това мнение сподели официалният представител на Министерството на външните работи на Китайската народна република Хуа Чунин.  \r\n \r\n„САЩ разгръщат търговски войни навсякъде, сериозно нарушават международния ред в съответната сфера, използвайки своите „палки за налагане на тарифи“. Те вредят не само на американските компании, нарушавайки интересите на собствения народ, но и станаха основна причина за спад в динамиката на глобалното развитие, увеличаване на нестабилността и рисковете“, подчерта представителят.  \r\n \r\n„Около 45% от анкетираните в международно проучване смятат, че САЩ представляват сериозна заплаха за страната им. Дори някои съюзници на Вашингтон изразяват недоволство от ролята, която страната играе в света“, добави Хуа Чунин. \r\n \r\n : Мария Факова", "date": "2019.12.03", "title": "МВнР на Китай: САЩ са опасни дори за своите съюзници"}
{"url": "http://www.focus-news.net/news/2019/12/03/2725631/13-mayki-ot-svishtov-uchastvat-v-rabotilnitsa-za-roditeli-da-porasnem-zaedno.html", "text": "13 майки от Свищов участват в „Работилница за родители – да пораснем заедно“. Те са част от проект, който се реализира съвместно с УНИЦЕФ. Дейностите са насочени основно към родители на малчугани до 4 години, които получават подкрепа и съвети как да отглеждат децата си по-най добрия начин. Това обясни в предаването  „Добре дошли в Свищов“  на  Радио „Фокус“ – Велико Търново  Елена Стефанова, психолог от Центъра за обществена подкрепа и един от водещите лектори по проекта. Тя разказа, че в първия цикъл, който тече към момента, се работи с майки на деца от градина „Васил Левски“.  Една от последните срещи с тях е била на тема „Как детето учи за света около себе си ?”.  \r\n \r\n„На 21 ноември се проведе седма работилница, която беше на тема „Светът на една ръка разстояние“. Всъщност целите на цялата програма и на всички работилници „Да порастем заедно“ е да подкрепят родителите. Причината е, че днес отглеждаме децата си в много по-различен свят от този, в който ние сме отглеждани ние. Днешните родители се нуждаят от подкрепа и им е необходима такава, за да разбират нуждите на днешните деца, на настоящето поколение“, допълни  Елена Стефанова. \r\n  \r\nРаботилниците за родители са творческа среда за дискусии, ролеви игри, кратки беседи, презентации и споделяне на личен опит. Участието в тях повлиява благоприятно участниците, като ги подпомага в усилията им да са отговорни и подкрепящи родители.  \r\n \r\nПрограмата стартира през месец октомври 2019 година, като съобразно изградения график, работилници за родители се провеждат всеки четвъртък, в уютната среда на детската градина. Дискутираните теми и образователният материал са свързани основно с трудностите пред съвременните родители, нуждите на съвременните деца и начините, чрез които да бъдат удовлетворени емоционалните, и социални потребности на най-малките членове на семейството, като се мотивира тяхното развитие. Планира се последната групова сесия с конкретната група от родители да се проведе през  януари 2020 година.  \r\n \r\nЛуиза ТРАНЧЕВА", "date": "2019.12.03", "title": "13 майки от Свищов участват в „Работилница за родители – да пораснем заедно“"}
{"url": "http://www.focus-news.net/news/2019/12/03/2725621/dragomir-stoynev-bsp-vinagi-me-e-draznilo-v-politikata-da-badesh-praznodumets.html", "text": "Винаги ме е дразнило в политиката да бъдеш празнодумец. Това каза зам.-председателят на ПГ на \"БСП за България\" в лично обяснение към Томислав Дончев, който каза, че когато се повишава тон, няма какво да каже, предаде репортер на  Агенция \"Фокус\" .  \r\n\"Разбира се, че в тази зала е имало много страсти, но това е част от демокрацията. Но същото време най ме е дразнило в политиката да бъдеш празнодумец. Когато се захващаш в проблеми, да не можеш да ги доведеш до края и когато изхарчиш 2 млрд. лв. без да постигнеш абсолютно нищо и след това да избягаш от тези свои задължения\", каза Стойнев.  \r\nДеница КИТАНОВА", "date": "2019.12.03", "title": "Драгомир Стойнев, БСП:  Винаги ме е дразнило в политиката да бъдеш празнодумец"}
{"url": "http://www.focus-news.net/news/2019/12/03/2725633/noviyat-starshi-trenyor-na-ofk-levski-karlovo-e-danail-bachkov.html", "text": "Кметът на Община Карлово и Президент на ОФК „Левски Карлово“ д-р Емил Кабаиванов се срещна с новия старши треньор на представителния отбор Данаил Бачков, съобщиха от  Общината . На срещата присъства и досегашния старши треньор на отбора Красимир Манолов, който вече ще изпълнява други отговорни функции в отбора.  Бе обсъдено представянето на отбора в есенния полусезон, селекцията в отбора и подготовката за пролетния полусезон.  Отборът ще започне подготовката си на 13 януари 2020 год.    \r\n  \r\nВИЗИТНА КАРТИЧКА НА ДАНАИЛ БАЧКОВ \r\n \r\n           Роден на 21 декември 1976 година в гр. Пловдив \r\n           Юноша на ПФК „Спартак“ Пловдив.  \r\n            В „А“ футболна група е играл в 268 срещи за отборите на: ПФК „Спартак“,  ПФК „Локомотив“ Пловдив, ПФК „Левски“ София, ПФК „Черно море“ Варна,  ПФК „Родопа“ Смолян и ПФК „Срортист“ Своге. \r\n           Играл е за националния отбор на България. \r\n            Шампион на България и носител на купата на България с отбора на ПФК „Левски“ София. \r\n           Обявен за най–добър футболист на Пловдив през 1999 година. \r\n           Обявен за най–добър защитник в България  през 2001 година. \r\n            От 2008 до 2016 година е треньор  в детско–юношеската школа на „Миньор“ Перник. \r\n            От 2016 до 2018 година е треньор  на представителния отбор на „Миньор“ Перник. \r\n            От 2018 до 2019 година е треньор  на представителния отбор на „Беласица“ Петрич. \r\n           Помощник треньор на националния отбор на България за аматьори.", "date": "2019.12.03", "title": "Новият  старши  треньор на  ОФК „Левски Карлово“  е  Данаил  Бачков"}
{"url": "http://www.focus-news.net/news/2019/12/03/2725632/ministar-predsedatelyat-boyko-borisov-provede-sreshta-s-generalniya-sekretar-na-reporteri-bez-granitsi-kristof-deloar.html", "text": "Министър-председателят Бойко Борисов проведе среща с генералния секретар на „Репортери без граници“ Кристоф Делоар. В рамките на разговора в Министерския съвет премиерът Борисов заяви, че цени високо диалога с неправителствения сектор по една безспорно значима тема за всяко демократично общество, каквато е свободата на словото. Борисов и Делоар обсъдиха възможностите страната ни да подобри позицията си съобразно индекса за свободата на пресата, съставян от „Репортери без граници“. Това съобщиха от  правителствената информационна служба . \r\n \r\nМинистър-председателят Бойко Борисов запозна Кристоф Делоар с наскоро приетата от правителството мярка, гарантираща своевременен и безпрепятствен достъп до информацията в печатните издания. Това ще стане чрез държавното дружество „Български пощи” ЕАД, което ще извършва разпространение и продажба на печатни издания на територията на страната. С този акт на Министерския съвет ще се подобри съществуващата към момента конкуренция на пазара и издателите на печатни произведения ще имат достъп до крайния потребител при предварително оповестени ясни параметри.  \r\n \r\nПремиерът Борисов изтъкна, че благодарение на работата на европейския комисар от България Мария Габриел, страната ни вече две години активно участва и в изработването на друга група мерки, касаещи дезинформацията и фалшивите новини. По думите му явлението придобива все по-големи мащаби и буди сериозна тревога. „Фалшивите новини и дезинформацията рушат основните на доверието между гражданите и институциите“, категоричен беше Борисов.  \r\n \r\nМинистър-председателят Борисов акцентира върху значимата роля на медиите в съвременното общество като коректив на управлението. Премиерът отбеляза стремежа на кабинета да реагира своевременно, когато до него достигне сигнал от полето на действие на правителството. Борисов добави също, че негово разбиране е, че свободата на словото трябва да се отстоява като фундаментално конституционно право, включително чрез уважение към журналистическата професия и ненамеса в работата на медиите.  \r\n \r\nПремиерът Бойко Борисов приветства желанието на генералния секретар Кристоф Делоар за конструктивна съвместна работа в интерес на създаването на по-добра атмосфера за медиите. Министър-председателят покани представителите на „Репортери без граници“ да участват с предложения за законодателни промени, които да гарантират на медиите независимост, а на обществото правото на вярна и точна информираност.", "date": "2019.12.03", "title": "Министър-председателят Бойко Борисов проведе среща с генералния секретар на „Репортери без граници“ Кристоф Делоар"}
{"url": "http://www.focus-news.net/news/2019/12/03/2725630/premierat-boyko-borisov-visoko-tsenya-dialoga-s-nepravitelstveniya-sektor-po-temata-za-svobodata-na-slovoto.html", "text": "Високо ценя диалога с неправителствения сектор по една безспорно значима тема за всяко демократично общество, каквато е свободата на словото.Това написа премиерът Бойко Борисов във  \"Фейсбук\"  страницата си. \"Това заявих по време на срещата ми с генералния секретар на Reporters sans frontières / Reporters Without Borders / RSF Кристоф Делоар. Обсъдихме възможностите страната ни да подобри позицията си съобразно индекса за свободата на пресата, съставян от Репортери без граници. Поканих техни представителите да участват с предложения за законодателни промени, които да гарантират на медиите независимост, а на обществото правото на вярна и точна информираност\", пише още Борисов.", "date": "2019.12.03", "title": "Премиерът Бойко Борисов: Високо ценя диалога с неправителствения сектор по темата за свободата на словото"}
{"url": "http://www.focus-news.net/news/2019/12/03/2725625/georgi-gyokov-bsp-ne-me-iznenadva-ostavkata-na-sotsialniya-ministar-a-che-tsyaloto-pravitelstvo-ne-si-podava-ostavka.html", "text": "Не ме изненадва оставката на социалния министър, а че цялото правителство не си подава оставка.  \r\nТова каза народният представител от ПГ на \"БСП за България\" Георги Гьоков по време на дебатите по рокадите в кабинета \r\nАз ще говоря тихо. Министър-председателят поиска и прие оставката на социалния министър Бисер Петков. Аргументите - натрупани във времето основания, забавяне на темповете в социалната сфера, каквото и да означава това. Впрочем за оставката на социалния министър винаги има поводи и достатъчно критична маса. Не ме изненадва оставката на министъра на труда и социалната политика, а че цялото правителство не си подава оставка. Икономическата и особено социалната политика на това правителство е катастрофална за държавата\", заяви още Гьоков.  \r\n \r\n\"Няма да променим промяната не за ради предлаганата личност, заради убедеността ни, че най-големият експерт да сложите, при тази политика, която водите, няма бъдеще за българския народ. Ние сме за друг тип истинска социална политика. Няма да подкрепим промяната, защото след всеки изминал ден България потъва\", подчерта още Гьоков.  \r\nДеница КИТАНОВА", "date": "2019.12.03", "title": "Георги Гьоков, БСП: Не ме изненадва оставката на социалния министър, а че цялото правителство не си подава оставка"}
{"url": "http://www.focus-news.net/news/2019/12/03/2725634/ombudsmanat-diana-kovacheva-horata-s-intelektualni-zatrudneniya-ostavat-nevidimi.html", "text": "Днес в Световния ден на ООН си напомняме, че една от важните цели на хилядолетието е никой да не бъде забравен. Онова, което ми се струва, че е основен проблем, е обстоятелството, че младите хора с интелектуални затруднения не просто са забравени, те остават невидими. Затова ние трябва да ги \"осветим\" и да им дадем шанс да бъдат чути. Това каза омбудсманът Диана Ковачева на изложбата \"И ние можем\", посветена на хората с увреждания, предаде репортер на  Агенция \"Фокус\" . \r\n \r\n\"3-ти декември - Световният ден за хората с увреждания, искахме да го отбележим като дадем думата на хората с увреждания - на тези, които искат гласът им да бъде чут. Според мен ролята на омбудсмана е да усилва гласа на тези, които защитава и да им даде възможност и място, където самите те да говорят за своите постижения и онова, което им пречи да постигат мечтите си\", заяви Ковачева. Тя допълни, че е поканила млади хора, които искат да споделят един конкретен проблем, с който \"ние заедно трябва да се опитаме да се преборим\" - правото на труд. По думите й за хората с интелектуални затруднения да работят е предизвикателство.  \r\n \r\n\"Днес бих искала да покажа, че тези хора са по-организирани, по-мотивирани и по-отговорни от останалите. Те са много способни\", посочи омбудсманът. Тя подчерта, че проблемът с упражняването на труд не започва от момента, в който искат да започнат работа, той започва с образованието. \r\n \r\n\"Хората, които се обучават в помощни училища изобщо не получават дипломи, с които да продължат образованието си е много сериозен проблем. Онези от тях, които са в общите обикновени училища нямат достатъчно добре адаптирани помагала и учебници и достатъчен брой срещи с ресурсен учител\", каза Ковачева.  \r\n \r\nЗорница КОСТАДИНОВА", "date": "2019.12.03", "title": "Омбудсманът Диана Ковачева: Хората с интелектуални затруднения остават невидими"}
{"url": "http://www.focus-news.net/news/2019/12/03/2725626/stoltenberg-prisastvieto-na-nato-v-polsha-i-baltiyskite-strani-e-moshten-signal-kam-rusiya.html", "text": "Генералният секретар на НАТО Йенс Столтенберг заяви в интервю пред полското издание  Rzeczpospolita , че военното присъствие на Алианса в Полша и балтийските страни е мощен сигнал към Русия за способността на Алианса да предприема ответни мерки. \r\n„Със своето присъствие в Полша и балтийските страни силите на НАТО изпращат много мощен сигнал на Русия, че в случай на нападение срещу Полша или балтийските страни ще отговори целият Алианс“, заяви той. \r\nВ отговор на въпрос, дали Русия е враг на НАТО, генералният секретар увери, че в Алианса „не квалифицират Русия по този начин“. „Ние просто отговаряме тогава, когато има такава необходимост“, отбеляза Столтенберг в навечерието на срещата на върха на Алианса в Лондон. \r\n„Преди всичко, НАТО няма списък с врагове. Защото не виждаме непосредствена заплаха за нито един от съюзниците ни. Но виждаме все по-неопределена и непредсказуема среда в сферата на сигурността. Ето защо променяме нашия потенциал за реагиране, включително на киберзаплахи или в космоса“, отбеляза генералният секретар на НАТО. \r\n \r\nПревод и редакция:", "date": "2019.12.03", "title": "Столтенберг: Присъствието на НАТО в Полша и балтийските страни е мощен сигнал към Русия"}
{"url": "http://www.focus-news.net/news/2019/12/03/2725635/zhitelite-na-pet-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авария на водопровод са абонатите от селата Старосел, Ново Железаре, Ахматово, Езерово и Болярино. Очаква се нормалното водоподаване към домакинствата в Старосел, Ново Железаре и Болярино да бъде възстановено до 17.00 часа, за останалите две населени места не е посочен краен срок за отстраняване на авариите. \r\n \r\nС нарушено водоподаване днес са също жителите на кв. „Сушица“ в град Карлово, също живущите в района на улиците „Стефан Стамболов“ и „Димитър Благоев“ в град Първомай. Екипите на водоснабдителното дружество отстраняват авария и на територията на град Пловдив – при ул. „Хан Крум“. Без вода са също живущите в района на блок 12 в кв. „Тракия“, поради подмяна на сградно водопроводно отклонение. \r\n \r\nТони МИХАЙЛОВ", "date": "2019.12.03", "title": "Жителите на пет села в Пловдивска област са с нарушено водоподаване заради аварии"}
{"url": "http://www.focus-news.net/news/2019/12/03/2725638/predsedatelyat-na-parlamenta-tsveta-karayancheva-shte-prisastva-na-blagotvoritelniya-koleden-bal-na-fondatsiya-mechta-za-dete.html", "text": "Председателят на парламента Цвета Караянчева ще присъства на благотворителния Коледен бал на фондация „Мечта за дете“. Събитието ще бъде на 3 декември 2019 г. от 20.00 часа в хотел „Маринела“. Това съобщиха от пресцентъра на  Народното събрание . \r\n \r\nФондация „Мечта за дете“ подкрепя и подпомага семейства и двойки с репродуктивни проблеми, защитава техните интереси и работи за промяна на обществените нагласи към хората с репродуктивни проблеми. Организаторите се надяват със средствата от Коледния бал да се сбъднат мечтите за рожба на няколко семейства.", "date": "2019.12.03", "title": "Председателят на парламента Цвета Караянчева ще присъства на благотворителния Коледен бал на фондация „Мечта за дете“"}
{"url": "http://www.focus-news.net/news/2019/12/03/2725637/mokar-snyag-zavalya-v-dobrich-patnite-nastilki-sa-hlazgavi.html", "text": "Мокър сняг заваля в Добрич, пътните настилки са хлъзгави, предаде кореспондентът на  Радио „Фокус” – Варна . Натоварено е движението по някои основни пътни отсечки в града – по ул. „Отец Паисий“, ул. „Христо Ботев“ и по бул. „3 март“. Не работят светофарните уредби на две кръстовища поради строително- монтажни дейности – на пресечката на бул. „Русия“ с ул. „Гоце Делчев“ и на бул. „Русия“ и ул. „Христо Ботев“. Температурата на въздуха е около 2 градуса. \r\nЖулиета НИКОЛОВА", "date": "2019.12.03", "title": "Мокър сняг заваля в Добрич, пътните настилки са хлъзгави"}
{"url": "http://www.focus-news.net/news/2019/12/03/2725628/d-r-hasan-ademov-dps-nyama-podkrepim-rokadite-v-kabineta-smyanata-na-ministar-na-printsipa-stani-da-sedna-nyama-da-reshi-problemite.html", "text": "Няма подкрепим рокадите в кабинета - смяната на министър на принципа \"стани да седна\" няма да реши проблемите. Това каза народният представител от ДПС и председател на Социална комисия д-р Хасан Адемов по време на дебатите по рокадите в кабинета, предаде репорте на  Агенция \"Фокус\" .  \r\n\"Аз ще се опитам за разлика от колегите да говоря по-тихо да кажа нещо по-съществено. Ние категорично не сме съгласни с процедурата по включване на точката от дневния ред. В правилника за организация на дейността на НС е казано, че на извънредно заседание дневният ред се гласува предварително. Дневният ред е гласуван миналата седмица и той включва две точки. Нищо извънредно, нищо чрезвичайно не налага включването на други точки\", каза още Адемов.  \r\n \r\n \r\n\"Сега няколко думи по същество. Смяната на един министър с друг. Кой от проблемите в социалната политика решава тази кадрова промяна?\", попита още Адемов. \"Смяната на министъра на принципа \"стани да седна\" няма да реши нито един от въпросите в социалната сфера. Министър Сачева ще завари същите проблеми, които ги има в министерството. Съвсем скоро към тези проблеми, ще бъдат добавени още други. Социалното разслоение в обществото е това, което дразни всички български граждани\", изтъкна Хасан Адемов.   \r\n \r\nДеница КИТАНОВА", "date": "2019.12.03", "title": "Д-р Хасан Адемов, ДПС: Няма подкрепим рокадите в кабинета - смяната на министър на принципа \"стани да седна\" няма да реши проблемите"}
{"url": "http://www.focus-news.net/news/2019/12/03/2725641/prezidentat-rumen-radev-ohranata-na-vazdushnoto-prostranstvo-na-republika-severna-makedoniya-e-natsionalen-dalg-i-otgovornost-na-balgariya.html", "text": "Срещата на държавните и правителствените ръководители на страните-членки на НАТО в Лондон дава възможност България да се утвърждава като фактор на стабилност в Югоизточна Европа и да отстоява своя национален интерес. Това заяви президентът Румен Радев пред журналисти днес, преди да отпътува за срещата на върха на НАТО в Лондон. На форума на високо равнище в британската столица ще бъде отбелязана и 70-годишнината от създаването на Алианса. Това съобщиха от  прессекретариата на държавния глава . \r\n   \r\n„България не трябва да пропуска историческата възможност да охранява въздушното пространство на Република Северна Македония“, подчерта държавният глава. По думите му, докато разговорите в тази насока са били  отлагани от българска страна за „светлото бъдеще“, когато ще имаме ескадрила нови самолети, Гърция е сключила споразумение за тази мисия. „С днешните ни възможности можем да изпълняваме пълноценно тази задача без никакви допълнителни разходи, защото тя се носи от базата за постоянно базиране Граф Игнатиево“, посочи Румен Радев.  \r\n   \r\nПрезидентът припомни срещите си с министър-председателите Кириакос Мицотакис и Зоран Заев през изминалите месеци, на които беше постигнато съгласие за провеждане на среща между министъра на отбраната и началника на обраната на България с техните колеги от Гърция и Република Северна Македония за включването на България в охраната на въздушното пространство на югозападната ни съседка. „Това е не само в наш национален интерес, но и дълг към братска Република Северна Македония и израз на отговорност“, каза още  държавният глава.  \r\n   \r\nПомолен да коментира темите от разговорите на българския министър-председател в САЩ за по-голямо присъствие на силите на НАТО в Черно море и създаването на военноморски координационен център във Варна, Румен Радев заяви, че когато се обсъждат и обявяват такива теми, е много важно да се използва точната терминология. „Това не е нито база, нито е логистична. Решенията не се вземат нито във Вашингтон, нито в Лондон, те се вземат в централата на НАТО в Брюксел. България отдавна е заявила своята позиция“, добави президентът.  \r\n   \r\nДържавният глава отбеляза в отговор на въпрос дали „НАТО е в мозъчна смърт“ по думите на президента Макрон, че ЕС има амбицията да бъде фактор на световната сцена и търси своето място, заедно със САЩ, Русия и Китай. За да се реализира тази амбиция обаче, ЕС следва да има собствен отбранителен потенциал, бързи механизми за изпълнение на тяхното решение, да подхожда не само от позицията на общ пазар, но и на общ политически блок.  \r\n   \r\nИзграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха.  \r\n   \r\nВ рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи.  \r\n   \r\nВ делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.03", "title": "Президентът Румен Радев: Охраната на въздушното пространство на Република Северна Македония е национален дълг и отговорност на България"}
{"url": "http://www.focus-news.net/news/2019/12/03/2725636/premierat-boyko-borisov-ubeden-sam-che-dogodina-v-balgariya-shte-imame-avtomobilen-investitor.html", "text": "Ние сме готови за заводи за автомобили, в момента дори са няколко големите компании, които се колебаят коя да дойде. Аз съм убеден, че с всичко това, което правим, догодина вече ще имаме инвеститор. Това каза премиерът Бойко Борисов в изявление след представянето на революционния 3D i-Cockpit, произведен в България, който е първият истински триизмерен клъстер в серийното автомобилно производство, внедрен в най-новите коли на „Пежо“, съобщиха от  правителствената информационна служба . \r\n \r\n„Преди месец открихме в Пловдив завод на „Мерцедес“, който произвежда фаровете, мигачите, стоповете, в Димитровград са кабелите, в Русе са дистанционните управления. А сега на най-специалната кола на „Мерцедес“, ние сме направили най-важното. Най-интелигентното, най-доброто. Съжалявам, че на фона на всички негативни новини, които се изливат, българите не могат да се зарадват на това как всъщност тези красиви дизайни се пишат от български инженери, технолози. Много е важно, ние с университетите работим, да се разкриват паралелки за инженерни специалности, които да добавят още инженери в този клъстър. В четвъртък идват оръжейни компании, имаме среща, за съвместното производство в България. Виждам много добра възможност и в бронираните машини, танковете“, допълни министър-председателят. \r\n \r\n„Аз съм убеден, че когато дойде президентът Тръмп, защото те бяха много добре информирани колко много инвестиции имат американските компании в България и колко умни са българите. Поемам този ангажимент“, каза още Борисов.", "date": "2019.12.03", "title": "Премиерът Бойко Борисов: Убеден съм, че догодина в България ще имаме автомобилен инвеститор"}
{"url": "http://www.focus-news.net/news/2019/12/03/2725640/mokar-snyag-zavalya-v-sofiya-patnite-nastilki-sa-hlazgavi.html", "text": "Мокър сняг заваля в София, пътните настилки са хлъзгави, предаде репортер на  Агенция „Фокус“ . \r\n \r\n „Фокус“:  Припомня шофьорите да карат внимателно \r\n \r\n                                        Бояна МАРКОВА", "date": "2019.12.03", "title": "Мокър сняг заваля в София, пътните настилки са хлъзгави"}
{"url": "http://www.focus-news.net/news/2019/12/03/2725643/prokuraturata-v-plovdiv-shte-iznese-podrobnosti-za-nezakonna-targoviya-s-arheologiya-i-izmama-s-udostovereniya-za-osiguritelen-stazh-pri-pensionirane.html", "text": "Окръжна прокуратура-Пловдив наблюдава досъдебно производство за незаконна търговия с археологически ценности, съобщиха от  Пресцентъра на Апелативна прокуратура . \r\n \r\nПо този повод днес, 3 декември 2019 г., от 14 часа, ще се проведе брифинг, в който ще участват окръжният прокурор Румен Попов, Мария Тодорова, прокурор в Окръжна прокуратура-Пловдив и старши комисар Йордан Рогачев, директор на ОД на МВР-Пловдив. Очаква се на брифинга да бъдат изнесени подробности по случая. \r\n \r\nВеднага след това, от 14,30 часа, ще се проведе и брифинг на Районна прокуратура-Пловдив и ОД на МВР-Пловдив, във връзка с досъдебно производство за извършена измама в големи размери и за съставяне на неистински официални документи – удостоверения за осигурителен стаж при пенсиониране, използвани пред ТП на НОИ – Пловдив. В него ще участват Чавдар Грошев, районен прокурор на Пловдив, Димитър Пехливанов, прокурор в Районна прокуратура-Пловдив и старши комисар Йордан Рогачев, директор на ОД на МВР-Пловдив.", "date": "2019.12.03", "title": "Прокуратурата в Пловдив ще изнесе подробности за незаконна търговия с археология и измама с удостоверения за осигурителен стаж при пенсиониране"}
{"url": "http://www.focus-news.net/news/2019/12/03/2725646/kathimerini-evrokomisari-shte-posetyat-gartsiya-i-turtsiya-za-prerazglezhdane-na-politikata-za-migratsiya.html", "text": "Новоназначените комисари на Европейския съюз, отговорни за въпросите на миграцията и бежанската криза, ще посетят Гърция и Турция, пише електронното издание на гръцкия вестник Kathimerini. \r\n \r\nСрещите са част от плановете за преразглеждане на политиката в областта на миграцията и убежището, определена от Маргаритис Схинас, комисар по \"Защита на европейския начин на живот\", като „един от най-важните приоритети на Комисията“, въз основата на доклад на финландското председателство на ЕС. \r\n \r\n„От първия ден Комисията работи за намирането на консенсус относно въпросите на миграцията във всички столици на страните-членки на ЕС“, заяви Схинас в коментар пред журналисти.  \r\n \r\nВ свой доклад финландското председателство посочва, че „има общо съгласие, че настоящата система не е подходяща за справедливото разпределение на търсещите убежище в държавите-членки“  \r\n \r\n : Мария Факова", "date": "2019.12.03", "title": "Кathimerini: Еврокомисари ще посетят Гърция и Турция за преразглеждане на политиката за миграция"}
{"url": "http://www.focus-news.net/news/2019/12/03/2725645/sport-kalyari-obarna-sampdoriya-za-20-minuti.html", "text": "Отборът на Каляри извърши зрелищен обрат и победи Сампдория с 4:3 в домакински двубой от 14-и кръг на Серия А. \"Сардинците\" губеха с 1:3 до 75-ата минута, когато започна обратът. В 38-ата Фабио Куалярела откри от дузпа за гостите, а в 52-ата Гастон Рамирес удвои аванса. В 69-ата Наинголан върна едно попадение за домакините, а секунди по-късно отново Куалярела възстанови аванса. Последваха два бързи гола на Жоао Педро, с които резултатът стана 3:3. За да бъде пълна драмата, дълбоко в добавеното време Алберто Чери оформи крайното 4:3 и донесе трите точки на своите. Отборът на Каляри е 4-и в класирането с актив от 28 точки, а Сампдория е на косъм от зоната на изпадащите с 12 пункта.", "date": "2019.12.03", "title": "Спорт: Каляри обърна Сампдория за 20 минути"}
{"url": "http://www.focus-news.net/news/2019/12/03/2725647/regionalniyat-sayuz-na-horata-s-uvrezhdaniya-v-kardzhali-praznuva-denya-na-invalida-i-30-godini-ot-sazdavaneto-si.html", "text": "Днес е двоен празник в Кърджали, където няколко души започват да създават регионалното поделение на националния Съюз на инвалидите през декември 1989 година, това каза за  Радио „Фокус“  Шенай Бекир, регионален председател на Съюза на инвалидите в Кърджали. Председателката отправи поздрав към всички хора с увреждания по случай Деня на инвалида и пожела да запазят позитивността в живота си. Тя припомни годините, в които Клубът на инвалида се е намирал на 4-ти етаж в обществена сграда. „През 1991-ва година ни е даден един перфектен клуб в града, който е достъпен. Преди това сме били на четвъртия етаж, а ние сме всички други, освен слепи, така че - малко ни е било трудно да се качваме на горните етажи. Затова ни е даден перфектен клуб, който е близо до общината, който го ремонтирахме и в момента имаме достъпна среда за нашите хора“, каза още Бекир. Кърджали е един от малкото градове в България, в който всичките обществени сгради са достъпни за хората с увреждания, посочи още Шенай Бекир. „Говоря за социално подпомагане, за Бюро по труда, за общината, за Регионална инспекция, поликлиники и болници – навсякъде. И сме един от малкото градове, където няма място да не е достъпно, като обществена сграда – било театър или поликлиники. Това е нещото, с което се хваля. От 89-та година стават 30 години, откакто сме създадени, така че - не  само за София, а и за Кърджали празнуваме 30 години от създаването на съюза“, каза още регионалният председател на Съюза на инвалидите в Кърджали. \r\nДарина ДЕЕНИЧИНА", "date": "2019.12.03", "title": "Регионалният съюз на хората с увреждания В Кърджали празнува Деня на инвалида и 30 години от създаването си"}
{"url": "http://www.focus-news.net/news/2019/12/03/2725629/donald-tramp-kritikite-na-makron-kam-nato-sa-mnogo-gadni.html", "text": "Президентът на САЩ Доналд Тръмп обяви, че критиките на френския му колега Еманюел Макрон към НАТО са много обидни, след като последният постави диагноза „мозъчна смърт“ на Алианса, предава  AFP . \r\n \r\n„НАТО служи на голяма цел“, заяви Тръмп в хода на съвместна пресконференция с генералния секретар на Алианса Йенс Столтенберг преди срещата на върха на съюзните държави. \r\n \r\n„Мисля, че това е много обидно“, заяви той за изказването на Макрон, като го описа като „много, много гадно изявление, особено към 28 държави“. \r\n \r\nОсвен това Тръмп защити Столтенберг, като се похвали, че членовете на НАТО масово увеличават разходите си за отбрана благодарение на натиска му и предупреди, че Франция, може би, се отделя от НАТО, след като в интервю пред The Economist френският президент за пореден път разкритикува ръководството и стратегията на Алианса. \r\n \r\n„Никой не се нуждае повече от НАТО от Франция“, заяви американският лидер. „Те направиха много опасно изявление“. \r\n \r\nПревод и редакция:", "date": "2019.12.03", "title": "Доналд Тръмп: Критиките на Макрон към НАТО са „много гадни“"}
{"url": "http://www.focus-news.net/news/2019/12/03/2725651/s-opasnost-za-zhivota-e-23-godishnata-zhena-koyato-postrada-pri-katastrofa-v-rayona-na-km-108-na-am-trakiya.html", "text": "С опасност за живота е 23-годишната жена, която пострада при катастрофа в района на км 108 на АМ „Тракия“, посока София. Това съобщиха за  Радио „Фокус“ – Пловдив  от Областната дирекция на МВР. Сигналът за инцидента е получен е получен преди 13.00 часа. Лек автомобил „Ауди“ излязъл извън пътното платно и се блъснал в дърво. \r\n \r\nС помощта на специализирана техника на пожарната от колата е извадена 23-годишната неправоспособна шофьорка на колата. Откарана е в болница със сериозни наранявания. Взета й е кръвна проба за химически анализ. \r\n \r\nМестопроизшествието е запазено, извършен е оглед. Причините и обстоятелствата около катастрофата се изясняват от служители на сектор „Пътна полиция“.", "date": "2019.12.03", "title": "С опасност за живота е 23-годишната жена, която пострада при катастрофа в района на км 108 на АМ „Тракия“"}
{"url": "http://www.focus-news.net/news/2019/12/03/2725648/nikolay-sirakov-gerb-denitsa-sacheva-bi-mogla-da-se-spravi-s-predizvikatelstvoto-i-v-novata-situatsiya.html", "text": "Деница Сачева би могла да се справи с предизвикателството и в новата ситуация. \r\nТова каза народният представител от ГЕРБ Николай Сираков по време на дебатите по рокадите в кабинета, предаде репортер на  Агенция \"Фокус\" .  \r\n\"Последният един час явно го прекарахме в загрявка за дебата по бюджета. Разбира се, че е изключително отговорно това кой ще бъде министър, особено на ресор като социалния. Мисля, че като че ли през този един час разширихме много кръга на дебата. Първо като член на Комисията по труда, социалната и демографската политика бих искал да изразя своята благодарност и уважение към труда, който министър Петков положи до момента. Наистина един изключителен професионалист и експер. Имах възможността да бъда част от процеса, през който минахме\", каза още Сираков.  \r\n \r\n\"Имаме нужда от министър, който да работи с екип, имайки възможноста първо да чува достатъчно добре, да може да взема решение и да бъде в постоянен диалог и комуникация с всички онези засегнати страни\", каза Сираков. Според него Деница Сачева би могла да се справи с това педизвикателство в новата ситуация. \"Аз го приемам като надграждаме с други умения, не по-добри, не по-лоши, а други в ситуацията, в която се намираме сега\", допълни още депутатът от ГЕРБ.  \r\n \r\nДеница КИТАНОВА", "date": "2019.12.03", "title": "Николай Сираков, ГЕРБ: Деница Сачева би могла да се справи с предизвикателството и в новата ситуация"}
{"url": "http://www.focus-news.net/news/2019/12/03/2725653/otdelenieto-po-anesteziologiya-i-intenzivno-lechenie-v-mbal-dobrich-poluchi-mnogofunktsionalen-dihatelen-aparat.html", "text": "Отделението по анестезиология и интензивно лечение в Многопрофилната болница за активно лечение (МБАЛ) в Добрич е получило дарение, съобщиха от  лечебното заведение . Дарението е модерен, многофункционален дихателен апарат от най-висок клас, който ще подпомага пациентите в реанимационна зала, страдащи от дихателна недостатъчност. Дарението е на стойност 25 000 лв. и е от местни спомоществователи. Ръководството на МБАЛ - Добрич изразява своята благодарност от името на медицинският състав и пациентите към дарителите за щедрото и хуманно дело.", "date": "2019.12.03", "title": "Отделението по анестезиология и интензивно лечение в МБАЛ – Добрич получи многофункционален дихателен апарат"}
{"url": "http://www.focus-news.net/news/2019/12/03/2725652/ekipite-angazhirani-sas-snegopochistvaneto-v-sofiya-zapochnaha-obrabotka-sas-smesi-protiv-zaledyavane-na-visoki-i-stramni-mesta-v-grada.html", "text": "В момента се работи  на моста на ул. „Марко Семов“ в  район „Студентски“,  разпръскват се соли против заледяване на пътни участъци в  районите „Витоша“ и  „Овча Купел“. В район „Банкя“ се обработват  общинските  пътища към кварталите „Михайлово“ и „Градоман“ ,както и към  селата  Вердикал и Клисура.  Започна обработка на пътните платна и на бул. „Брюксел“. Опесъчават  се и пътищата в природен парк Витоша   Драгалевци – Алеко и  Бояна - Златни мостове. Това съобщиха от пресцентъра на  Столична община . \r\n \r\nПо нареждана на Столичния инспекторат екипите, ангажирани със снегопочистването на града са в готовност да започнат работа. На 67 стоянки в София са разположени 166 снегорини, които  при необходимост ще започнат работа по опесъчаване и отстраняване на  снежната покривка от пътните платна. Напомняме на шофьорите да излизат на пътя само с добре оборудвани и изправни автомобили,  както и да шофират със съобразена с пътните условия скорост .", "date": "2019.12.03", "title": "Екипите, ангажирани със снегопочистването в София започнаха обработка със смеси против заледяване на високи и стръмни места в града"}
{"url": "http://www.focus-news.net/news/2019/12/03/2725655/detski-sporten-praznik-da-mechtaem-zaedno-organizira-obshtina-haskovo-po-povod-3-dekemvri-svetoven-den-na-horata-s-uvrezhdaniya.html", "text": "Детски спортен празник „Да мечтаем заедно“ организира община Хасково по повод 3 декември - Световен ден на хората с увреждания. В проявата участваха децата от социалните домове и центровете за деца и младежи с увреждания от Хасково, Димитровград, Кърджали и Харманли. Това съобщиха от пресцентъра на  Община Хасково . \r\n \r\nГости на събитието бяха областният управител на Хасково д-р Стефка Здравкова, заместник-кметът на община Хасково Мария Вълчева, представители на социални институции, родители, възпитатели и социални работници от 10-те центъра, участващи в спортното състезание. След много песни, танци, спортни игри и надпревари децата получиха подаръци от община Хасково.", "date": "2019.12.03", "title": "Детски спортен празник „Да мечтаем заедно“ организира община Хасково по повод 3 декември - Световен ден на хората с увреждания"}
{"url": "http://www.focus-news.net/news/2019/12/03/2725650/api-nad-1800-mashini-sa-v-gotovnost-za-obrabotvane-na-republikanskite-patishta-pri-zapochnaliya-snegovalezh.html", "text": "Над 1800 машини са в готовност да обработват настилките на републиканските пътища, за да се осигури безопасно пътуване на шофьорите при започналия снеговалеж. Съоръженията и настилките по проходите се обработват превантивно срещу обледяване, където предпоставките за хлъзгавост и заледявания са по-големи. Това съобщиха от пресцентъра на  Агенция \"Пътна инфраструктура\" . \r\n \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. В опорните пунктове има нужните количества сол, пясък и химикали и машини за посрещане на първия сняг.  \r\nАгенция „Пътна инфраструктура“ апелира шофьорите, на които им предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия. \r\n \r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.12.03", "title": "АПИ: Над 1800 машини са в готовност за обработване на републиканските пътища при започналия снеговалеж"}
{"url": "http://www.focus-news.net/news/2019/12/03/2725644/valeri-simeonov-nfsb-denitsa-sacheva-shte-spazva-programata-na-mnozinstvoto-nikakvi-zalitaniya-nyama-da-ima.html", "text": "Деница Сачева ще спазва програмата на мнозинството, никакви залитания няма да има. Това каза лидерът на НФСБ Валери Симеонов по време на дебатите по рокадите в кабинета, предаде репортер на  Агенция \"Фокус\" . \r\n \r\n\"Имам чувството, че присъствам не на избор на министър, а на папа. Защо пак тази истерия? Защо е този негативизъм? Защо е това отрицание? В края на краищата министърът е представител на една от управляващите партии и той е длъжен да изпълнява програмата за управления. Не му вменявайте чак такива възможности да извършва мащабни вселенски злодейства като Дарт Вейдър\", каза още Симеонов.  \r\n \r\nТой подчерта, че България се управлява от две сили - ГЕРБ и \"Обединени патриоти\". Той посочи, че е нормално е той да бъде одобрен. \"По тази причина сме го одобрили, след като сме направили съответните консултации. Не виждам защо трябва предварително да сме толкова убедени, че този човек, че тази госпожа няма да си свърши работата. Акцентувате върху отделни моменти в нейната биография. Нейни изказвания, които аз не съм проверил. Тя ще бъде министър и ще спазва задължителните изисквания, които са заложени в програмата на това министерство. Тя ще изпълнява решението, което се взима точно от тази политическа коалиция. Искам да успокоя колегите от БСП и ДПС, че никакви залитания няма да има. Може да бъдете сигурни. Най-малкото поради тази история на \"Обединени патриоти\", в която фигурират две партии. Едната с история повече от 100 години. Ние като коалиция променяме действителността, защото както българите са държавотворен народ, така патриотите са държавотворна политическа сила. На първо място - интересите на държавата\", каза Симеонов.  \r\n \r\nТой посочи, че в края на 90-те години никой не е говорил за ценностна система, традиции, фолклор, патриотите са водили своята трудна и неблагодарна битка. \"Към настоящия момент доколкото забелязвам всички партии в този парламент са патриоти. Включително и ДПС. И това доживяхме. Патриотите променят реалността в България. Умеят да наложат това, което трябва да наложат. Същото се отнася и към нашия по-голям партньор ГЕРБ. Приказваха се какви ли не глупотевини. Някой може ли в този момент да отрече, че г-н Томислав Дончев е един истински патриот? Не може. Така ще бъде с г-жа Сачева. Искам да ви обърна внимание на един малък детайл в нейната биография. Тя е израсла в семейството на един истински патриот, който е положил неимоверни усилия да събере всички исторически сведения от най-дълбока древност и да напише книгата \"Българите са в основата на човешката цивилизация\". Такъв баща няма как да не възпита в патриотизъм своите деца\", допълни още Симеонов.  \r\nДеница КИТАНОВА", "date": "2019.12.03", "title": "Валери Симеонов, НФСБ: Деница Сачева ще  спазва програмата на мнозинството, никакви залитания няма да има"}
{"url": "http://www.focus-news.net/news/2019/12/03/2725659/na-nikulden-regionalen-istoricheski-muzey-stoyu-shishkov-smolyan-shte-predstavi-muzeyna-programa-obredni-hlyabove-za-hramovite-praznitsi.html", "text": "Регионален исторически музей „Стою Шишков“ – Смолян ще представи музейна програма „Обредни хлябове за храмовите празници“. Това каза за   Радио „Фокус“ – Смолян  Валентина Василева – директор на Музея.  \r\n \r\nПървото събитие ще е посветено на Никулден – един от най-големите зимни празници и храмов празник на храм „Св. Николай Чудотворец“ в смоялнския квартал Устово. „На 6 декември в храма, Музеят в Смолян ще представи Никулденски обредни хлябове, наричани в българско: Боговица, Никулски хляб, Никулденски колак, Никулденски кравай, Богова пита, Никулска пита, Параклис, Служба, Светец, Петохлебие и др.. Те са дарение от смолянско семейство и ще бъдат с пластична украса върху тях, изобразяваща традиционни представи за света, с врязан отпечатък от просфорник и схващани като своеобразно жертвоприношение на светеца – повелител на моретата и покровител на моряци и рибари“, поясни Василева. Тя допълни, че като всяка жертва и обредните хлябове за Никулден най-напред ще бъдат осветени, след което от тях ще се раздава за здраве и благополучие на хората, семействата и общността. \r\n \r\nВасилева посочи, че идеята им е програмата да продължи и за храмовите празници на останалите църкви в Смолян. Предвижда се да се обърне внимание и на мюсюлманските празници и обредите свързани с тях, като по този начин Музеят се стреми да бъде по-близо до общността в Смолян. „Огромната българска сила идва от познаването и спазването на традициите и от здравото стоене на българските ни корени“, каза още Валентина Василева.  \r\nНели ГЕРГЬОВСКА", "date": "2019.12.03", "title": "На Никулден Регионален исторически музей „Стою Шишков“ – Смолян ще представи музейна програма „Обредни хлябове за храмовите празници“"}
{"url": "http://www.focus-news.net/news/2019/12/03/2725654/korneliya-ninova-bsp-iskame-vseki-edin-ot-prisastvashtite-ministri-da-ni-zapoznae-zashto-ne-mozhe-da-raboti-s-ministar-biser-petkov.html", "text": "Искаме всеки един от присъстващите министри да ни запознае защо не може да работи с министър Бисер Петков. Това каза лидерът на БСП Корнелия Нинова по време на дебата по рокадите в кабинета, предаде репортер на  Агенция \"Фокус\" .  \r\n \r\n\"Уважаеми колеги, какво се случи от вчера до днес, откакто беше обявена смяната в кабинета. Първо, вчера се появи прессъобщение, че днес в 12:00 ч. новият министър ще приеме. 12:00 ч. мина. Отменете си прессъобщението. Това е дребен детайл към голямото. За пореден път правителството казва на нас, дано да ви е неудобно това, но и на бъгарските граждани - парламентът е нищо. Аз решавам, аз назначавам, аз въвеждам 12.00 ч. Няма никакво значение, че няма такава точка в дневния ред на парламента. Системно в три правителства наред руши институциите\", каза още Нинова.  \r\n \r\n\"Колеги, вие дали прочетохте решението за смяната на министри. Някъде да сте видели мотиви. Тук няма нито една дума - мотиви. Единствените думи на премиера за смяната са, че никой министър в кабинета не иска да работи с Бисер Петков. Уважаеми г-н Дончев, по-страшно нещо от високия тон в политиката е мълчанието в политиката. Вашата група мълчи вече час и половина. Г-жо председател, искаме всеки един от присъстващите министри да ни запознае с мотивите си, защо не може да работи с министър Бисер Петков\", призова Нинова.  \r\n \r\nЛидерът на БСП попита дали управляващите са броили колко промени имат в този кабинета. \"Осмината от 19 министри. Почти половината кабинет за три години се превъртя. Осем промени, в предишните имаше мотиви. Бяха или за корупция, или поради некомпетентност. Какво означава това? Половин министерски съвет сменен за три години поради съмнения за корупция. Това означава - некадърност на този екип, която поражда нестабилност в държавата. Вие ги сменяте тези министри като носни кърпи. По този начин се опитвате да отпушите напрежение, за да не стигне въпросът до първия, но първия винаги носи отговорност\", каза Нинова. Според нея проблемът не е в кадрите, а системен. \"Той е в това, че цели системи са в колапс в България. Като Кирил Ананиев смени Николай Петров какво се промени в здравеопазването към по-добро. Освен, че последният месец започнаха да затварят болници. Здравната реформа я няма никаква. Какво се промени? Става по-лошо? Какво стана, когато Росен Желязков смени г-н Московски - тол системата е в пълен провал\", попита още Нинова.  \r\n \r\n\"Какво значение имат кадровите промени, когато е сбъркан моделът\", заяви Нинова. \"Казвате управляващите, че тя ще изпълнява програмата на правителството. Тогава е излишно да ви питам - ще има ли преизчисляване на пенсиите. Няма да има, защото правителството на Борисов го няма в програмата си. Ще се направи ли минималната пенсия 300 лв. Не, няма, защото в програмата го няма. Пише ли в програмата на ГЕРБ, че ще въвеждате противоконституционната джендъридеология. Не, но тя я въвеждаше като зам.-министър на образованието. Пише ли, че ще прехвърляте част от грижите за нашите даца на НПО срещу тлъсто заплащшане. Не, не пише. В Конституцията пише, че това е грижа на държавата. Във вашата програма не го пише, но тя го правеше. Въпросът е риторичен, отговорът вие ще си го дадете\", заяви Нинова.  \r\n \r\nЛидерът на БСП подчерта, че поредната кадрова промяна не решава нито един проблем, а се прави за да се изкара мандата. \"Кадровата промяна е агония за правителството. По-лошо тя е несигурност за страната, колапс за цели системи и агония на българския народ\", завърши изказването си Корнелия Нинова.  \r\nДеница КИТАНОВА", "date": "2019.12.03", "title": "Корнелия Нинова, БСП: Искаме всеки един от присъстващите министри да ни запознае защо не може да работи с министър Бисер Петков"}
{"url": "http://www.focus-news.net/news/2019/12/03/2725639/donald-tramp-boris-dzhonsan-e-mnogo-sposoben.html", "text": "Президентът на САЩ Доналд Тръмп заяви, че не иска да се намесва в британските избори, но смята, че настоящият министър-председател Борис Джонсън е много способен и ще свърши добра работа, предава  Reuters . \r\n \r\n„Мисля, че Борис е много способен и ще свърши добра работа“, заяви американският лидер преди срещата на високо равнище на НАТО в Лондон. \r\n \r\nОсвен това той отново потвърди подкрепата си за Брекзит – основната цел на изборната кампания на Джонсън за вота на 12 декември. \r\n \r\nПревод и редакция:", "date": "2019.12.03", "title": "Доналд Тръмп: Борис Джонсън е много способен"}
{"url": "http://www.focus-news.net/news/2019/12/03/2725657/administrativniyat-sad-v-kyustendil-potvardi-opredelyaneto-na-sastava-na-obshtinskiya-savet-v-grada.html", "text": "Административният съд в Кюстендил потвърди определянето на състава на Общинския съвет в града, предаде репортер на  Радио „Фокус” – Кюстендил . Съдът се произнесе, потвърждавайки решението на Общинската избирателна комисия в Кюстендил за обявяване на избраните общински съветници в Община Кюстендил.  \r\n \r\nРешението подлежи на касационно обжалване пред Върховен административен съд в 7-дневен. Коментираните от съда грешки в част от протоколите на СИК, засягащи общия брой бюлетини, брой избиратели, редовни и недействителни бюлетини извън избирателната кутия не засягат пряко резултатът от гласуването. Според съда са неоснователни и жалбите, касаещи изчисляването на мандатите в Общинския съвет.  \r\nВенцеслав ИЛЧЕВ", "date": "2019.12.03", "title": "Административният съд в Кюстендил потвърди определянето на състава на Общинския съвет в града"}
{"url": "http://www.focus-news.net/news/2019/12/03/2725656/za-poredna-godina-v-dve-uchilishta-v-dobrich-os-na-bchk-startira-kampaniyata-topal-obyad.html", "text": "За поредна година в две училища в Добрич Областният съвет на Български червен кръст (ОС на БЧК) стартира кампанията „Топъл обяд“. Това съобщи д-р Артюн Еринозов, директор на секретариата на БЧК в добруджанския град, предаде кореспондентът на  Радио „Фокус” – Варна . От 2 декември в две групи 40 ученици в продължение на 75 учебни дни ще получават топла храна в рамките на програма “Партньорска мрежа за благотворителност”. Проектът се изпълнява с финансиране от НС на БЧК и със собствен принос на областната червенокръстка организация и ще приключи на 31 март 2020 г. Обхванатите ученици са от многодетни семейства с ниски доходи, полусираци, деца на безработни и деца, отглеждани от настойници. Включването на децата в проекта ще ограничи хранителния дефицит, ще окаже положително въздействия на физическото им развитие и ще подобри учебно възпитателния процес. Кампанията се провежда в ОУ „Христо Смирненски” и ОУ „Никола Вапцаров“.  \r\nЖулиета НИКОЛОВА", "date": "2019.12.03", "title": "За поредна година в две училища в Добрич ОС на БЧК стартира кампанията „Топъл обяд“"}
{"url": "http://www.focus-news.net/news/2019/12/03/2725662/nasa-otkri-na-lunata-otlomki-ot-indiyskiya-spuskaem-aparat-vikram.html", "text": "Лунна орбитална станция на НАСА откри на повърхността на земния спътник останки от индийския „Викрам“, който се разби при приземяване през септември. Това беше съобщено на сайта на НАСА, предава  ТАСС . \r\n \r\nНАСА публикуваха снимка от мястото на удара на „Викрам“ върху лунната повърхност, която показва различни фрагменти от апарата и проследява падането на отломките.  \r\n \r\n„Викрам“, който е част от индийската лунна мисия \"Чандраян-2\", трябваше да кацне на земния спътник на 7 септември, но на височина от около 2 км над Луната устройството изгуби контакт с управляващия център и удари лунната повърхност.  \r\n \r\nИндийската организация за космически изследвания скоро обяви, че трудно е отрила мястото на кацане, но не знае в какво състояние е устройството. Опитите да получат изображение от „Викрам“ и да установят състоянието му се оказаха неуспешни, защото зоната за кацане е в сянка. Вече е ясно, че апаратът се е разпаднал в резултат на удара. \r\n \r\nСпускаемият апарат „Викрам“ като част от \"Чандраян-2\" трябваше да достави на Луната малък луноход „Прагян“, който да изследва района на Южния полюс на спътника на Земята. Междувременно \"Чандраян-2\" продължава да работи в орбитата на Луната.  \r\n \r\n : Мария Факова", "date": "2019.12.03", "title": "НАСА откри на Луната отломки от индийския спускаем апарат „Викрам“"}
{"url": "http://www.focus-news.net/news/2019/12/03/2725666/pregled-na-mezhdunarodnite-novini-do-13-chasa-agentsiya-fokus.html", "text": "След придобиването на руските системи С-400 Турция се е оказала в сериозни проблеми с получаването на изтребителите F-35 и може да й се наложи да се обърне за самолети към Русия или Китай. Това заяви във вторник президентът на САЩ Доналд Тръмп след срещата с генералния секретар на НАТО Йенс Столтенберг преди началото на срещата на върха на Алианса в Лондон, предава  ТАСС . \r\n \r\n„След придобиването на С-400 Турция се оказа в сериозни проблеми. Тя поръча много F-35, но сега за Вашингтон ще е трудно да ги достави. Възможно е сега да им се наложи да се обърнат за самолети към Русия или Китай“, заяви американският президент. \r\n*** \r\n  От Кремъл обявиха, че гледат с ирония на информациите в медиите, според които руски хакери може да са качили в интернет търговски документи на САЩ и Великобритания преди изборите в Обединеното кралство на 12 декември, предава  Reuters . \r\n \r\nРеакцията дойде, след като „експерти“ заявиха, че изтичането и разпространението на секретни документи наподобява „разкритата през тази година дезинформационна кампания, която произхожда от Русия“. \r\n \r\nПо думите на говорителя на руския президент Дмитрий Песков е много лесно да се демонизират руските хакери, а освен това тези обвинения често се използват, за да се отвлече вниманието от вътрешните проблеми на дадена страна. \r\n*** \r\n Новоназначените комисари на Европейския съюз, отговорни за въпросите на миграцията и бежанската криза, ще посетят Гърция и Турция, пише електронното издание на гръцкия вестник Kathimerini. \r\n \r\nСрещите са част от плановете за преразглеждане на политиката в областта на миграцията и убежището, определена от Маргаритис Схинас, комисар по \"Защита на европейския начин на живот\", като „един от най-важните приоритети на Комисията“, въз основата на доклад на финландското председателство на ЕС. \r\n \r\n„От първия ден Комисията работи за намирането на консенсус относно въпросите на миграцията във всички столици на страните-членки на ЕС“, заяви Схинас в коментар пред журналисти.  \r\n \r\nВ свой доклад финландското председателство посочва, че „има общо съгласие, че настоящата система не е подходяща за справедливото разпределение на търсещите убежище в държавите-членки“ \r\n*** \r\n Президентът на САЩ Доналд Тръмп обяви, че критиките на френския му колега Еманюел Макрон към НАТО са много обидни, след като последният постави диагноза „мозъчна смърт“ на Алианса, предава  AFP . \r\n \r\n„НАТО служи на голяма цел“, заяви Тръмп в хода на съвместна пресконференция с генералния секретар на Алианса Йенс Столтенберг преди срещата на върха на съюзните държави. \r\n \r\n„Мисля, че това е много обидно“, заяви той за изказването на Макрон, като го описа като „много, много гадно изявление, особено към 28 държави“. \r\n \r\nОсвен това Тръмп защити Столтенберг, като се похвали, че членовете на НАТО масово увеличават разходите си за отбрана благодарение на натиска му и предупреди, че Франция, може би, се отделя от НАТО, след като в интервю пред The Economist френският президент за пореден път разкритикува ръководството и стратегията на Алианса. \r\n \r\n„Никой не се нуждае повече от НАТО от Франция“, заяви американският лидер. „Те направиха много опасно изявление“. \r\n*** \r\n Ще има много аплодисменти, когато лидерите на НАТО се съберат в Лондон за да отпразнуват седем десетилетия от създаването на най-успешния военен съюз в историята, пише  Reuters . Но с френския президент, който го нарича „мозъчна смърт“, турския лидер, който напада своите съюзници и купува руско оръжие, и американския президент, който поставя под въпрос цялата предпоставка за свръхсилата на своята държава, защитаваща Запада- бъдещето на НАТО изглежда съмнително.  \r\n \r\nКралица Елизабет II ще бъде домакин на лидерите в  Бъкингамския дворец. Но дори британските домакини, които са поколения от най-ентусиазираните в трансатлантическото партньорство, което НАТО представлява, са разединени от проекта за напускането на ЕС и разсеяни от изборите следващата седмица.  \r\n \r\nГенералният секретар на НАТО Йенс Столтенберг заяви, че въпреки неразбирателствата, които станаха основни теми, алиансът е в добро състояние, след засилването на способността си да изпълнява основната си мисия на защита на Европа след анексията на Крим от Русия през 2014 г.  \r\n \r\n„Изправени сме пред парадокс“, заяви Столтенберг пред Reuters. „Да, имаме някои различия, но реалността е, че правим много повече заедно в продължение на много години“.  \r\n \r\nЕвропа, Турция и Канада ще обещаят 400 млрд. долара разходи за отбрана до 2024 г., които целят да умиротворят Доналд Тръмп, който отдавна заяви, че съюзниците на САЩ трябва да харчат повече за колективна отбрана.  \r\n \r\nЛидерите също така ще се споразумеят за нов бюджет за 2021-2021 г., който намалява приноса на САЩ за финансиране на самия съюз. Те ще одобрят нова стратегия за наблюдение на нарастващата военна активност в Китай за първи път и ще обявят космоса като област на война, заедно с въздуха, сушата, морето и компютърните мрежи.  \r\n \r\nСъюзниците все още имат спомени от конфронтацията с Тръмп на последната среща на върха на НАТО през юли 2018 г., а сега ще трябват да се изправят срещу двама президенти, които направиха по-забележими лошите качества на НАТО: Еманюел Макрон и Реждеп Тайип Ердоган. \r\n*** \r\n  Във връзка с въвеждането във Франция на цифров данък върху приходите на американски компании, САЩ може да увеличат вносните мита върху френски стоки на стойност около 2,4 милиарда долара. Това се казва в разпространено от службата на представителя на САЩ за търговските преговори съобщение. Сред стоките, върху които може да бъдат въведени допълнителни такси до 100% са френските сирена, шампанското и козметиката, предава  ТАСС . \r\n \r\n„Службата на американския представител приключи първата фаза на разследването съгласно член 301 от Търговския закон от 1974 г. [предвижда възможни санкции срещу„ нелоялни търговски партньори“] и заключи, че цифровият данък на Франция дискриминира американските компании като Google, Apple, Facebook и Amazon „Днешното решение на службата изпраща ясен сигнал, че Съединените щати ще въведат мерки срещу онези дигитални данъчни режими, които дискриминират или натоварват американските компании“, заяви ръководителят на отдела Робърт Лайтизър. „В рамките на член 301 започва разследване на данъците върху цифровите услуги в Австрия, Италия и Турция“. \r\n \r\n„Списъкът на френските стоки, които могат да бъдат обложени с данък, включва 63 артикула. Приблизителната стойност на търговията е 2,4 милиарда долара“, се казва в изявлението. Този списък включва по-специално млечни продукти, включително сирена, както и пенливи вина, козметика и козметични принадлежности, торбички и порцеланови изделия. Допълнителните мита за тези категории стоки могат да достигнат 100%. \r\n \r\nОт представителството призоваха обществеността да коментира възможните действия до 6 януари 2020 г. Според член 301 по този въпрос е насрочено публично изслушване на 7 януари 2020 г. \r\n \r\nВ отговор на това френският министър на икономиката и финансите Бруно льо Мейр заяви пред Radio Classique, че Европейският съюз е готов да отговори на възможно увеличение на американските мита върху стоките от Франция. \r\n \r\n„В случай на въвеждане на американски санкции, Европейският съюз е готов да отговори“, отбеляза министърът. \r\n \r\nНа 11 юли френският Сенат (горната камара на парламента) прие законопроект за данъчното облагане на най-големите компании, предлагащи цифрови услуги. Този данък се прилага за печалбите на интернет гиганти, получени след 1 януари 2019 г. и ще бъде 3% от общия оборот във Франция. Той обхваща всички компании, чийто оборот надхвърля 750 милиона евро в света и 25 милиона евро във Франция, както и компании, чиято сфера на дейност обхваща онлайн реклама, онлайн търговия или работа на агрегатори на информация. \r\n \r\nВъв връзка с приемането на законопроекта американският президент Доналд Тръмп заяви, че в отговор САЩ могат да въведат мита върху френските вина. \r\n*** \r\n С незаконите си действия в Източното Средиземноморие Турция подкопава усилията на ЕС да се бори срещу климатичните промени, заяви министър-председателят на Гърция Кириакос Мицотакис на среща с други европейски лидери по време на конференцията на ООН за климата в Мадрид, пише европейското издание  EURACTIV .  \r\n \r\nОткриването на огромни запази от газ в Източното Средиземноморие породи надпревара за добив на подводните ресурси и предизвика спор между Турция, Гърция и Република Кипър, които също планират да разширят своите проучвателни дейности в района.  \r\n \r\n„В средносрочен и дългосрочен план ще бъдем зависими от природния газ като междинно гориво по пътя към пълна замяна на въглищата с възобновяеми енергийни източници“, каза Мицотакис. \r\n \r\n„Следователно е необходимо ЕС да обърне внимание на Източното Средиземноморие и политиките за експлоатация на нови находища от региона, които могат да бъдат важен източник на газ. Действията на Турция подкопават това усилие“, добави гръцкият министър-председател. \r\n*** \r\n  Турция ще блокира плана на НАТО за отбрана на балтийските републики, ако Алиансът не признае сирийските кюрдски „Отряди за народна самоотбрана“ (ОНС/YPG) за терористи, заяви турският президент Реджеп Таийп Ердоган преди срещата на върха на НАТО в Лондон, предава  Reuters . \r\n \r\nКакто уточнява британската агенция, отношенията между Турция и НАТО са обтегнати по редица въпроси, от решението на Анкара да купи руски системи за противовъздушна отбрана, до сирийската й политика. Няколко членки на Алианса осъдиха Турция за решението й да започне настъпателна операция в Североизточна Сирия срещу кюрдските формирования. \r\n \r\nАнкара отказа да подкрепи план за отбрана на НАТО за Прибалтика и Полша, докато не получи по-голяма подкрепа за битката си с ОНС, които счита за терористична организация. \r\n \r\nПреди заминаването си за Лондон, Ердоган заяви в Анкара, че е говорил с полския президент Анджей Дуда по телефона в понеделник и двамата са се разбрали да се срещнат заедно с лидерите на балиийските страни, за да обсъдят въпроса. \r\n \r\n„С удоволствие, можем да се съберем и да обсъдим тези въпроси и там“, заяви той. „Но ако нашите приятели в НАТО не признаят за терористична организация онези, които считаме за терористи... ще се противопоставим на всяка стъпка, която ще бъде направена там“. \r\n \r\nИзточник от турските служби за сигурност заяви в понеделник, че Турция „не изнудва“ НАТО с отказа си да подкрепи плановете на Алианса и че страната има пълното право на вето. \r\n \r\nОчаква се Турция, Франция, Германия и Обединеното кралство да проведат отделна среща в кулоарите на срещата на върха на НАТО. Ердоган каза, че основно ще обсъдят плановете на Турция за създаване на зона за сигурност в Североизточна Сирия, която досега е посрещната с критики от европейските съюзници на Анкара. \r\n \r\nОтделно Турция е в противоречие с Гърция и Кипър относно правото върху въглеводородите в Източното Средиземноморие. Ердоган заяви, че ще се срещне и с гръцкия премиер Кириакос Мицотакис в Лондон. \r\n*** \r\n  Преговорите за формиране на ново правителство на Косово между Движение „Самоопределение“ (Ветевендосие (ВВ)) и Демократическата лига на Косово (ЛДК) завършиха без резултат, пише прищинският ежедневник  Gazeta Express . \r\nЛидерът на ВВ Албин Курти заяви след срещата си с председателя на ЛДК Иса Мустафа, че ще продължи разговорите си с него, независимо че този кръг от дискусиите е завършил безрезултатно. \r\nИзданието припомня, че ВВ спечелиха предсрочните парламентарни избори в страната на 6 октомври и с това получиха правото да излъчат премиер. \r\n„Когато имаме цялото споразумение, ще го покажем. Днешната среща завърши и съм в директен контакт с председателя на ЛДК, за да се разберем за следващата среща, когато ще продължим разговорите до постигане на споразумение“, заяви Курти. \r\nЛидерът на ЛДК Иса Мустафа заяви след срещата, че тя е била важна, но е имало разногласия „по определени теми“. \r\n„Имахме важна среща, защото без такива разговори ще бъде трудно да постигнем добро сътрудничество в бъдеще. Имаме споразумение за програмата на правителството, но има някои други въпроси, които обсъдихме днес и трябва да бъдат договорени. Днес нямаме споразумение за коалиция, но има съгласие за работа и намиране на начини, които да ни доближат до постигането на сделка“, заяви Мустафа. \r\nДвете партии проведоха няколко срещи на ниво експерти и успяха да хармонизират програмите си. Но ВВ и ЛДК преговарят за министерските постове и позицията на президента. \r\n*** \r\n  Четирите ударни хеликоптера Ми-35, които Сърбия купи от Русия, са доставени на военното летище в Батайница, пише белградският ежедневник  „Политика“ . \r\nС това договорът е реализиран, а сръбската армия, която усилено се превъоръжава, за първи път разполага с бронирани бойни вертолети за поддръжка на сухопътната армия, каквито, според изданието, никога не е имало в региона. \r\nТези хеликоптери ще бъдат разположени в 714-та противотанкова вертолетна ескадрила на летището Морава край Кралево. Според възможностите на държавата се предвижда да се формира ескадрила от тези вертолети. \r\nХеликоптерът Ми-35 се счита, ако не за най-добрия, то със сигурност поне един от най-добрите щурмови вертолети. Основната версия Ми-24 се използва от Съветския съюз по време на войната в Афганистан, въоръжени конфликти на постсъветските територии и на територията на бивша Югославия. ВВС на Руската федерация го използват и в Сирия.", "date": "2019.12.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/12/03/2725658/lachezar-ivanov-gerb-nikoy-ne-izleze-da-obyasni-zashto-otstraniha-korneliya-ninova-za-koruptsiya-prez-2007-g.html", "text": "Никой не излезе да обясни защо отстраниха Корнелия Нинова за корупция през 2007 г.Това каза народният представител от ГЕРБ Лъчезар Иванов в реплика на Корнелия Нинова по време на дебата по рокадите в кабинета, предаде репортер на  Агенция \"Фокус\" . \"Когато през 2013 г. вие бяхте председател на Социалната комисия, какви предложения направихте? С какво оставихте диря след като бяхте председател на Социалната комисия. Вторият ви въпрос, понеже говорите за корупция и обяснение, искам да ви задам следния въпрос. Когато ви отстраниха през 2007 г. никой не излезе от тази трибуна да обясни защо ви отстраниха за корупция\", каза Иванов.  \r\n \r\nТой посочи, че никой не е обяснил защо тя е била отстранена. \"Тъй като в днешния ден вие тази оставка я превърнахте в една политическа кампания, като една социална партия някак не ви отива, тъй като през всички тези три мандата, ГЕРБ подобрява социалната политика. Днес гражданите на България имат много по-големи социални придобивки\", подчерта още Иванов. \r\n \r\n\"В заключение искам да кажа още нещо. Правителстовто на ПП ГЕРБ и г-н Борисов се стреми с кадри, които променя да подобри своето управление, за да може да имаме и четвърти мандат\", каза още Иванов. \r\n \r\n\"Да се обърна към ПП ГЕРБ и да честитя нейния рожден ден\", добави още Лъчезар Иванов.  \r\nДеница КИТАНОВА", "date": "2019.12.03", "title": "Лъчезар Иванов, ГЕРБ: Никой не излезе да обясни защо отстраниха Корнелия Нинова за корупция през 2007 г."}
{"url": "http://www.focus-news.net/news/2019/12/03/2725660/milena-damyanova-gerb-za-poreden-pat-korneliya-ninova-se-opitva-da-manipulira-balgarskite-grazhdani-po-izklyuchitelno-chuvstvitelni-temi.html", "text": "За пореден път Корнелия Нинова се опитва да манипулира българските граждани по изключително чувствителни теми. Това каза председателят на Образователна комисия и депутат от ГЕРБ Милена Дамянова в реплика към Корнелия Нинова по време на дебата по рокадите в кабинета, предаде репортер на  Агенция \"Фокус\" . \"За пореден път ставаме свидетели от тази трибуна как манипулирате или се опитвате да манипулирате българските граждани и то по изключително чувствителни теми. Ще припомня, че не парламентарната група на ГЕРБ задаваше въпроси на г-жа Цачева за Истанбулската конвенцията и не ние събирахме подписи\", каза още Дамянова.  \r\n \r\nТя попита дали знае как се изработва и как се приема учебна програма по даден учебен предмет. \"Знам, че ще се затрудните, а колегите, които са от сферата са твърде на задните редове, за да могат да ви подскажат. Учебната програма, г-жо Нинова се изработва от преподаватели във висши училища, експерти. Те участват в работните грпи. След това тази учебна програма се публикува за обществено обсъждане. Няма как г-жа Сачева сама да е променила някоя учебна програма тихомълком, на тъмно\", допълни още Милена Дамянова. Тя заяви, че не знае за промени в учебните програми, за които говори Корнелия Нинова.  \r\nДеница КИТАНОВА", "date": "2019.12.03", "title": "Милена Дамянова, ГЕРБ: За пореден път Корнелия Нинова се опитва да манипулира българските граждани по изключително чувствителни теми"}
{"url": "http://www.focus-news.net/news/2019/12/03/2725649/reuters-kremal-gleda-s-ironiya-na-obvineniyata-za-vazmozhna-namesa-na-rusiya-v-britanskite-izbori.html", "text": "От Кремъл обявиха, че гледат с ирония на информациите в медиите, според които руски хакери може да са качили в интернет търговски документи на САЩ и Великобритания преди изборите в Обединеното кралство на 12 декември, предава  Reuters . \r\n \r\nРеакцията дойде, след като „експерти“ заявиха, че изтичането и разпространението на секретни документи наподобява „разкритата през тази година дезинформационна кампания, която произхожда от Русия“. \r\n \r\nПо думите на говорителя на руския президент Дмитрий Песков е много лесно да се демонизират руските хакери, а освен това тези обвинения често се използват, за да се отвлече вниманието от вътрешните проблеми на дадена страна. \r\n \r\nПревод и редакция:", "date": "2019.12.03", "title": "Reuters: Кремъл гледа „с ирония“ на обвиненията за възможна намеса на Русия в британските избори"}
{"url": "http://www.focus-news.net/news/2019/12/03/2725663/naemat-na-rabota-6-litsa-s-uvrezhdaniya-v-novo-sotsialno-predpriyatie-v-obshtinite-dolni-chiflik-i-byala-v-oblast-varna.html", "text": "Шест лица с увреждания от общините Долни чифлик и Бяла във Варненско ще могат да започнат работа в ново социално предприятие, финансирано с европейски средства. Това стана ясно на пресконференция в Областния информационен център в града, предаде репортер на  Радио „Фокус“ – Варна . Проектът е с продължителност от 1-ви декември тази година до края на февруари 2021-ва година. Обясни ръководителят му Борислав Френчев от Фондация „Николаевка“. Голяма част от финансирането, което е в размер на малко над 141 000 лева и е осигурено от Оперативна програма „Региони в растеж“ ще бъде похарчено за заплати на наетите лица. \r\n \r\nТе ще се занимават основно с два типа дейности. Първата е поддържането на информационен сайт, в който да се популяризират културни и туристически забележителности в двете общини. Идеята е проектът да стане устойчив във времето, за което ще се търсят допълнителни източници на финансиране от рекламодатели. Заетите лица ще качват и местни новини, ще се занимават и с дигитализацията на информационни масиви от службите по местни данъци и такси в двете общини. Интерес към проекта са проявили и читалища от региона, които също имат нужда от дигитализация на документи. \r\n \r\nСоциалното предприятие стартира дейността си с финансиране към местна инициативна група на Долни чифлик и Бяла. В подбора на кадрите ще се включат социални работници от кметските администрации. Няма изисквания за възраст на желаещите да кандидатстват. Важно е обаче да имат ТЕЛК решение и да са със сравнително високо ниво на образование. Според Борислав Френчев трима от наетите ще бъдат с продължени трудови договори за период от 6 месеца след приключването на проекта. \r\n \r\nХората, които ще работят по сайта, ще преминат и кратко обучение след подбора. Те ще работят от домовете си, като ще им бъде доставена необходимата техника. До края на декември ще стане ясно и името на сайта. \r\n \r\nДиана СТОЕВА", "date": "2019.12.03", "title": "Наемат на работа 6 лица с увреждания в ново социално предприятие в общините Долни чифлик и Бяла в област Варна"}
{"url": "http://www.focus-news.net/news/2019/12/03/2725669/nagrazhdavat-na-spetsialna-tseremoniya-nay-dobrite-uchenitsi-v-burgas.html", "text": "По традиция в навечерието на празника на Бургас - Никулден, най-добрите бургаски ученици ще бъдат наградени за постигнатите значими успехи през годината. Това съобщиха от пресцентъра на  Община Бургас .  \r\n \r\nЦеремонията започва на 4 декември, сряда, от 09:00 часа в Аулата на Бургаския свободен университет и ще продължи и следващия ден. Кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси. \r\n \r\nТази година ще бъдат наградени 26 деца от 13 детски градини, 847 ученици от начален, прогимназиален и гимназиален етап на образование и 31 отбора от 38 училища. \r\n \r\nВсички деца са се класирали на първо място на национални или международни олимпиади, състезания и конкурси, проведени на територията на страната, и на I-во, ІІ-ро или ІІІ-то място на международни надпревари извън България. \r\n \r\nЗаедно с тях ще бъдат наградени и 236 изявени учители, които са подготвили талантливите деца и ученици на град Бургас. \r\n \r\nЗаради големия брой отличени деца церемонията ще продължи на 5 декември от 13 часа в зала \"Атриум\" на БСУ. Тогава ще бъдат обявени и победителите в анкетата \"Ученик на годината.\" Номинациите са в категориите \"Математика и природни науки\" - І-VІІ клас; \"Математика и природни науки\" - VІІІ - ХІІ клас; \"Изкуства\" - І-VІІ клас; \"Изкуства\" - VІІІ - ХІІ клас; \"Хуманитарни науки\". \r\n \r\nЗа първи път тази година ще бъде връчена награда \"Абсолвент на годината\". Тя се присъжда на доктор Иван Вълкадинов. Младият бургазлия се дипломира с пълно отличие от Варненския медицински университет \"Проф. д-р Параскев Стоянов\", за което бе удостоен с престижната награда \"Златен Хипократ\".", "date": "2019.12.03", "title": "Награждават на специална церемония най-добрите ученици в Бургас"}
{"url": "http://www.focus-news.net/news/2019/12/03/2725671/obshtina-dobrich-i-tsentarat-za-obshtestvena-podkrepa-startirat-programa-za-podkrepa-na-roditeli-na-malki-detsa.html", "text": "През месец декември Община град Добрич и Центърът за обществена подкрепа стартират програма за подкрепа на родители на малки деца, съобщиха от  общинската администрация . Програмата е разработена от УНИЦЕФ. В нея могат да се включат родители на деца на възраст до 4 години, както и бъдещи родители. Тя се състои от 14 сесии, които се провеждат с група от 10 -15 родители веднъж седмично в продължение на 3 месеца и половина. По време на сесиите родителите ще имат възможност да общуват с други родители и специалисти, да обменят опит и мисли, както и ще научат повече за развитието на детето и неговите психологически потребности, родителството и взаимоотношенията с децата, ефективното общуване с детето, разрешаването на конфликти, и др. Сесиите включват кратки лекции, образователни филмчета, презентации, дискусии и работа в малки групи. Участието в програмата на родителите е напълно безплатно.", "date": "2019.12.03", "title": "Община Добрич и Центърът за обществена подкрепа стартират програма за подкрепа на родители на малки деца"}
{"url": "http://www.focus-news.net/news/2019/12/03/2725672/53-godishen-mazh-e-zadarzhan-v-aresta-sled-kato-e-razmahval-pistolet-v-bolnichno-zavedenie.html", "text": "53 – годишен мъж е задържан в полицeйския арест. Това съобщиха от пресцентъра на  МВР . Вчера около 11 часа в  Пето РУ  бил получен сигнал, че пред кабинет в болнично заведение мъж размахва пистолет. Изпратеният на място полицейски екип установил самоличността му – 53-годишен, криминално проявен, който  в явно нетрезво състояние държи пистолет. Иззето му е оръжието – газов пистолет с патрон в цевта, заедно с 10 патрона към него. Мъжът е тестван с дрегер за употреба на алкохол, апаратът отчел промили над допустимото. Задържан е с полицейска мярка за 24 часа. По случая е образувано досъдебно производство.", "date": "2019.12.03", "title": "53-годишен мъж е задържан в ареста, след като е размахвал пистолет в болнично заведение"}
{"url": "http://www.focus-news.net/news/2019/12/03/2725664/tass-petrol-za-90-izlizane-na-ungariya-ot-es-i-pobeda-na-demokratite-v-sasht-saxo-bank-izleze-s-shokirashti-prognozi-za-2020-godina.html", "text": "Датската Saxo Bank очаква през 2020 година победа на демократите на изборите в САЩ, завръщане на цената на нефта марка Brent към $90 за барел и излизане на Унгария от Европейския съюз. Такива предположения се съдържат в неофициалната прогноза на банката „Шокиращи предсказания“, публикувана във вторник, предава  ТАСС . \r\nМиналата година там прогнозираха Apple да купи Tesla, уволнение на началника на Федералния резерв на САЩ, въвеждане на световен транспортен данък и разрушителни слънчеви бури. \r\n \r\n Brent по $90 \r\n \r\nПрез 2020 година ОПЕК и Русия, виждайки забавянето на добивите на шистов нефт в САЩ заради ниската доходност на инвестициите, ще обявят ново сериозно съкращение на собствения добив, очакват в Saxo Bank. В същото време следващият етап на IPO на Saudi Aramco ще осигури желаната оценка на компанията за инвеститори извън Саудитска Арабия. Пазарът на петрол ще бъде хванат неподготвен, а цената на барел суров петрол Brent ще се върне на $90 за барел, прогнозира банката. В същото време цената на акциите на „Роснефт“ ще скочи с 50%. \r\n \r\nГлобалната „зелена енергетика“ ще страда през следващата година заради ниската рентабилност на инвестициите, но вниманието към климатичната политика ще увеличи дългосрочния интерес към електромобилите и средствата за контрол на изгорелите автомобилни газове, предполагат в Saxo. \r\n \r\n„Русия ще се окаже печеливша като най-големия производител на паладий в света, а той се използва в автомобилите за подобряване на качеството на въздуха. През 2019 година паладият беше един от най-бързо поскъпващите суровинни продукти и това ще продължи през 2020 година. Триумфалното завръщане на демократите в Белия дом и затягането на нормите за емисии в Индия ще допринесат за  растежа“, посочват още от банката. \r\n \r\nОсвен това батериите за електрически превозни средства вече ще се произвеждат не от кобалт, а от никел, а търсенето на последния през 2020 г. ще позволи увеличаване на акциите на руската „Норникел“ с 50%, прогнозират експертите на Saxo. \r\n \r\n Чиста победа за демократите \r\n \r\n„Победата на (Доналд) Тръмп през 2016 година беше осигурена от възрастните бели избиратели, а техният дял от населението намалява: в момента в САЩ най-голямото поколение са хората от 20 до 40 години, които са настроени много по-либерално“, отбелязват от датската банка. \r\n \r\nИ „милениалите“ и старшата част от „поколението Z“ (родените през 90-те) ще се обявят срещу несправедливостта и неравенството, както и климатичните промени. Тръмп, който отрича тези изменения, може да стане главният гръмоотвод, прогнозира Saxo. В банката очакват, че демократите ще засилят контрола си над Палатата на представителите и, макар и трудно, ще овладеят Сената. \r\n \r\n Излизане на Унгария от ЕС \r\n \r\n„От присъединяването си към ЕС през 2004 година, Унгария е съпровождана от икономически успехи. Но сега този 15-годишен брак е под заплаха от развод: ЕС ще стартира против Будапеща процедура по член 7 от съюзния договор, позовавайки се на въвежданите в страната все по-строги ограничения върху свободата и независимостта на пресата, съдилищата, науката, малцинствата и правозащитниците. Унгарското ръководство ще отговори, че страната само се защитава – най-вече своята култура от масовата миграция“, считат експертите на Saxo. \r\n \r\nПрез 2020 година ще бъде още по-трудно за страните да се договорят, считат специалистите на датската банка. Орбан ще започне да говори открито за „кръвното братство“ с Турция и тази рязка промяна на тона ще съвпадне с намаляването на траншовете от ЕС през следващите две години. Унгарската валута ще се обезцени рязко до 375 форинта за евро (в момента курса е около 330) заради опасенията на пазара от изтичане на капитали от страната на фона на преразглеждането на инвестиционните планове на европейските компании, предвиждат експертите на Saxo. \r\n \r\n Азиатска резервна валута \r\n \r\nАзиатската банка за инфраструктурни инвестиции ще създаде нов резервен актив – „азиатско право на заимстване“ (Asian Drawing Right, ADR). Както считат от Saxo, това ще се случи заради задълбочаване на търговския конфликт и заплахата САЩ да превърнат долара и контрола над световните финанси в оръжие. Един ADR ще се равнява на два американски долара, което ще го направи най-голямата валутна единица в света. \r\n \r\n“Тази стъпка очевидно ще бъде насочена към премахване на щатския долар от регионалната търговия. Местните икономики ще сключат многостранно споразумение за прехвърляне на цялата търговия в региона само на ADR. Русия и страните от ОПЕК, големи износители на петрол, с радост ще се присъединят, осъзнавайки нарастващата си зависимост от азиатския пазар“, прогнозира датска банка. \r\n \r\nПрехвърлянето на значителен дял от международната търговия от долара в друга валута ще намали паричния поток в САЩ до ниво, недостатъчно за покриване на търговския и бюджетния дефицит. Поради това само за няколко месеца доларът ще отслабне с 20% спрямо ADR и 30% спрямо златото, прогнозират експертите. \r\n \r\n  ЕЦБ се предава и увеличава лихвите  \r\n \r\nСпоред Saxo европейските банки са в затруднено положение: свръх ниски лихви, засилено регулиране съгласно правилата на Базел IV и конкуренция от fintech компании. \r\n \r\n„Съвсем неочаквано в началото на 2020 г. новият президент на ЕЦБ Кристин Лагард, която по-рано подкрепяше отрицателните ставки, ще направи обрат и ще обяви, че паричната политика е изчерпала възможностите си. Това ще покаже, че дългосрочното поддържане на отрицателни лихвени проценти може сериозно да навреди на европейския банков сектор“, предполагат в Saxo. \r\n \r\nЗа да принуди властите на страните от еврозоната, особено Германия, да преминат към фискално стимулиране на икономиката, ЕЦБ ще повиши лихвите три пъти, започвайки от 23 януари, като те в крайна сметка ще станат положителни. \r\n \r\nПревод и редакция:", "date": "2019.12.03", "title": "ТАСС: Петрол за $90, излизане на Унгария от ЕС и победа на демократите в САЩ. Saxo Bank излезе с „шокиращи прогнози“ за 2020 година"}
{"url": "http://www.focus-news.net/news/2019/12/03/2725665/donald-tramp-vazmozhno-e-na-turtsiya-da-y-se-nalozhi-da-kupi-iztrebiteli-ot-rusiya-ili-kitay.html", "text": "След придобиването на руските системи С-400 Турция се е оказала в сериозни проблеми с получаването на изтребителите F-35 и може да й се наложи да се обърне за самолети към Русия или Китай. Това заяви във вторник президентът на САЩ Доналд Тръмп след срещата с генералния секретар на НАТО Йенс Столтенберг преди началото на срещата на върха на Алианса в Лондон, предава  ТАСС . \r\n \r\n„След придобиването на С-400 Турция се оказа в сериозни проблеми. Тя поръча много F-35, но сега за Вашингтон ще е трудно да ги достави. Възможно е сега да им се наложи да се обърнат за самолети към Русия или Китай“, заяви американският президент. \r\n \r\nПревод и редакция:", "date": "2019.12.03", "title": "Доналд Тръмп: Възможно е на Турция да й се наложи да купи изтребители от Русия или Китай"}
{"url": "http://www.focus-news.net/news/2019/12/03/2725676/nimh-dnes-i-utre-se-ochakvat-povisheniya-na-nivata-na-rekite-struma-i-mesta.html", "text": "През изминалото денонощие нивата на по-голямата част от наблюдаваните реки са останали без съществено изменение или са се понижили. Това сочи справка на сайта на  Националния институт по метеорология и хидрология.  \r\n \r\nРегистрираните колебания на речните нива в Западнобеломорския басейн са: за водосбора на река Места от -7 см до +6 см; за водосбора на река Струма от -6 см до +7 см. Водните количества на реките в басейна са около и под праговете за средни води.  \r\n \r\nДнес и през следващите три дни речните нива в басейна ще останат без съществени изменения. Във вечерните часове, както и утре, в резултат на валежи се очакват краткотрайни повишения на речните нива в долните течения на реките Места и Струма. Водните количества ще бъдат под праговете за внимание.", "date": "2019.12.03", "title": "НИМХ: Днес и утре се очакват повишения на нивата на реките Струма и Места"}
{"url": "http://www.focus-news.net/news/2019/12/03/2725667/denitsa-sacheva-dzhendar-anketata-beshe-vavedena-predi-pet-godini-ot-ministar-na-bsp-i-otmenena-ot-pravitelstvoto-na-gerb.html", "text": "Джендър анкетата беше въведена преди пет години от министър на БСП и отменена от правителството на ГЕРБ. Това каза кандидатът за министър на труда и социалната политика Деница Сачева от парламентарната трибуна, предаде репортер на   Агенция „Фокус“ . \r\n„Благодаря за доверието и на хората, които ме подкрепиха днес. Разбира се, благодаря и за критиките, които получих. Много добре съзнавам мащаба, отговорността и трудностите, които са свързани със социалната полиптика. Както беше споменато в изказванията на народните представители, това е комплексна политика, кяото включва и задължително трябва да ангажира познания както в областта на здравеопазването, образованието и финансите“, каза Сачева. Тя посочи, че в тези области има опит.  \r\n \r\n„Що се отнася до политиките, които ще изпълнявам. Да си министър означава да си част от изпълнителната власт. Ясно е, че управленските приоритети на това коалиционно правителство са вече разписани, са ясни и са факт. Не би следвало да има изненади в това отношение“, заяви още Сачева.  \r\n„Ще отговаря на критиките и мащабната дезинформационна кампания. Изненадана съм от задълбочените познания на моята биография, но изтъкнатите тук информации са основно събирани в интернет търсачките. Анкетата, за която се споменава толкова широко, е анкета, която е въведена пет години преди аз да бъда заместник-министър. Анкетата е въведена по времето на министър от БСП, който беше кандидат за кмет“, заяви още Сачева. Тя посочи, че истината е, че правителството на ГЕРБ е отменило тази анкета.  \r\nДеница КИТАНОВА", "date": "2019.12.03", "title": "Деница Сачева: Джендър анкетата беше въведена преди пет години от министър на БСП и отменена от правителството на ГЕРБ"}
{"url": "http://www.focus-news.net/news/2019/12/03/2725673/59-mashini-sa-v-gotovnost-za-deystvie-pri-nalichie-na-zimna-obstanovka-v-oblast-kyustendil.html", "text": "59 машини са в готовност за действие при наличие на зимна обстановка в област Кюстендил. Това съобщиха за  Радио „Фокус” – Кюстендил  от пресцентъра на Агенция „Пътна инфраструктура”.  \r\n \r\nВ Областно пътно управление - Кюстендил са въведени дежурства. Внимателно се следи метеорологичната прогноза и при необходимост ще бъдат предприети незабавно необходимите действия за обработка на настилките в участъците, където има предпоставки за хлъзгавост и заледявания по усойните места, за да се осигури безопасното пътуване на шофьорите.  \r\n \r\n \r\nИзвършена е  проверка на техниката, предвидена за зимно поддържане и количествата материали, складирани по опорните пунктове. В готовност за действие са общо 59 комбинирани машини, снегорини, товарачни машини, влекачи, автогрейдери и роторни снегорини.   \r\nВенцеслав ИЛЧЕВ", "date": "2019.12.03", "title": "59 машини са в готовност за действие при наличие на зимна обстановка в област Кюстендил"}
{"url": "http://www.focus-news.net/news/2019/12/03/2725661/korneliya-ninova-bsp-ima-sadebno-reshenie-che-ne-sam-uvolnyavana-za-koruptsiya-upravlyavashtite-da-sprat-da-povtaryat-tezi-mantri.html", "text": "Има съдебно решение, че не съм уволнявана за корупция - управляващите да спрат да повтарят тези мантри. Това каза лидерът на БСП Корнелия Нинова по време на дебата по рокадите в кабинета, предаде репортер на  Агенция \"Фокус\" .  \r\n \r\n\"На г-н Лъчезар Иванов ще кажа същото като на г-н Симеонов. Четете ги тези съдебни решения бе колеги. Имам и такова, че не съм уволнявана за корупция. Ще ви го предоставя лично, за да спрете да повтаряте тези мантри постоянно. Имам решение на съда, че съм невинна по този казус.  \r\n \r\n\"Какво сме направили като управляващи и аз като председател на Социална комисия? Много ви е къса паметта, но за много кратко време увеличихме минималната заплата, броят на семействата, които получават социални помощи, обезщетението на дете за една и две години\", изброи Корнелия Нинова. Тя посочи, че БСП е замразила стажа и възрастта за пенсиониране. \"Вършили сме си работата, както сме я разбирали\".  \r\n \r\n\"Вие не само, че не събирахте подписи, вие просто я приехте в Министерски съвет. Има решение на МС, че сте я приели и я внасяте в парламента. Това не е ли досаттъчно ясен акт, че правителството на Борисов прие Истнабулската конвенция. Когато видя обществения отзвук, тогава я оттегли\", каза Нинова.  \r\n \r\nЛидерът на БСП отговори и на Милена Дамянова и посочи, че не е казвала, че българските учебници се правят натъмно. \"Казах, че е подменяно съдържание на българска история в учебниците. Вместо да ми обяснявате процедурата, идете при онези родители, които протестират. Идете при онези директори на училища, които вие много добре знаете, че идваха тук и ни предоставиха джендър анкетата, учебниците, в които български класици отпадат. Спорът в тази зала не е между нас или вас само, той е отзвук на обществените отношения. Той трябва да е отговор на тези хора отвън, които ни гледат тук. Кажете на тези хора, които протестират това, което казвате на мен тук, да видим как ще ви разберат и дали ще ви разберат? Идете им кажете, че някой ги е довел и организирал. Престанете да обиждате интелигентния български народ. Щом някой е против правителството, значи някой го е довел. Щом някой има различно мнение, значи трябва да ходи в затвора. Тази пълзяща пълна диктатура дотук ни дойде. Никой няма право на протест, защото някой го бил организирал\", заяви Нинова. Според нея, ако изборите са били честни, конфигурацията в парламента е нямало да бъде същата.  \r\n \r\nДеница КИТАНОВА", "date": "2019.12.03", "title": "Корнелия Нинова, БСП: Има съдебно решение, че не съм уволнявана за корупция - управляващите да спрат да повтарят тези мантри"}
{"url": "http://www.focus-news.net/news/2019/12/03/2725675/tramp-sasht-iskat-da-sklyuchat-sporazumenie-za-kontrol-varhu-orazhiyata-s-rusiya-i-kitay.html", "text": "САЩ, както и Русия, искат да сключват споразумение за контрол на оръжията, но с участието на Китай, предава  ТАСС . Това заяви президентът на САЩ Доналд Тръмп след среща с генералния секретар на НАТО Йенс Столтенберг в навечерието на срещата на върха на Алианса в Лондон. \r\n \r\n„Русия наистина иска да сключи споразумение за контрол върху оръжията. Преди това те нарушиха Договора за ликвидиране на ракетите със среден обсег на действие (руската страна нарече обвиненията неоснователни) и затова прекратих договора, който вече е остарял. Въпреки това Русия се стреми да сключи съглашение, което се спомена преди две седмици. Русия наистина иска да постигне сделка за контрол на оръжията и ядрените оръжия и това е много умно. И ние мислим така и ще призовем Китай на масата на преговорите“, съобщи Доналд Тръмп.   \r\n \r\n \r\n : Мария Факова", "date": "2019.12.03", "title": "Тръмп: САЩ искат да сключат споразумение за контрол върху оръжията с Русия и Китай"}
{"url": "http://www.focus-news.net/news/2019/12/03/2725679/politsai-izvarshvat-proverki-otnosno-pravomernoto-polzvane-na-parkomesta-za-hora-s-uvrezhdaniya-v-kyustendil.html", "text": "Полицаи извършват проверки относно правомерното ползване на паркоместа за хора с увреждания в Кюстендил, предаде репортер на  Радио „Фокус – Кюстендил . Патрули има в района на Общинската поликлиника, пред някои от големите търговски обекти и в централната градска част.  \r\n \r\nЕдновременно с това се извършват и рутинни проверки на водачите на моторни превозни средства. Специализираната полицейска операция е по линия на ТИСПОЛ и касае 24 часа контрол над водачите, използващи места за спиране, предназначени за лица с трайни увреждания. Крайният срок на операцията е в 6.00 часа на 4 декември.  \r\nВенцеслав ИЛЧЕВ", "date": "2019.12.03", "title": "Полицаи извършват проверки относно правомерното ползване на паркоместа за хора с увреждания в Кюстендил"}
{"url": "http://www.focus-news.net/news/2019/12/03/2725674/rumen-petkov-abv-zaplahata-na-1-yanuari-da-sme-bez-gaz-e-ogromna.html", "text": "Заплахата на 1 януари да сме без газ е огромна. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ .  \r\n \r\n„Българското правителство излъга партньорите на изток и запад, че „Турски поток“ ще бъде въведен в експлоатация на 31 декември тази година. Предупредихме още през февруари месец, че начинът, по който действа правителството, гарантира, че „Турски поток“ няма да е готов и той няма да бъде. Ние унижихме интереса на българската икономика като не изградихме „Южен поток“. Ние не изградихме „Турски поток“ през България и ако Русия и Украйна не се разберат, настояваме българите да знаят, че на 1 януари може да сме без газ.  Тук вината е на премира Борисов, който с безгръбначие обслужи чужди интереси, поставяйки под въпрос газовата сигурност на България“, добави той.  \r\n \r\nПетков обърна внимание и на работата по интерконектора Гърция-България, като посочи, че и там сроковете не се спазват.  \r\n„Бави се изграждането на интерконектора България-Гърция. Министър Теменужка Петкова обяви, че газопроводът ще бъде готов в октомври, в четвъртък в парламента обяви, че ще е готов до края на годината. Нашата прогноза е, че няма да бъде готов до март 2021 г. Този газопровод е икономически немотивиран. Заплахата на 1 януари да сме без газ е огромна. Това правителството доведе дотам нещата, че да не зависи от българските институции гарантирането на газоподаването за България“, допълни още Румен Петков.  \r\nТеодора ПАВЛОВА", "date": "2019.12.03", "title": "Румен Петков, АБВ: Заплахата на 1 януари да сме без газ е огромна"}
{"url": "http://www.focus-news.net/news/2019/12/03/2725670/parlamentat-osvobodi-biser-petkov-ot-kabineta-i-izbra-denitsa-sacheva-za-sotsialen-ministar.html", "text": "Парламентът освободи Бисер Петков от кабинета и избра Деница Сачева за социален министър, предаде репортер на  Агенция „Фокус“ . „За“ персоналните промени в Министерски съвет гласуваха 114 народни представители, „против“ – 106 и „въздържали се“ – 3, с което предложението бе прието. Дебатът по проекта на решение продължи 2 часа.  \r\n \r\n Коя е Деница Сачева? \r\nДосега Деница Сачева  бе зам.-министър на образованието. Сачева е магистър по връзки с обществеността от Факултета по журналистика и масова комуникация към Софийския университет „Св. Климент Охридски“ и магистър по здравен мениджмънт от Университет „Проф. д-р Асен Златаров“ - гр. Бургас. Дипломиран бакалавър по социална педагогика от Югозападен университет „Неофит Рилски“ – гр. Благоевград.Започва кариерата си в Министерството на труда и социалната политика, където заема различни позиции – от специалист до ръководител сектор в Националния център за социално подпомагане. През 1999 г. заема длъжността началник на дирекция “Международно сътрудничество, европейска интеграция и проекти” в Националната здравноосигурителна каса.В периода 1999-2001 г. е началник на кабинета на министъра на здравеопазването, като отговоря за връзките с международните институции, Международния валутен фонд, Световната банка и Европейската комисия.От 2016 г. до април 2017 г. е била заместник-министър на труда и социалната политика.Владее свободно английски език, ползва немски и руски език. \r\n \r\nДеница КИТАНОВА", "date": "2019.12.03", "title": "Парламентът освободи Бисер Петков от кабинета и избра Деница Сачева за социален министър"}
{"url": "http://www.focus-news.net/news/2019/12/03/2725683/nataliya-shulika-obshtestvoto-ni-ne-e-tolerantno-kam-narkozavisimite-nito-kam-tezi-koito-sa-preborili-zavisimostta.html", "text": "Обществото ни не е толерантно към наркозависимите, нито към тези, които са преборили зависимостта. Това каза за  Радио „Фокус“ – Варна   Наталия Шулика, от сдружение „Отвори очи“. Тя посочи, че допреди 5 години, когато вече е отминавала хероиновата вълна със сигурност толерантността е била сведена до нула. „Сега обаче зависимостите са като епидемия и все по-често хората разбират, че и в техния дом има такъв проблем“, разясни експертът. Именно това е и причината обществото да започне да се отворя към проблемите на зависимите, защото разбраха, че никой не е защитен. Въпреки това, според Наталия Шулика, все още приемането на зависимите в обществото е проблем, като в някои сфери и структури продължават да  не гледат с добро око на тези, които са преборили зависимостта. \r\nИ независимо това, Шулика заяви, че работата на специалистите и битката им с порока няма да спре, независимо негативната нагласа на хората. Тя посочи, че е изключително благодарна на  местната администрация във Варна, както и на Националния център за обществено здраве и анализ, че работят върху създаването и развитието на мрежа, която да обединява различните организации с единствената цел – да се помогне на възможно по-голям брой млади хора, които са пострадали от зависимостта, както и на близките им, тъй като и те имат нужда от определен вид помощ. \r\nПо повод на преминалата вече кампания „Православните семейни ценности срещу новите дроги“, която приключи в края на месец ноември, Наталия Шулика заяви, че е преминала много добре.  \r\n \r\nПроведени са били беседи в просветния център на храм „Св. Архангел Михаил“, в неделното училище на църквата „Св. Атанасий“,  както и се е състояла лекция в училището в кв. „Галата“.  „Специално в училището имахме голям успех, дори имаме отправена друга покана. Учениците бяха много активни, задаваха най-различни въпроси и след края на беседата поискаха нова среща с нас, което е един добър знак, че действително децата се вслушват в това, което им говорим. \r\n \r\nПоследната ни беседа беше в неделното училище на храм „Св. Цар Борис“ в кв. „Аспарухово“. Самият проект приключва на 30-ти ноември, но ние никога не сме отказвали помощ на нуждаещ се. Вече имаме отправени покани от община Карлово, община Пазарджик. Не отказваме на никой“, каза в заключение Наталия Шулика. \r\nДесислава ВАСИЛЕВА", "date": "2019.12.03", "title": "Наталия Шулика: Обществото ни не е толерантно към наркозависимите, нито към тези, които са преборили зависимостта"}
{"url": "http://www.focus-news.net/news/2019/12/03/2725680/rumen-petkov-abv-shiroko-proklamiranata-diversifikatsiya-na-dostavka-na-yadreno-gorivo-mozhe-da-dovede-do-seriozni-zaplahi.html", "text": "Широко прокламираната диверсификация на доставка на ядрено гориво може да доведе до сериозни заплахи за сигурността на  АЕЦ “Козлодуй“ и до рязко влошаване на околната среда в резултат на това, че ядреният отпадък досега Русия си го прибират обратно. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ . Румен Петков обясни, че за разлика от работата до момента на България с „Росатом“ , където Руси е прибирала ядрения си отпадък, САЩ нямат такава практика.  \r\n \r\n„А политиката на САЩ е, че те доставят ядреното гориво и не се интересуват какво става с употребеното ядрено гориво. 670 000 долара за едно хапче – Русия, а на американското е 1 милион долара. Топлоотделянето на американското гориво е по-слабо от руското, това е експертиза, която от ПП АБВ сме направили още преди две години“, допълни лидерът на АБВ.  \r\nРумен Петков изрази безпокойство и във връзка със забавянето по проекта АЕЦ „Белене“.  \r\n \r\n„В ядрения сектор изразяваме остро безпокойство от това, че на 18 ноември изтече срокът, в който българското правителство трябваше да обяви оценката си за стратегическите инвеститори и да започне действия по определяне на стратегически инвеститор за двата реактора в АЕЦ „Белене“. След като Сергей Станишев спря проекта, след това правителства на ГЕРБ и Орешарски го възпрепятстваха, от което България  загуби  милиони. Сега когато имаме деклариран инвеститорски интерес от световни компании с авторитет от Китай, Русия, Франция, САЩ, факт е, че половин месец след крайния срок няма никакво движение“, допълни той.  \r\n \r\nТеодора ПАВЛОВА", "date": "2019.12.03", "title": "Румен Петков, АБВ: Широко прокламираната диверсификация на доставка на ядрено гориво може да доведе до сериозни заплахи"}
{"url": "http://www.focus-news.net/news/2019/12/03/2725678/denitsa-sacheva-polozhi-kletva-kato-ministar-na-truda-i-sotsialnata-politika.html", "text": "Деница Сачева положи клетва като министър на труда и социалната политика, предаде репортер на  Агенция \"Фокус\" . Сачева положи клетва пред народните представители. Това се случи след като тя бе избрана за министър от парламента. \"Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се\", каза Сачева.  \r\nДеница КИТАНОВА", "date": "2019.12.03", "title": "Деница Сачева положи клетва като министър на труда и социалната политика"}
{"url": "http://www.focus-news.net/news/2019/12/03/2725684/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-dunav-most-ruse.html", "text": "Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост - Русе\". Това съобщиха от  ГД \"Гранична полиция\" . Информацията за трафика е към 13.00 часа. \r\n \r\nНа границата с Република Гърция на ГКПП \"Кулата\" трафикът е нормален на всички гранични контролно-пропускателни пунктове. \r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа границата с Република Сърбия и Република Северна Македония трафикът е нормален на всички гранични контролно-пропускателни пунктове.", "date": "2019.12.03", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост - Русе\""}
{"url": "http://www.focus-news.net/news/2019/12/03/2725681/normalno-se-osashtestvyava-dvizhenieto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13:00 часа. Това съобщиха за  Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.12.03", "title": "Нормално се осъществява движението през ГКПП „Златоград“"}
{"url": "http://www.focus-news.net/news/2019/12/03/2725682/operni-maystori-na-iglata-vav-varna-izrabotiha-kostyumite-za-spektakala-kopeliya-po-obrazets-na-krasnoyarskiya-teatar-za-opera-i-balet.html", "text": "За изключително кратко време майсторите на иглата в шивашкото ателие на Варненската опера са успели да изработят дамските костюми за спектакъла „Копелия“, който се представя на варненска сцена по образец на Красноярския театър за опера и балет. Мъжките костюми са предоставени на културната институция в морския град, докато заглавието е в афиша. Това каза сценографът и костюмограф на балетния спектакъл, чиято премиера се игра снощи във Варна, Лора Маринова, предаде репортер на  Радио „Фокус“ – Варна . По думите й, варненският вариант на декора, е съобразен с много по-скромните размери на сцената. Въпреки това спектакълът ще бъде цветен, радостен и ще донесе празнично настроение на зрителите в морския град. Лора Маринова благодари на всички анонимни сътрудници, които са се трудили зад кулисите за премиерата. Следващото представление, също премиерно, се очаква да бъде на 16-ги декември от 19 часа. \r\n \r\nАсистент режисьор на балета по музика на Лео Далиб, е Иван Карнаухов.  По думите му, „Копелия“ е прекрасна романтична история, разказана с хубаво чувство за хумор и с хореография, в която са включени класически и характерни танци. Чудесно забавление за цялото семейство. Нерея Асторя и Марко ди Салво танцуват в главните партии на Сванилда и Франц и публиката ще проследи не само тяхната любов, а и увлечението на Франц по непозната девойка Копелия, в чудесното изпълнение на Мариами Кулошвили. Самият Иван ще пресъздаде образа на майстора на кукли Копелиус, който ще заблуди Франц, че куклата му е жива. \r\n \r\nБалетът „Копелия“ е бил представен за първи път във Франция през 1890 година в присъствието на Наполеон Трите. Този спектакъл е изиграл изключителна роля в историята на балета, като отделен музикално-сценичен жанр. Появата на куклата Копелия след това е довела до отделянето на балетния театър за кукли. За това пример е „Лешникотрошачката“. В България историята на балетното изкуство започва с „Копелия“. Първата постановка е била през 1928 година на големия балет-майстор Анастас Петров. На варненска сцена е първото му представяне е през 1959 година. \r\n \r\nДиана СТОЕВА", "date": "2019.12.03", "title": "Оперни майстори на иглата във Варна изработиха костюмите за спектакъла „Копелия“ по образец на Красноярския театър за опера и балет"}
{"url": "http://www.focus-news.net/news/2019/12/03/2725686/rumen-petkov-abv-sled-kato-i-ispaniya-ratifitsira-chlenstvoto-na-severna-makedoniya-v-nato-ostavame-bez-instrument-za-zashtita-na-natsionalnoto-ni-dostoynstvo.html", "text": "Подозирам, че Испания ще клекне на натиска и ще ратифицира членството на Северна Македония в НАТО и ние оставаме без никакъв инструмент за защита на нашето национално достойнство. Това каза лидерът на АБВ Румен Петков по време на пресконференция в централата на партията, предаде репортер на  Агенция „Фокус“ .  \r\n \r\n„Подкрепата ни за Северна Македония трябва да бъде примесена с анекс към договора, който имаме.  Анекс , в който да е ясно, че имаме обща история до средата на миналия век и че вървим напред заедно като две съседни държави“, добави още той.  \r\nТеодора ПАВЛОВА", "date": "2019.12.03", "title": "Румен Петков, АБВ:  След като и Испания ратифицира членството на Северна Македония в НАТО, оставаме без инструмент за защита на националното ни достойнство"}
{"url": "http://www.focus-news.net/news/2019/12/03/2725668/denitsa-sacheva-polat-se-opredelya-biologichno-protiv-sam-nasilieto-sreshtu-zheni-i-detsa-i-sam-za-traditsionnoto-semeystvo-mezhdu-mazh-i-zhena.html", "text": "Полът се определя биологично - против съм насилието срещу жени и деца и съм за традиционното семейство между мъж и жена. Това каза кандидатът за министър на труда и социалната политика Деница Сачева от парламентарната трибуна, предаде репортер на   Агенция „Фокус“ . \r\nДеница Сачева подчерта, че джендър идеологията не е въвеждана и не е подкрепяна. „Това го твърдя категорично. Твърдо вярвам, че полът се определя биологично“, заяви още Сачева. Тя подчерта, че е против насилието срещу жени и деца и е за традиционното семейство между мъж и жена.  \r\n \r\nТя гарантира, че ще провежда диалог с всички заинтересовани страни. \"Важно е да се отчитат притесненията на хората, но използвам възможността, тъй като днес е Международния ден на хората с увреждания да отбележа, че няма да отстъпя от това, кеото е постигнато\", каза Сачева по отношение на искането на \"Атака\" за отмяна на Закона за социалните услуги.  \r\n \r\n\"Думите, които ме характеризират са диалогичност, баланс и добронамереност. Това мога да обещая. Фалшивите новини да ги оборваме с факти\", каза Сачева.  \r\nДеница КИТАНОВА", "date": "2019.12.03", "title": "Деница Сачева: Полът се определя биологично - против съм насилието срещу жени и деца и съм за традиционното семейство между мъж и жена"}
{"url": "http://www.focus-news.net/news/2019/12/03/2725688/17-godishno-momiche-e-pochinalo-sled-razhdane-v-bolnitsata-v-panagyurishte.html", "text": "17-годишната Мария Димитрова е починала след раждане в болницата в Панагюрище, съобщи за  Радио \"Фокус\" - Пазарджик  бащата на починалото момиче Огнян Янев. Той обясни, че дъщеря му е постъпила в лечебното заведение на 27 ноември. Родила е момченце чрез секцио.  \r\n \r\n\"След раждането се чувстваше добре, ходихме да я видим. Кръсти детето на моето име - Огнян. На другия ден отидохме на свиждане. Тя видя бебето, радваше се беше добре. На следващия ден следобед майка й отиде до болницата, за да я види. Тя отново беше добре. Вечерта получихме телефонно обаждане към 21.00 часа, че дъщеря ни е настанена в Интензивното отделение и е зле. Ходих в кабинета на лекаря, който беше водил раждането, за да му кажа, че тя не е е добре. Той ми каза, че тя е здрава и няма да има проблеми. Освен това ми каза да дойда сутринта, за да се уверя, че е здрава. Прибрах се вкъщи, на следващия ден сутринта се обадиха от болницата, за да ни кажат, че Мария е починала\", каза също Янев. Той допълни, че не са им позволили да я видят, не им е обяснено и от какво е починала.  \r\n \r\n\"Обадиха ми се от Пловдив, че тялото е там в моргата на болница \"Свети Георги\". Там се молихме на лекарите да ни позволят да я видим, но отново не ни разрешиха\", каза също Янев. Бащата уточни, че е получил обаждане и от разследващ полицай, който е обяснил, че за сега не могат да погребат детето си. \r\n \r\nВаня НИКОЛОВА", "date": "2019.12.03", "title": "17-годишно момиче е починало след раждане в болницата в Панагюрище"}
{"url": "http://www.focus-news.net/news/2019/12/03/2725677/donald-tramp-siriyskiyat-neft-e-v-nas-i-shte-pravim-s-nego-kakvoto-si-poiskame.html", "text": "САЩ са взели под контрол нефтените находища в Сирия, за да победят терористичната групировка „Ислямска държава“ (ИД) и сега могат да правят с петрола каквото си поискат. Това заяви президентът на САЩ Доналд Тръмп след срещата с генералния секретар на НАТО Йенс Столтенберг преди срещата на върха на Алианса в Лондон, предава  ТАСС . \r\n„ИД се опитаха да запазят контрола над нефта, а сега ние го контролираме изцяло. Казано честно, ние имаме голяма подкрепа от множество различни хора (по този въпрос). Като цяло, единствено нашите военни, които остават на тази територия, охраняват петрола. Нефтът е в нас и можем да правим с него каквото си поискаме“, заяви Тръмп. \r\n \r\nПревод и редакция:", "date": "2019.12.03", "title": "Доналд Тръмп: Сирийският нефт е в нас и ще правим с него каквото си поискаме"}
{"url": "http://www.focus-news.net/news/2019/12/03/2725689/pet-sa-novite-balgarski-eden-destinatsii-za-zdraven-i-balneo-turizam.html", "text": "Пет са новите български EDEN дестинации за здравен и балнео туризъм. Първа в конкурса се класира община Костенец, нейни подгласнички са общините Самоков, Баните, Сапарева баня и Ардино. Това съобщиха от  Министерство на туризма . \r\n \r\nКонкурсът на Министерството на туризма определи кои са новите български EDEN дестинации („Най-добри европейски дестинации“) по проекта „Здравен и балнео туризъм GRO/SME/18/C/065 – Bulgaria Sanus per Aquam”.  \r\nПобедител в състезанието е община Костенец, а нейни подгласнички са община Самоков (с. Белчин), община Баните, община Сапарева баня и община Ардино. \r\n \r\nПроектът привлече вниманието на различни български общини, които притежават богати ресурси като здравни и балнео маршрути. Той е финансиран по Програмата за конкурентоспособност на малките и средните предприятия (2014 – 2020 г.) COSME и стартира през април 2019 г. Крайният срок за кандидатстване бе 15 юли 2019 г. В допустимия срок в Министерството на туризма постъпиха седем кандидатури от общински администрации.  \r\nЦелта на проекта е да се промотират нововъзникващи и малко познати български туристически региони, които са разработили специфични услуги въз основа на местните си природни ресурси, съоръжения и инфраструктура за развитие на здравен и балнео туризъм. \r\nКомисия разгледа подадените от тях формуляри според критериите за оценка, които са част от изискванията на процедурата. Съгласно тази оценка по документи бе осъществено и посещение на място на петте дестинации, получили най-голям брой точки, и те бяха номинирани за отличията. \r\n \r\nЗа  избраните 5 дестинации е извършено фотозаснемане и се подготвя брошура на български и английски език за популяризиране на техния потенциал. \r\nПрез настоящия месец ще се проведе и национална церемония за награждаване на избраните малко познати EDEN дестинации за здравен и балнео туризъм. Чрез проекта EDEN се привлича вниманието към многообразието и общите характеристики на европейските туристически дестинации, които се включват в обща мрежа.", "date": "2019.12.03", "title": "Пет са новите български EDEN дестинации за здравен и балнео туризъм"}
{"url": "http://www.focus-news.net/news/2019/12/03/2725691/vtora-sesiya-na-obshtinskiya-savet-kardzhali-shte-reshava-za-razmera-na-danatsite-na-grada-i-zaplatite-na-savetnitsi-i-kmetove.html", "text": "Втора сесия на Общинския съвет-Кърджали ще решава за размера на данъците на града и заплатите на съветници и кметове на 4 декември от  10.00 часа  в  сградата  на  „Бизнес  инкубатора”, съобщи  председателя на съвета Тунджай Шукрю . Ще бъдат актуализирани  Правилник  за  организацията  и  дейността  на  Общински  съвет  - Кърджали,  неговите  комисии и  взаимодействието  му  с  общинска  администрация,  за  мандат  2019 – 2023 г., ще се състои избор  на  заместник – председатели  на  Общински  съвет и определен  поименен  състав  и  ръководства  на  Постоянните  комисии. Трябва да бъде дадено също така съгласие  за  кандидатстване  с  проектно  предложение  по  процедура  BGLD – 2.001 – „ Изграждане  на  младежки  центрове ”  по  програма „ Местно   развитие, намаляване  на  бедността  и  подобрено  включване  на  уязвими  групи”,  област  от  програмата  PA 8 „ Деца  и  младежи  в  риск”. Предстои и актуализация  на разчета  за  финансиране  на  капиталови  разходи  за 2019 г.  на  Община  Кърджали. \r\nДарина ДЕЕНИЧИНА", "date": "2019.12.03", "title": "Втора сесия на Общинския съвет-Кърджали ще решава за размера на данъците на града и заплатите на съветници и кметове"}
{"url": "http://www.focus-news.net/news/2019/12/03/2725693/sport-prezidentat-na-ispanskata-futbolna-liga-podade-ostavka-i-shte-se-kandidatira-otnovo-za-posta.html", "text": "Президентът на испанската Футболна лига Хавиер Тебас подаде оставка от поста си, но ще се кандидатира отново за същата позиция. Тебас е начело на Ла Лига от 2013-а година, когато замени Хосе Луис Астиасаран. Сегашният мандат на Тебас изтичаше през октомври 2020-а година. 57-годишният Тебас заяви, че насрочените за октомври догодина избори ще бъдат твърде близки до началото на преговорите за нов договор за продажбата на телевизионните права за излъчване на Ла Лига. С формирането на ново правителство в Испания след общите избори през ноември Тебас заяви, че би било по-добре, ако ръководителят на Ла Лига има по-силна позиция, както и по-дълъг като продължителност мандат.", "date": "2019.12.03", "title": "Спорт: Президентът на испанската Футболна лига подаде оставка и ще се кандидатира отново за поста"}
{"url": "http://www.focus-news.net/news/2019/12/03/2725687/ministar-denitsa-sacheva-kategorichno-mezhdu-men-i-ministar-predsedatelya-ima-dosta-dobar-dialog.html", "text": "Категорично между мен и министър-председателя има доста добър диалог. Това каза пред журналисти министърът на труда и социалната политика Деница Сачева, предаде репортер на  Агенция „Фокус“ .  \r\nВъв връзка с прессъобщението, в което се канят журналистите на предаването на поста й от министър Бисер Петков преди тя да бъде избрана, Сачева отговори: „Не зная кой направи това. Очевидно беше организирана миникампания. Имаше явно добра организация с подривни действия. Аз все още не съм встъпила. Току-що положих клетва“, заяви още Сачева.  \r\nСпоред нея не би следвало да има церемониалност.  \r\n \r\nОчевидно , че се искаха от мен отговори, които аз днес дадох, по отношение на теми, които са чувствителни за българското общество. Джендър идеология в българското образование няма, не се въвежда. Това е била една от основните причини. Иначе какви са другите политически мотиви, в които моята личност е въвлечена по неволя, не искам да гадая и коментирам“, каза още Сачева.  \r\n \r\nНа въпрос дали има диалог с премиера Борисов, тя отговори: „Да“. Попитана защо министър-председателят не е бил в парламента при избирането й, Сачева коментира: „Не мога да отговарям от името на министър-председателя, но категорично между мен него има доста добър диалог“.  \r\n \r\nНа въпрос дали преди това е разговарял с нея, Сачева заяви, че премиерът й го е предложил.  \r\n„В момента има много дискусии в обществото особено по теми, свързани с политиките за деца. Това е една от основните причини в момента да поема този пост. Трябва да проведа този диалог с всички различни граждански организации, за да се намерят възможно най-балансираните решения. Смисълът на социалната политика е да обединява хората, а не да ги разделя. Започвам с разговор с всички тез иорганизации, с преглед на текстовете на закона, които ги притесняват, за да може да постигнем балансирани решения“, допълни още Деница Сачева. Според нея малко повече трябва да бъде запознато обществото какво правят НПО и какво представляват социалните услуги.  \r\n \r\nТя отчете, че има много проблеми и част от тях са свързани с позицията и статуса на социалните работници. \r\nДеница КИТАНОВА", "date": "2019.12.03", "title": "Министър Деница Сачева: Категорично между мен и министър-председателя има доста добър диалог"}
{"url": "http://www.focus-news.net/news/2019/12/03/2725692/prez-2019-godina-obshtina-sliven-finansira-za-parvi-pat-proekti-na-chitalishta.html", "text": "За първи път Общината финансира читалищни проекти и задели средства за подпомагането им. Това съобщиха от пресцентъра на  Община Сливен . \r\n \r\nПо инициатива на кмета Стефан Радев през 2019 година бяха отпуснати 20 000 лева, които са предназначени за реализация на малки проекти. Беше създадена комисия, която събра проектни предложения от читалищата. Те бяха разгледани на две заседания на комисията. На първото заседание в средата на годината бяха одобрени и финансирани проекти на 10 читалища, към които бяха разпределени 15 000 лева. На второто заседание, което се проведе на 2 декември, останалата сума от 5 000 лева беше разпределена между пет читалища.  \r\n \r\n„Това е една инициатива, за която читалищата дълги години са настоявали и са се борили. На този етап мога да кажа, че успешно стартира този проект. Надявам се с тези мерки да подпомогнем дейността им и да ги стимулираме да предлагат повече инициативи за обогатяване на културния живот. Особено в по-малките населени места читалищата са основната културна институция, която действа на място и може да предложи културно разнообразие на хората там“, обясни на пресконференция днес кметът Стефан Радев.   \r\n \r\nФинансова подкрепа получават читалища, които отговарят на условията на Комисията за разпределяне на средства от държавния и общински бюджет, съставена по Закона на народните читалища. Финансират се инициативи, свързани с насърчаване и популяризиране на четенето и библиотечната дейност, с обогатяване на културния живот, развитие на творческия потенциал и подновяване на носии на състави, участващи в общински, регионални и национални изяви.", "date": "2019.12.03", "title": "През 2019 година Община Сливен финансира за първи път проекти на читалища"}
{"url": "http://www.focus-news.net/news/2019/12/03/2725694/obshtina-sliven-podpisa-dogovor-za-obnovyavane-na-obshtestveniya-transport-na-stoynost-11-miliona-leva.html", "text": "Договор за обновяване на обществения градски транспорт в община Сливен беше подписан от кмета на община Сливен Стефан Радев и министъра на околната среда и водите Нено Димов . Това съобщи пред журналисти кметът Стефан Радев, предаде репортер на  Радио \"Фокус\" - Сливен . \r\n \r\nПроектът е финансиран по Оперативна програма „Околна среда 2014-2020 г.“. Общият размер на инвестицията е 13,2 млн. лв. като по програмата са осигурени 11 млн. лв. \r\n \r\nПо проекта ще бъдат закупени 4 нови екологични електрически автобуса и 6 тролейбуса с подобрена енергийна ефективност. Новите превозни средства ще заменят 11 от най-амортизирани дизелови автобуси и тролейбуси. Ще бъдат изградени и зарядни станции за електроавтобусите. \r\n \r\nСъс замяната на остарелия подвижен състав с екологичен обществен транспорт и с ремонта на контактната мрежа ще се намали количеството емисии на азотен оксид с 3,41 тона годишно и на фини прахови частици – с 0,17 тона на година. Реализирането на дейностите ще допринесе за подобряване качеството на атмосферния въздух за 118 000 жители на община Сливен. \r\n \r\nСрокът за изпълнение на дейностите е 39 месеца.Оперативна програма „Околна среда 2014-2020 г.“. Общият размер на инвестицията е 13,2 млн. лв. като по програмата са осигурени 11 млн. лв. \r\n \r\nЛюдмила ЙОРГОВА", "date": "2019.12.03", "title": "Община Сливен подписа договор за обновяване на обществения транспорт на стойност 11 милиона лева"}
{"url": "http://www.focus-news.net/news/2019/12/03/2725697/libertas-makedoniya-kiriakos-mitsotakis-otnovo-prizova-es-da-otvori-pregovorite-za-chlenstvo-sas-severna-makedoniya-i-albaniya.html", "text": "Министър-председателят на Гърция Кириакос Мицотакис призова ЕС да започне преговори за членство със Северна Македония и Албания през следващата година и обвини Франция в блокирането на процеса, пише скопското електронно издание  \"Либертас“ . \r\n \r\nВ интервю за The Financial Times Мицотакис критикува решението на президента на Франция от октомври да блокира одобрената начална дата за преговори. „Надявам се, че тази грешка ще бъде поправена“, сподели министър-председателят.  \r\n \r\nДокато беше в опозиция, Мицотакис се противопостави на Преспанското споразумение, съгласно което Северна Македония се договори с Атина да смени името си, а в замяна да й бъде отворен пътят за членство в ЕС и НАТО, припомня вестникът. Но той обеща, че след като бъде ратифициран, международният акт ще бъде спазван. Откакто дойде на власт той подкрепи усилията на Скопие за започване на преговори за присъединяване към ЕС. \r\n \r\n : Мария Факова", "date": "2019.12.03", "title": "\"Либертас\" (Македония):  Кириакос Мицотакис отново призова ЕС да отвори преговорите за членство със Северна Македония и Албания"}
{"url": "http://www.focus-news.net/news/2019/12/03/2725698/mbal-panagyurishte-vapreki-polozhenite-grizhi-ot-meditsinskite-spetsialisti-17-godishnata-mariya-dimitrova-e-pochinala.html", "text": "МБАЛ „Уни Хоспитал“ - Панагюрище, изказва най-искрените си съболезнования за загубата на Мария Димитрова на нейните близки, съобщиха от  лечебното заведение . Мария е била пациентка на лечебното заведение, където постъпва на 27 ноември за спешно цезарово сечение. Въпреки всички положени грижи и усилия от медицинските специалисти, на 28 ноември вечерта пациентката почива. Близките са уведомени своевременно – рано сутринта на 29 ноември, след което е назначена съдебно-медицинска експертиза. Пациентката е непълнолетна и затова повече подробности за състоянието ѝ не могат да бъдат давани.", "date": "2019.12.03", "title": "МБАЛ - Панагюрище: Въпреки положените грижи от медицинските специалисти, 17-годишната Мария Димитрова е починала"}
{"url": "http://www.focus-news.net/news/2019/12/03/2725699/api-zavarshi-remontat-na-mosta-nad-r-dzherman-pri-62-ri-km-na-am-struma.html", "text": "Днес около 15.00 часа ще бъде възстановено движението за всички превозни средства по ремонтираното мостово съоръжение над река Джерман при 62-ри км на АМ „Струма“. Това съобщиха от пресцентъра на  Агенция „Пътна инфраструктура“ . Ремонтно-възстановителните дейности завършват близо месец по-рано от предвиденото, с което се осигурява нормалното преминаване в засегнатия участък край Дупница преди откриването на ски сезона в Банско и предстоящите коледни празници. \r\n \r\nНа 13 август пожар, предизвикан от леснозапалими материали, складирани неправомерно в сервитута на съоръжението, нанесе конструктивни повреди на съоръжението. Бяха засегнати носимоспособността и експлоатационното му състояние.  \r\n \r\nНеотложните аварийно-ремонтни работи започнаха веднага след като беше одобрен изготвеният проект за реконструкция на съоръжението. Възстановени са засегнатите от пожара 17 колони, 2 ригела и 3 крайни греди. За да се укрепи конструкцията на съоръжението, е отстранен до здраво компрометираният от високата температура бетон на засегнатите стълбове и е положен торкретбетон (пръскан бетон). Изградени са нови бетонови кожуси на пострадалите елементи. Ремонтирани са отводнителите и засегнатите лагери, подменена е дилатационната фуга на моста. Възстановени са тротоарни блокове.\t \r\n \r\nСтроително-монтажните работи са изпълнени от „ГБС– Инфраструктурно строителство“ АД. Стойността на инвестираните средства е близо 1,8 млн. лв. с ДДС. Строителният надзор е изпълнен от „Пътинвест инженеринг“ АД. Стойността на техния договор е 60 000 лв. с ДДС. \r\n \r\nВеднага след пожара Агенция „Пътна инфраструктура“ внесе сигнал в Районната прокуратура – Дупница срещу собственика на предприятието „Феникс Дупница“ ООД, направил нерегламентираното сметище и предизвикало пожара. Сега, след завършване на аварийно-възстановителните дейности, агенцията ще предяви иск към него за възстановяване на сумите, вложени в ремонта на съоръжението.", "date": "2019.12.03", "title": "АПИ: Завърши ремонтът на моста над р. Джерман при 62-ри км на АМ „Струма“"}
{"url": "http://www.focus-news.net/news/2019/12/03/2725702/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Пътните настилки в района на контролно-пропускателния пункт на границата с Република Турция са сухи и проходими, към момента няма образувани колони от изчакващи автомобили.  \r\n \r\nМария ПОПЧЕВА", "date": "2019.12.03", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/12/03/2725695/teatarat-v-kardzhali-veche-e-chlen-na-evropeyskata-teatralna-konventsiya.html", "text": "Театрално-музикален център – Кърджали е първият български театър, приет в Европейската театрална конвенция – ЕТС (European Theatre Convention, съобщи за медиите Гълъб Боюуков, директор на ТМЦ), предаде кореспондент на  Радио „Фокус“ . Това е най-голямата мрежа от обществени театри в Европа. Основана е през 1988 г. и има около 40 членове от над 20 държави. С единодушие, при явно гласуване, Бордът на директорите на организацията одобри ТМЦ-Кърджали за пълноправен член, след публично представяне от директора Гълъб Бочуков. „На тази сесия бяха приети общо 8 театра от различни държави, сред които Чехия, Полша, Украйна, Грузия, Кипър и др. Годишната конференция на европейските театри се проведе в Амстердам от 28 ноември до 1 декември, т.г. ETC разработва и прилага различни програми за обмяна на специалисти, професионално обучение, осъществяване на коопродукции, разменно гостуване на спектакли между членовете, участие във фестивали, нови професионални партньорства, възможности за експериментиране с нови технологии и форми на разказване на истории, работа в мрежа и диалог и др. „Интересът към кърджалийския театър беше провокиран на предходната конференция в Братислава, когато във фокуса на вниманието бяха развитието и проблематиката на регионалните театри. Възползвахме се от посещението в България на президента на ЕТС и неговия екип, за да представим на сцената на Театъра на армията нашия танцов театър „Легенда за Тамара” на доц. Татяна Соколова”, припомни Гълъб Бочуков. Спектакълът беше реализиран по проект „Пловдив – европейска столица на културата – 2019”. Това ускори приемането ни за пълноправен член в организацията”, поясни директорът. ТМЦ-Кърджали е единственият в България, където съвместно работят три формации – драматична, куклена и сцена „Кадрие Лятифова”. „Приемаме това събитие като добро начало на честванията за 60-годишнината на нашия театър, която ще е през септември 2020 г. Разбира се, членството в ЕТС не можеше да се случи без помощта на Министерството на културата и лично на министър Боил Банов”, подчерта Бочуков. Участието в организацията отваря широки възможности за развитие на кърджалийския театър. Включването е първата стъпка, но същинската работа тепърва предстои. „На практика бихме могли да работим с всеки един европейски театър, който е член, за осъществяване на общи идеи”, изрази надежда директорът. Вече се обмислят възможности, свързани с реализация на съвместни продукции, с обмяна на опит и добри практики на специалисти от техническото обслужване, както и от мениджмънта. „Проектите ни са съобразени с ежегодните приоритети в работата на организацията и с бюджета, определен за финансирането им”, уточни Бочуков. Първият проект, който се обсъжда, е с екипа на Националния театър на Хавър, Нормандия. Дейностите предвиждат Кърджали да бъде домакин в репетиционния етап на френския спектакъл „Европа, моят скъп дом”. Друга идея е участие във френския фестивал „Летни ветрове”, сезон 2021 – 2022 г., както и театрализиран прочит на трима български и трима френски автори, чиито творби са играни съответно на сцената на кърджалийския и на театъра в Нанси. Предстои посещение на президента на ЕТС, Серж Рангони в Кърджали.", "date": "2019.12.03", "title": "Театърът в Кърджали  вече е член на Европейската театрална конвенция"}
{"url": "http://www.focus-news.net/news/2019/12/03/2725700/dots-d-r-georgi-kyuchukov-abv-tryabva-da-se-izyasnyat-detayli-okolo-izgrazhdaneto-na-koordinatsionen-tsentar-na-nato-vav-varna.html", "text": "Трябва да се изяснят детайли около изграждането на координационен център на НАТО във Варна. Това каза доц. д-р Георги Кючуков, член на НС на АБВ и член на Изпълнителното бюро на партията на пресконференция, предаде репортер на  Агенция „Фокус“ .  \r\n \r\n„Ние не намерихме нито един друг документ, който да документира какво е постигнато в САЩ, освен съвместната декларация. Съществуват предположения, че има подписани секретни документи. Това се подкрепя и от факта, че в делегацията беше министърът на отбраната, което по дипломатически път значи, че има някакъв предвиден съвместен документ със съответния му колега в Щатите“, допълни той.  \r\nПо думите на Кючуков около изграждането на координационния център стоят много въпроси, на които българското общество трябва да получи конкретни отговори.  \r\n \r\n„Звучи много странно изявлението на министъра на отбраната, че той ще бъде в координация с граничната полиция на държавите от Черноморския регион. В Бургас има такъв център, който координира дейността на морските администрации на всички държави от Черноморския регион и този център върши много добра работа. Кой ще финансира изграждането на този център? Този център ще бъде център под командването на НАТО, или под командването на САЩ? Тоест НАТО връща ли се към срещата на върха от Уелс през 2014 г., когато за такъв център се е говорело, или не? Ще има ли българско присъствие в този център, кой ще го обслужва, кой ще го строи, кой ще доставя апаратурата? Интересува ни и как този център се съчетава със заявлението на премиера, че той иска Черно море да бъде зона на туризъм, а не да има военни кораби“, добави той.  \r\n \r\nКючуков обърна внимание и на въпроса по какъв начин висшите български държавници получават мандат да представляват страната ни и даде пример с водената от Борисов делегация в САЩ и отиването на президента Румен Радев на Срещата на върха на НАТО, която започва днес.  \r\n„С какъв мандат премиерът и делегацията отиде в САЩ. Опитахме се да намерим в протоколите на заседанията на МС и НС някъде да бъде обсъждан мандатът на тази делегация. Нашите усилия не се увенчаха с успех и никъде не се знае с какъв мандат отидоха в САЩ. Това не е прецедент, като че ли се превърна в практика висшите държавни служители да отиват без определен мандат. Също така не успяхме да намерим отговор на въпроса с какъв мандат президентът на България отиде на Срещата на върха на НАТО в Лондон, какви въпроси ще обсъжда и какви са пълномощията му да подписва документи“, посочи още той.  \r\nТеодора ПАВЛОВА", "date": "2019.12.03", "title": "Доц. д-р Георги Кючуков, АБВ: Трябва да се изяснят детайли около изграждането на координационен център на НАТО във Варна"}
{"url": "http://www.focus-news.net/news/2019/12/03/2725701/gencho-genchev-kmet-sotsialnite-zhilishta-koito-izgrazhdame-na-teritoriyata-na-obshtina-svishtov-nyama-da-sa-za-bezhantsi-ili-samo-za-romi.html", "text": "Социалните жилища, които предстои да бъдат изградени в община Свищов, няма да са предназначени за бежанци или само за ромската общност. Това каза в ефира на  Радио „Фокус“ – Велико Търново  кметът Генчо Генчев. Той допълни, че средствата за тях са осигурени от резервите по ОП „Региони в растеж“.  \r\n \r\n„Избрахме сграда, която пустееше повече от 20 години, в нея ще се намират тези жилища. Това, че ние ще ги строим за бежанци или само за ромски общности е спекулация. Те са едно от изискванията при съставянето на интегрирания план - всички общини са задължени да изградят такива - за хора, които са в неравностойно положение, за да им се помогне“, обясни Генчев, като подчерта, че целта е създаване на равнопоставеност  между класите в обществото.  \r\n \r\nТой припомни, че община Свищов е една от малкото у нас, които съумяха да заделят средства за резервни проекти, включени в инвестиционните програми. В ул. „Патриарх Евтимий“ и кв. „Симеон Ванков“ ще бъдат инвестирани 1, 380 млн. лв. за облагородяване на градската среда. Друг проект, който предстои да бъде реализиран, е изграждането на Център за възрастни хора в неравностойно положение.   \r\n \r\n„Целенасочено Община Свищов предприема и мерки за справяне с демографската криза. Има изготвена наредба за промяна на таксата от 50 лв. за изхранване на децата. Направили сме необходимото в бюджет 2020, осигурили сме 250 хиляди лева и таксата за родителите вероятно ще отпадне изцяло“, допълни още Генчев. \r\n \r\nЛуиза ТРАНЧЕВА", "date": "2019.12.03", "title": "Генчо Генчев, кмет: Социалните жилища, които изграждаме на територията на община Свищов, няма да са за бежанци или само за роми"}
{"url": "http://www.focus-news.net/news/2019/12/03/2725685/euronews-yunker-ofitsialno-predade-komisiyata-na-ursula-fon-der-layen.html", "text": "В Брюксел се състоя официалното предаване на ръководството на Европейската комисия от бившия председател Жан-Клод Юнкер към новия – Урсула фон дер Лайен, предава  Euronews . \r\n \r\nДо 2013 година Юнкер беше премиер на Люксембург. \r\nПредаването на управлението на Комисията бе забавено с един месец, след като ЕП отхвърли трима кандидати за комисари от Унгария, Румъния и Франция. \r\n \r\nБившият министър на отбраната на Германия Урсула фон дер Лайен бе одобрена от Европейския парламент миналата сряда. \r\n \r\nОсвен това Шарл Мишел, бившият премиер на Белгия, пое Съветът на ЕС от Доналд Туск по-рано в същия ден. \r\n \r\nПревод и редакция:", "date": "2019.12.03", "title": "Euronews: Юнкер официално предаде Комисията на Урсула фон дер Лайен"}
{"url": "http://www.focus-news.net/news/2019/12/03/2725705/obuchenie-po-kibersigurnost-shte-se-provede-v-burgas-na-5-dekemvri.html", "text": "Обучение по киберсигурност ще се проведе на 5 декември от 11.00 часа в конферентната зала на Професионалната гимназия по компютърно програмиране и иновации в Бургас. Това съобщиха от пресцентъра на  Общината . Организатори са „Cyber 360 Academy\" и Асоциация на сертифицираните етични хакери в България. Тренингът е на тема „Бъдещи IT професионалисти в защита на бизнеса\". Негови гости ще бъдат Радослав Петров - председател на Българска асоциация на етичните хакери в България, зам.-кметът Йорданка Ананиева, областният управител Вълчо Чолаков, директорът на РУО - Виолета Илиева, представители на бургаските университети. \r\n \r\nЦелта на инициативата е повишаване знанията на учениците в областта на киберсигурността и даване на възможност за развитие и подкрепа на нови таланти, както и подобряване на общата им култура и навици за работа в интернет, с цел по-ефективно използване на компютърните технологии и мрежи на професионално ниво. \r\n \r\nСпециално отличие е предвидено за по-изявените ученици, някои от които ще получат спонсорска подкрепа от ЗК „Лев Инс\" за периода на обучението си, както и евентуалната възможност да станат част от киберекипа на компанията. Успешно преминалите тренинга млади IT таланти ще получат сертификат от „Cyber 360 Academy\".", "date": "2019.12.03", "title": "Обучение по киберсигурност ще се проведе в Бургас на 5 декември"}
{"url": "http://www.focus-news.net/news/2019/12/03/2725690/kathimerini-erdogan-othvarli-kritikite-kam-sporazumenieto-za-morskite-granitsi-s-libiya.html", "text": "Президентът на Турция Реджеп Таийп Ердоган нападна критиците на меморандума за разбирателство между Анкара и Триполи за морските граници между двете страни, който бе подписан миналата седмица с международно признатото правителство на Либия, пише електронното издание на вестник  Kathimerini . \r\n \r\n„Тази стъпка е суверенно право на Либия и Турция“, заяви Ердоган пред журналистите в навечерието на срещата на върха на НАТО в Лондон. \r\n„Няма да обсъждаме това суверенно право с вас. Ще им го кажем открито“, категоричен е той. \r\n \r\n Детайлите на споразумението с правителството на Фаез Сарадж не бяха публикувани публично, въпреки че то се смята за опит на Анкара да поиска права върху голяма част от Източното Средиземноморие, включително части, които попадат в обхвата на морската юрисдикция на Гърция. \r\n \r\nТурските медии заявиха, че Анкара ще предостави на ООН координатите на новата си \"изключителна икономическа зона\", след като съответният закон бъде приет от парламента. \r\n \r\nКоментарите на Ердоган идват ден, преди той да проведе неофициални разговори с гръцкия премиер Кириакос Митостакис в Лондон. \r\n \r\nПревод и редакция:", "date": "2019.12.03", "title": "Kathimerini: Ердоган отхвърли критиките към споразумението за морските граници с Либия"}
{"url": "http://www.focus-news.net/news/2019/12/03/2725706/zadarzhan-e-kriminalno-proyaven-mazh-ot-panagyurishte-za-bludstvo-s-8-godishno-momiche.html", "text": "В Районното управление в Панагюрище е задържан извършител на блудство. Това съобщи за  Радио \"Фокус\" - Пазарджик  говорителят на ОДМВР - Пазарджик Мирослав Стоянов. Той обясни, че случаят е от вечерта на 27 ноември 2019 година. \r\n \r\nСтава дума за 8-годишно момиче, а извършителят на блудствените действия е 26-годишен мъж от Панагюрище. Той е криминално проявен, задържан е от полицията. Наложена му е постоянна мярка за неотклонение „задържане под стража\" от Районния съд в Панагюрище. \r\n \r\nВаня НИКОЛОВА", "date": "2019.12.03", "title": "Задържан е криминално проявен мъж от Панагюрище за блудство с 8-годишно момиче"}
{"url": "http://www.focus-news.net/news/2019/12/03/2725707/prof-plamen-dzhurov-shte-otbelezhi-70-godishniya-si-yubiley-s-kontsert-v-rodniya-pleven.html", "text": "Проф. Пламен Джуров -  композитор, диригент и пианист ще отбележи 70-годишния си юбилей с концерт в родния Плевен,  на 5 декември в читалище ,,Съгласие” от 19.00 часа със световна премиера на творбата му ,,Тост за Плевен”, предаде кореспондент на  Радио   „Фокус“  .   \r\n \r\n,,След натоварен ден, когато сте в уютната среда на дома си, пуснете си някое от произведенията на Бах.  Вслушайте се, забравяйки изминалия ден. Ако успеете да се концентрирате, ще се пренесете в друго естетическо време”, каза проф. Пламен Джуров. Според него,  днешният свят е препълнен с прекрасна музика, но на съвременния човек не му достига време да се срещне с нея.  ,,Това е странно, защото никога досега музиката не е била толкова достъпна.  Музиката е средство за естетизиране на ежедневието, в този смисъл силно антистресово средство”, подчерта още проф. Пламен Джуров.  \r\n \r\nВиолета КРЪСТЕВА", "date": "2019.12.03", "title": "Проф. Пламен Джуров ще отбележи 70-годишния си юбилей с концерт в родния Плевен"}
{"url": "http://www.focus-news.net/news/2019/12/03/2725708/afp-es-shte-otgovori-edinno-na-eventualni-amerikanski-sanktsii-sreshtu-frantsiya.html", "text": "Европейският съюз ще отговори на евентуални наказателни мита на САЩ срещу френските стоки „единно“, като призова Вашингтон за диалог, предава  AFP . \r\n„Както и в другите въпроси, свързани с търговията, ЕС ще действа и реагира единно и ще остане обединен“, заяви говорителят на Комисията Даниел Росарио,  след като САЩ заплашиха да увеличат митата върху френски стоки.  \r\nЗаплахата беше в отговор на френски данък за цифрови услуги, за който Вашингтон казва, че е дискриминационен, тъй като отделя американски гиганти като Google и Facebook. \r\n \r\nПревод и редакция:", "date": "2019.12.03", "title": "AFP: ЕС ще отговори „единно“ на евентуални американски санкции срещу Франция"}
{"url": "http://www.focus-news.net/news/2019/12/03/2725710/110-godini-ot-rozhdenieto-na-poeta-nikola-vaptsarov-shte-badat-otbelyazani-v-blagoevgrad-na-6-dekemvri.html", "text": "110 години от рождението на поета Никола Вапцаров ще бъдат отбелязани от едноименното читалище в Благоевград, предаде репортер на  Радио „Фокус“ – Пирин.    \r\n \r\nПървото събитие, включено в програмата, е ритуал по полагане на цветя пред барелефа на поета на фасадата на Драматичен театър „Никола Вапцаров“ – Благоевград. То ще се проведе на 6 декември от 17.00 часа. В 17.30 часа в зала „22-ри септември“ ще се състои концерт – спектакъл.  \r\n \r\nНа следващия ден от 11.00 часа в Хорова зала „Проф. Хр. Арищиров“ на читалището ще се проведе обявяване на резултатите и награждаване на отличените от традиционния литературен конкурс, посветен на Никола Вапцаров.  \r\n \r\nЛивия НИНОВА", "date": "2019.12.03", "title": "110 години от рождението на поета Никола Вапцаров ще бъдат отбелязани в Благоевград на 6 декември"}
{"url": "http://www.focus-news.net/news/2019/12/03/2725714/apelativniyat-sad-v-burgas-namali-nakazanieto-na-vodach-prichinil-paten-intsident-v-grad-primorsko-pri-koyto-e-zaginal-koloezdach.html", "text": "Апелативен съд – Бургас измени присъдата на Владимир К. признат за виновен за катастрофата в гр. Приморско, при която загина велосипедиста Евелин Д. Това съобщиха от пресцентъра на  Апелативен съд - Бургас . Съдът е преквалифицирал извършеното престъпление в по-леко наказуемо и е намалил наказанието „лишаване от свобода“ от 17 години на 10 години и наказанието „лишаване от право да управлява МПС” от 18 години за срок от 11 години години. В останалата част първоинстанционната присъда е потвърдена. \r\n \r\nОколо 12.20 часа на 3 декември 2017 г. на ул. „Трети март“ в град Приморско зад волана на лек автомобил „Опел Омега“ Владимир К., нарушил правилата за движение по пътищата. Шофирайки с превишена скорост - 94 км/ч., навлязъл в лентата за насрещно движение, като по този начин допуснал пътнотранспортно произшествие с насрещно движещия се по пътното платно велосипедист Евелин. Д. и по непредпазливост причинил смъртта му. По време на катастрофата Владимир К. е бил в пияно състояние - 2,70 промила алкохол в кръвта, като след удара е избягал от местопроизшествието. \r\n \r\nВъззивната инстанция не споделя извода, че деянието на подсъдимия Владимир К. следва да се квалифицира и като \"особено тежък случай\" по смисъла на чл. 93 т.8 от НК. Според въззивния състав действията на подсъдимия не покриват предпоставките на посочения текст, тъй като с оглед на настъпилите вредни последици и на всички отегчаващи обстоятелства, не се разкрива изключително висока степен на обществена опасност както на самото деяние, така и на дееца.  \r\n \r\nВ решението е посочено, че нарушенията на правилата за движение по пътищата, при които макар и по непредпазливост се причинява смъртта на други лица, се отличават с по-висока степен на обществена опасност, в сравнение с други групи престъпления, непредпазливи такива, тъй като засягат комплекс от обществени отношения, пряко свързани с гарантираните в Конституцията изконни човешки ценности - правото на телесна неприкосновеност и правото на живот.  \r\n \r\nВ конкретния казус обаче, доказателствената съвкупност не сочи на завишена обществена опасност на престъплението извършено от Владимир К., както и на завишена лична обществена опасност, които да са различни от обичайните за този вид престъпна деятелност, допълват апелативните съдии.  \r\nВъззивната инстанция не е намерила в доказателствата фактически признаци, които да отличават деянието от обикновените за тази правна квалификация случаи, поради което това престъпление да се приеме за „особено тежък случай“, както е постановил Окръжен съд – Бургас. \r\n \r\n„Касае се за настъпила смърт на едно лице, без да има други странични, несъставомерни вреди (телесни повреди или материални щети) за трети лица като наличието на два квалифициращи признака, а именно „пияно състояние“ и „бягство от местопроизшествието“, сами по себе си не са индиция за квалификация на престъпното деяние като „тежък случай“, се казва в решението на съда.  \r\n \r\nАпелативните съдии се позовават на константната практика както на Апелативен съд – Бургас, така и на ВКС – практиката, която познава множество случаи на „бягство от местопроизшествието“ с последващо преследване и издирване на дееца, които макар и укорими в много висока степен, не попадат в правната квалификация „особено тежък случай“, предвид горните съображения – не разкриват различни от обичайните за този вид престъпна деятелност признаци при липсата на изключително висока степен на обществена опасност на конкретното деяние и на конкретния деец./Р № 246/2016 г. по н.д. № 805/2016 г., III н.о.; Р№77/2016 г. по ВНОХД № 82/2016 г. на АС- Бургас; Р№100/2019г. по н.д.323/19г.,II н.о /. В някои от цитираните казуси, независимо от доказаното им бягство от местопроизшествието, на подсъдимите са наложени минимални наказания„лишаване от свобода”, чието изтърпяване е отложено със съответните изпитателни срокове / Р 246/2016 г. по н. д. № 805/2016г. на III н.о./ допълват съдиите от Апелативен съд – Бургас. \r\n \r\nРешението подлежи на касационно обжалване и протест в 15-дневен срок от съобщаването му на страните пред ВКС.", "date": "2019.12.03", "title": "Апелативният съд в Бургас намали наказанието на водач, причинил пътен инцидент в град Приморско, при който е загинал колоездач"}
{"url": "http://www.focus-news.net/news/2019/12/03/2725713/yens-stoltenberg-nato-e-gotovo-da-otgovori-na-voennite-zaplahi-ot-strana-na-kitay.html", "text": "НАТО е готово да отговори на военните заплахи от страна на Китай, което е принципно нова задача за Алианса, който по-рано е бил насочен единствено към сдържане на СССР и Русия. Това заяви генералният секретар на Северноатлантическата организация Йенс Столтенберг след срещата си с американския президент Доналд Тръмп преди срещата на върха на НАТО в Лондон, предава  ТАСС . \r\n \r\n„НАТО е готово да отговори на военните заплахи от страна на Китай. Нямаме намерение да местим НАТО в Южнокитайско море, но трябва да отговорим със съвместни усилия на заплахите от Китай, включително и в киберпространството. Това е принципно нова задача за НАТО, който по-рано беше прицелен само върху СССР и Русия“, заяви генералният секретар. \r\n \r\n„Ставаме свидетели на промени в света и мощният подем на Китай е една от тях“, заяви той. По думите на Столтенберг Пекин е създал междуконтинентални и хиперзвукови ракети, които могат да достигнат Европа. Генералният секретар отбеляза още „огромният икономически потенциал“ на Китай. \r\n \r\nПреди това страните от НАТО решиха да поемат контрола и в бъдеще да ограничат използването на китайски технологии при разработването на безжични системи от пето поколение (5G), както и във високотехнологичното военно оборудване. \r\n \r\nПревод и редакция:", "date": "2019.12.03", "title": "Йенс Столтенберг: НАТО е готово да отговори на военните заплахи от страна на Китай"}
{"url": "http://www.focus-news.net/news/2019/12/03/2725709/sport-balgariya-do-19-godini-shte-igrae-s-ispaniya-belgiya-i-makedoniya-za-klasirane-na-evro-2020.html", "text": "Националният отбор на България до 19 години ще играе срещу Испания, Белгия и Северна Македония в група 2 на Елитния квалификационен кръг за Европейското първенство на УЕФА за юноши до 19 г. през 2020 г. Срещите ще се проведат в Испания от 25 до 31 март 2020 г.Отборът на Ангел Стойков достигна до елитния кръг, след като през ноември победи в квалификациите Черна гора и Армения, а срещу домакините от Турция отстъпи с 1:2. Победителите във всяка от 7-те групи в елитния кръг ще се класират за финалния турнир в Северна Ирландия от 19 юли до 1 август 2020 г.", "date": "2019.12.03", "title": "Спорт: България до 19 години ще играе с Испания, Белгия и Македония за класиране на Евро 2020"}
{"url": "http://www.focus-news.net/news/2019/12/03/2725712/udalzhen-e-srokat-za-kandidatstvane-po-obyavenata-parva-pokana-po-rezultat-2-podobren-dostap-do-izkustva-i-kultura.html", "text": "Програмният оператор на Програма РА14 „Културно предприемачество, наследство и сътрудничество“ обявява, че са променени Насоките за кандидатстване по Първа покана за набиране на проектни предложения по Резултат 2 „Подобрен достъп до изкуства и култура. Това съобщиха от пресцентъра на  Министерство на културата . Крайният срок за подаване на проектни предложения се удължава до 10 януари 2020 г. (вторник) до 23.59 часа.  \r\n \r\nС цел корекция на техническа грешка са изменени: приложение  - „Annex 1_Financial Argumentation“ и приложение - Annex 14_Budget_PA14.  \r\nПроменените Насоки за кандидатстване и изменените приложения са публикувани в Информационната система за управление и наблюдение на средствата от европейските структурни и инвестиционни фондове ИСУН 2020  . \r\n \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.12.03", "title": "Удължен е срокът за кандидатстване по обявената Първа покана по Резултат 2 „Подобрен достъп до изкуства и култура“"}
{"url": "http://www.focus-news.net/news/2019/12/03/2725716/nimh-nay-golemi-kolichestva-na-valezhi-ot-dazhd-sa-otcheteni-vav-veliko-tarnovo-6-lkv-m.html", "text": "Най-големи количества на валежи от дъжд са отчетени във Велико Търново - 6 л/кв. м. Това съобщи за  Агенция „Фокус“  от  Националния институт по метеорология и хидрология . В София регистрираните количества са 4 - 2 л/кв. м с 1 см снежна покривка.  \r\n \r\nВ Северозападна България валежите са отслабнали, а в останалата част от Дунавската равнина са преминали в сняг, а дъжд вали в Североизточна България.   \r\n \r\nМокър сняг вали в по-голямата част в Северна България с изключение на Североизточна, където все още вали дъжд.  \r\n \r\nВ Южна България валежите до този момент са на по-малко места главно в района на Бургас. Най-големи количества са отчетени във Велико Търново - 6 л/кв. м, както и 5 л./кв. м в Разград. \r\n \r\nБояна МАРКОВА", "date": "2019.12.03", "title": "НИМХ: Най-големи количества на валежи от дъжд са отчетени във Велико Търново - 6 л/кв. м"}
{"url": "http://www.focus-news.net/news/2019/12/03/2725715/9-dekemvri-e-krayniyat-srok-za-uchastie-v-obshtinskiya-konkurs-za-detsko-tvorchestvo-koleda-e-stavat-chudesa-v-kyustendil.html", "text": "9 декември е крайният срок за участие в общинския конкурс за детско творчество „Коледа е, стават чудеса” в Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Конкурсът се провежда с цел да съхрани и популяризира българските народни обичаи, да стимулира интереса на участниците към богатото наследство на народното приложно изкуство, изобразителното изкуство и  литературното творчество и да провокира въображението и творчеството на децата.  \r\n \r\nВ конкурса, който се осъществява в три направления: народно приложно изкуство, изобразително изкуство и литературно творчество, могат да участват ученици от 1 до 12 клас, разделени в три групи. Има и група за деца със специални образователни потребности. В първия раздел са поставени кукли – коледари и сурвакари, кукерски маски, сурвакници и декоративни пана и тъкани, керамика. В раздел изобразително изкуство творбите трябва да бъдат тематично свързани с народните обичаи от Коледа до Васильовден. Литературното творчество е на тема „Коледа е, стават чудеса”.  \r\n \r\nЦелта е темата да стимулира фантазията на участниците и да ги подтикне да изразят своята представа за щастието – стихотворение, приказка или разказ. Предвидено е да бъдат присъдени първа, втора и трета награда, както и поощрителни награди във всички направления и възрастови групи, както и специални награди. Като съпътстващи инициативи са изложба с най-добрите творби от всички направления, както и Коледен благотворителен базар. Официалното откриване на изложбата и церемонията по награждаването ще се състоят на 19 декември от 17.00 часа във Възрожденското училище. \r\n \r\nВенцеслав ИЛЧЕВ", "date": "2019.12.03", "title": "9 декември е крайният срок за участие в общинския конкурс за детско творчество „Коледа е, стават чудеса” в Кюстендил"}
{"url": "http://www.focus-news.net/news/2019/12/03/2725711/dvizhenieto-se-osashtestvyava-vremenno-dvuposochno-v-edna-lenta-po-pat-i-1-montana-vidin-v-uchastaka-vinishte-smolyanovtsi-pri-km-85-poradi-patnotransportno-proizshestvie.html", "text": "Движението се осъществява временно двупосочно в една лента по път I-1 Монтана - Видин в участъка Винище - Смоляновци при км 85 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.  \r\nВодачите на автомобили над 12 т изчакват на място.", "date": "2019.12.03", "title": "Движението се осъществява временно двупосочно в една лента по път I-1 Монтана - Видин в участъка Винище - Смоляновци при км 85 поради пътнотранспортно произшествие"}
{"url": "http://www.focus-news.net/news/2019/12/03/2725717/iliyan-barsanov-kmet-na-obshtina-bregovo-poveche-ot-4-mesetsa-ne-sa-izplashtani-zaplati-na-sluzhitelite-ot-obshtinskite-deynosti.html", "text": "Повече от 4 месеца не са изплащани заплати на служителите от общинските дейности. Това каза за  Радио „Фокус“ – Видин  Илиян Бърсанов, кмет на Община Брегово. Той посочи, че в това състояние е заварил Общината след като е избран за кмет.  \r\n \r\n„Заплати не са получавали освен служителите в общинската администрация, но и служителите и учителите в Детската градина, Детската ясла, Домашния социален патронаж. Задължения имаме и към доставчиците на гориво и храна“, обясни Илиян Бърсанов.  \r\n \r\nТой обясни, че Домашният социален патронаж продължава да доставя храна на възрастните хора, които са се записали  да получават такава услуга, но и продължава да трупа задължения. По същия начин е и в детските заведения – осигурено е отоплението, храната, но персоналът е без заплати.  \r\n \r\nНовият кмет посочи, че се надява да изплати част от заплатите до края на годината със собствени приходи, осигурени със събирането на данъци.  \r\n \r\nАнна ЛОЗАНОВА", "date": "2019.12.03", "title": "Илиян Бърсанов, кмет на Община Брегово: Повече от 4 месеца не са изплащани заплати на служителите от общинските дейности"}
{"url": "http://www.focus-news.net/news/2019/12/03/2725704/naznachena-e-kompleksna-ekspertiza-za-opredelyane-prichinite-za-smartta-na-17-godishnata-rodilka-v-panagyurishte.html", "text": "Образувано е досъдебно производство по случая с починалата 17-годишна родилка в болницата в Панагюрище. Това каза за  Радио \"Фокус\" - Пазарджик  говорителят на Окръжна прокуратура - Пазарджик Пламен Пантов. Той обясни, че е извършен оглед от следовател, иззети са медицинските документи, свързани с лечението на починалата жена.  \r\n \r\n„Назначена е комплексна експертиза от 3 вещи лица, която да определи причините за настъпването на смъртта. Същата не е изготвена и за по-нататъшния ход на разследването трябва да се изчака резултата от нея\", коментира Пантов. Той допълни, че докато не стане готова експертизата тялото на 17-годишната Мария Димитрова няма да бъде освободено. „Разбираме, че на хората им е тежко, но трябва да приключи експертизата. Очакваме до две седмици това да стане\", уточни Пантов.Образуваното досъдебно производство е по член 123 от НК. \r\n \r\nВаня НИКОЛОВА", "date": "2019.12.03", "title": "Назначена е комплексна експертиза за определяне причините за смъртта на 17-годишната родилка в Панагюрище"}
{"url": "http://www.focus-news.net/news/2019/12/03/2725719/zadarzhani-sa-dvama-mazhe-ot-plovdiv-i-sofiya-za-targoviya-s-antichni-tsennosti.html", "text": "Задържани са двама мъже от Пловдив и София за търговия с антични ценности. Това съобщи на брифинг окръжният прокурор на Пловдив Румен Попов, предаде репортер на  Радио „Фокус“ – Пловдив . Мъжете, който са на 44 и на 49 години, са били задържани в момент на сделка с антични монети. Оперативната разработка е дело на „Криминална полиция“ под наблюдението на прокуратурата. \r\n \r\n„Мъжете са задържани в неделя, след което са извършени множество изземвания от адреси в Пловдив, Стамболийски, Асеновград и София. Открити са повече от 820 монети, като малко от тях са реплики“, каза Попов. Според експерти датировката им е от Античността, от римския период и Средновековието. Монетите са от бронз, сребро и злато, част от тях са изключително цени. Предстои да се установява точната стойност на античните предмети. Описаните до момента монети са от 877 броя археологически обекти в страната. Предстои извършването на съдебно-химически експертизи. \r\n \r\nНа двете лица са повдигнати обвинения за това, че са държали ценните предмети, че са ги разпространявали и препродавали в чужбина. Затова деяние Законът предвижда до 6 години затвор и глоба от 3000 до 15 000 лева. \r\n \r\nДиректорът на Областната дирекция на МВР старши комисар Йордан Рогачев съобщи, че двамата задържани са стари иманяри, като в последно време дейността им е преминала на по-високо ниво – изкупуване и препродаване на монетите в чужбина. Те са ги продавали на трето лице, което все още не е задържано, тъй като се намира в друга държава. \r\n \r\nНа адреса, където са намерени част от монетите, е била открита и марихуана. \r\nРазработката по случая е траела около 3 месеца. \r\n \r\nЦветана ТОНЧЕВА", "date": "2019.12.03", "title": "Задържани са двама мъже от Пловдив и София за търговия с антични ценности"}
{"url": "http://www.focus-news.net/news/2019/12/03/2725720/genetichnata-strana-na-vlastta-ot-kakvo-sa-boleduvali-poslednite-vladeteli-na-evropai.html", "text": "За първи път изследователите потвърдиха, че могъщата династия на Хабсбургите, която управлява Испания в продължение на двеста години, се е изродила поради тясно свързаните бракове, пише  РИА Новости . \r\n \r\n Родените в това кралско семейство деца умирали малки или притежавали голямо количество наследствени болести, които ги превърнали в инвалиди. Но монарсите настоявали за сключването на такива бракове за запазването на властта вътре в семейството. Но това не е било характерно само за Хабсбургите. Историята показва не малко примери, когато кръвосмешението довежда могъщи династии до разпадане.  \r\n \r\nВ Древен Египет, фараоните, които се представяли за деца на бога Слънце, използвали кръвосмешенията и тясно свързаните бракове. Смятало се, че полубоговете не могат да свържат кръвта си с обикновени хора. В резултат на това се раждали деца в лошо здравословно състояние и с очевидни патологии. Потомъкът на боговете имал изпъкнала долна челюст и цепнато небце. Според компютърна томография владетелят страдал от некроза на костите на краката, а левият му крак в областта на глезена и стъпалото бил толкова огънат, че можел да се движи само с бастун. Също така фараонът е имал много тесни рамене и широки бедра.  \r\n \r\nЕпилепсия, проблеми със скелетното развитие и интелигентността, огромна долна устна и изпъкнала брадичка-така е изглеждал последният крал на Испания от династията на Хабсбургите, Карл II. Той е роден от брак между чичо и племенница и вместо да има 32 предци в петото поколение, той е имал само десет. В същото време осем от тях са също в близки роднински връзки.  \r\n \r\nВ края на 19 и началото на 20 век, хемофилията (наследствена болест) поразява няколко европейски монарси наведнъж. Английският принц Леопорд, принцът на Хесен Фридрих, две испански бебета  Алфонсо и Гонсало, наследникът на Руската империя. Те били хемофилици и са могли да умрат от най-малката травма или спонтанно вътрешно кървене. Много европейски принцеси са смятани за носители на опасната версия на гена, който провокира развитието на болестта при мъже. Сред принцовете, страдащи от хемофилия, синът на Виктория Леополд оцелял най-дълго. Той починал на 31-годишна възраст, което по тогавашните стандарти се счита за много добър резултат.   \r\n \r\n : Мария Факова", "date": "2019.12.03", "title": "Генетичната страна на властта. От какво са боледували последните владетели на Европа?"}
{"url": "http://www.focus-news.net/news/2019/12/03/2725696/stefan-radev-kmet-na-sliven-bavi-se-remontat-na-baseyna-v-ou-elisaveta-bagryana-stroitelnite-deynosti-nyama-da-priklyuchat-do-nova-godina.html", "text": "Бави се ремонтът на басейна в ОУ „Елисавета Багряна“, строителните дейности  няма да приключат до Нова година, съобщи  кметът Стефан Радев, предаде репортер на  Радио \"Фокус\" - Сливен . Ремонтът започна през септември, като по предварителни разчети  строително-монтажните работи трябваше да приключат за 66 дни. \r\n \r\n\"Там ситуацията е следната, ние изпълняваме първата част от един по-голям проект, така че да можем да го пуснем в експлоатация, но се оказа, че трябва да изпълним и други дейности, които първоначално не смятахме, че на този етап ще са необходими, за да започне да функционира басейна\", коментира още Радев. По думите му, проектът в момента се изпълнява, но до края на годината това няма да се случи. \"Ще стане след Нова година\", допълни градоначалникът. \r\n \r\n\"Проектът за ремонтни дейности предвижда смяна на вентилационната система, на системата за отопление и филтриране на водата, ще бъдат обновени съблекалните, баните и сауната. Ще бъде монтиран окачен таван в ново помещение за пропуск и каса, както и подмяна на настилки и облицовки от фаянсови плочки, боядисване, монтаж на вътрешни алуминиеви врати. Изгражда се ново външно стълбище пред врата вход/изход за родители/посетители, като допълнителен евакуационен изход. \r\n \r\nЩе бъдат подменени също осветителните тела с нови LED осветителни тела, дежурно осветление и евакуационно осветление с LED осветителни тела с акумулиращи батерии. Сградата е достъпна и за лица с увреждания, тъй като няма стълби. \r\n \r\nСредствата за ремонта са осигурени от Община Сливен. \r\n \r\nПлувното съоръжение е построено през 1995 г., като последно е ремонтирано през 2014 г. от частен инвеститор.", "date": "2019.12.03", "title": "Стефан Радев, кмет на Сливен: Бави се ремонтът на басейна в ОУ „Елисавета Багряна“, строителните дейности  няма да приключат до Нова година"}
{"url": "http://www.focus-news.net/news/2019/12/03/2725703/reuters-tramp-napadna-evropeyskite-sayuznitsi-s-pristiganeto-si-za-sreshtata-v-london.html", "text": "Президентът на САЩ Доналд Тръмп направи гневна атака срещу европейските съюзници преди срещата на високо равнище на НАТО в Лондон, като специално порица френския си колега Макрон за „много гадните“ коментари за Алианса и Германия за това, че не изпълнява изискванията му да увеличи разходите си за отбрана до 2% от БВП, пише  Reuters . \r\n \r\nПодчертавайки огромните различия в трансатлантическия блок, за когото се твърди, че е „най-успешният военен съюз в историята“, Тръмп за пореден път поиска от Европа да плаща повече за отбрана и да направи отстъпки на САЩ в търговията, отбелязва британската агенция. \r\nАтаката наподобява изказванията на Тръмп преди срещата на върха на Алианса през юли 2018 година. Това ще добави към нарастващите съмнения относно бъдещето на блока, който получи диагноза „мозъчна смърт“ от Макрон, в навечерието на срещата в Лондон, където трябва да бъде отбелязана 70-годишнината на Алианса. \r\n„НАТО служи на голяма цел“, заяви Тръмп в хода на съвместна пресконференция с генералния секретар на Алианса Йенс Столтенберг преди срещата на върха на съюзните държави. \r\n„Мисля, че това е много обидно“, заяви той за изказването на Макрон, като го описа като „много, много гадно изявление, особено към 28 държави“. \r\n \r\nИзрично свързвайки оплакването, че НАТО не плаща достатъчно за мисиите на НАТО с неговата твърда политика „Америка на първо място“ и защитата му на американските търговски интереси, Тръмп заяви, че е време Европа да предприеме правилните действия и на двата фронта \r\n„Не е правилно да се злоупотребява с НАТО, както и да се злоупотребява в търговията, а именно това се случва. Не можем да допуснем това да продължи“, отбеляза американският лидер, визирайки трансатлантическите спорове по множество въпроси, от аерокосмическия сектор до европейския „дигитален данък“ върху американските технологични гиганти. \r\nОтхвърляйки неотдавнашните сигнали от Германия, че е готова да направи повече за постигане на целта на НАТО за изразходване на два процента от БВП за отбрана, Тръмп я обвини, както и други държави, които харчат по-малко от тази цел, че са „виновници“.  \r\n \r\nАтаката на Тръмп дойде няколко часа, след като се потвърди, че и на друго място в Алианса има разделение – Турция обеща да се противопостави на плана на НАТО за защита на Полша и балтийските държави от „руската заплаха“, ако Алиансът не я подкрепи и не признае сирийските кюрдски „Отряди за народна самоотбрана“ (ОНС/YPG) за терористична организация. \r\nОНС са съюзници на Вашингтон в Сирия. Турция обаче ги смята за врагове, тъй като са издънка на кюрдските бунтовници от „Работническата партия на Кюрдистан“ (ПКК). \r\n„Ако нашите приятели в НАТО не признаят за терористични организации онези, които считаме за терористични организации ... ще се противопоставим на всяка стъпка, която ще бъде предприета там“, заяви турският президент Реджеп Тайип Ердоган, преди да отпътува до Лондон. \r\nЕрдоган, който вече има обтегнати отношения с НАТО заради решението си да купи и използва руски системи за противовъздушна отбрана С-400, заяви, че би се срещнал с полския президент Анджей Дуда и лидерите на прибалтийските държави в Лондон. Очаква се Турция, Франция, Германия и Великобритания да проведат отделна среща в кулоарите на срещата в Лондон. \r\nВ интервю за Ройтерс, министърът на отбраната на САЩ Марк Еспер предупреди Анкара, че „не всеки вижда заплахите, които тя вижда“ и призова Анкара в името на единството на съюза да спре да блокира плана на Прибалтика. \r\n \r\nПревод и редакция:", "date": "2019.12.03", "title": "Reuters: Тръмп нападна европейските съюзници с пристигането си за срещата в Лондон"}
{"url": "http://www.focus-news.net/news/2019/12/03/2725722/gergana-sandakchieva-turisticheski-informatsionen-tsentar-petrich-obshtinata-e-nominirana-v-shest-kategorii-na-godishnite-nagradi-na-ministerstvoto-na-turizma-za-2019-g.html", "text": "Годишните награди на Министерството на туризма за 2019 г. се провеждат за четвърта поредна година, а Община Петрич е номинирана в шест от категориите. Това каза за  Радио „Фокус“ - Пирин  Гергана Сандъкчиева от Туристически информационен център – Петрич.  \r\n \r\nТя припомни, че тази година надпреварата се провежда в 16 категории, разделени на 6 професионални, 5 художествени и 4, които са специално определени за българските общини. „Има и още една категория, която е „Изборът на българите“. В нея са включени всички обекти от 100-те Национални туристически обекта и 50 по-малко познати места в България“, каза още Сандъкчиева.  \r\n \r\nТя добави, че в категорията, определена за българските общини, участват в две от под категориите. „Това са „Община на 2019 г. за планински туризъм“ и „Община на 2019 г. за културно-исторически туризъм“. В професионалните категории участваме в „Духът на България“ с Фестивала на кестена в село Коларово, който се организира от Дирекция „Природен парк Беласица“ с подкрепата на Община Петрич и активното участие на кметовете и читалищата от така нареченият Подгорски район. През годините това събитие се превърна в един истински празник за Подгорието. Другата категория е „Туристическа дестинация“, където участваме с местността Рупите“, допълни Сандъкчиева.  \r\n \r\nТя уточни, че това е едно добре познато кътче в България, което предлага туризъм през всички сезони. „Всъщност тя е защитена местност и е тясно свързана с името на българската пророчица Ванга. Освен това съвсем наблизо са разположени останките на един от най-големите антични градове – Хераклея Синтика. Номинирани сме и в категорията „Туристическа атракция/ обект и устойчивост на инвестицията“.  Там кандидатстваме с античен град Хераклея Синтика, който и до днес впечатлява не само изследователите, но и посетителите“, уточни Сандъкчиева.  \r\n \r\nЕкспертът припомни, че през годините всичко, което е открито там се укрепва и консервира, тоест в Хераклея Синтика всичко е такова, както са го оставили древните му обитатели. „Шестата категория е „Изборът на българите“. Там участваме с местността Рупите и Национален парк музей „Самуилова крепост“, който е обект от Национални значение. При 50-те по-малко познати обекта участваме с природен парк Беласица“, отбеляза Сандъкчиева.  \r\n \r\nЛивия НИНОВА", "date": "2019.12.03", "title": "Гергана Сандъкчиева, Туристически информационен център – Петрич: Общината е номинирана в шест категории на Годишните награди на Министерството на туризма за 2019 г."}
{"url": "http://www.focus-news.net/news/2019/12/03/2725724/s-praznichna-programa-shte-badat-zapaleni-svetlinite-na-kolednoto-darvo-v-asenovgrad.html", "text": "С празнична програма ще бъдат запалени светлините на коледното дърво в Асеновград тази вечер. Това каза за  Радио „Фокус“ – Пловдив  Даниела Костова, главен експерт в отдел „Култура“ на Общината. Специалната церемония по запалване на коледните светлини ще се състои от 17.30 часа на централния площад „Академик Николай Хайтов”. \r\n \r\nПодготвена е музикална програма, озаглавена „Вълшебни светлини“, в която ще участват вече известните от телевизионния ефир Ели Василева и Лилия Линова, също децата от Центъра за подкрепа за личностно развитие „Васил Левски”, Денс формация „ Косара”, балетна формация „Терпсихора”, ВФ „Калина Малина” и музейна музикална школа. \r\n \r\nПодготвена е и изненада за всички деца – Шоуто на големите мечоци, като специални гости ще бъдат голямата полярна мечка Миша и пандата Маша, както и Дядо Коледа. \r\n \r\nТони МИХАЙЛОВ", "date": "2019.12.03", "title": "С празнична програма ще бъдат запалени светлините на коледното дърво в Асеновград"}
{"url": "http://www.focus-news.net/news/2019/12/03/2725726/blagotvoritelen-koleden-bazar-v-pomosht-na-detsa-s-uvrezhdaniya-shte-se-provede-v-istoricheskiya-muzey-v-asenovgrad.html", "text": "Благотворителен коледен базар в помощ на деца с увреждания ще се проведе в Историческия музей в Асеновград. Това каза за  Радио „Фокус“ – Пловдив  историкът и директор на музея Иван Дуков. По думите му базарът ще започне на 9 и ще продължи до 30 декември в централната сграда на Историческия музей. Това е една от инициативите, с които музейното ръководство се включва в коледно-новогодишната програма на Община Асеновград. \r\n \r\nНа предстоящия благотворителен базар ще могат да се закупят играчки за елха и множество коледни сувенири. Те ще бъдат изработени от децата от Дневния център за деца с увреждания в Асеновград по време на специална Коледна работилница на 5 декември в Етнографската къща. \r\n \r\nИван Дуков посочи, че участието на Историческия музей в коледно-новогодишната програма на Община Асеновград започва още тази вечер, когато на тържествена церемония ще бъдат запалени светлините на Коледното дърво в центъра на града. В събитието, което ще започне в 17.30 часа днес, ще участва Музикалната музейна школа с ръководител Веси Пашалиева. \r\n \r\nНа 11 декември в централната сграда на Историческия музей ще се състои представяне на изложбата „Самоуки майстори и занаятчии” по случай деня на техния покровител – св. Спиридон. На 13 декември музеят се включва в коледно-новогодишната програма с концерт „Джаз с приятели”, който ще започне от 19.00 часа в Старинното училище „Св. Георги“. \r\nНа 20 декември от 18.30 часа отново в Старинното училище ще има концерт на Музейната музикална школа с ръководител Веси Пашалиева, озаглавен „Коледно чудо“. \r\n \r\nДиректорът на Историческия музей в Асеновград коментира, че се отчита засилен интерес към събитията от коледно-новогодишния афиш, организирани от музейното ръководство. \r\n \r\nТони МИХАЙЛОВ", "date": "2019.12.03", "title": "Благотворителен коледен базар в помощ на деца с увреждания ще се проведе в Историческия музей в Асеновград"}
{"url": "http://www.focus-news.net/news/2019/12/03/2725721/nezryashtite-v-topolovgrad-otbelyazaha-mezhdunarodniya-den-na-horata-s-uvrezhdaniya.html", "text": "Членовете на тополовградската териториална организация на слепите отбелязаха  Международния ден на хората с увреждания – 3 декември. Това съобщиха от пресцентъра на  Общината . Събитието уважи заместник-кметът на Община Тополовград Хараламби Мочев. В своето слово към присъстващите той отбеляза, че хората с увреждания са били винаги грижа и отговорност за общината и общинското ръководство прави всичко възможно, за да се решават проблемите им.  \r\n \r\nПенка Добрева – председател на организацията, изрази благодарността си за подкрепата и съпричастието. Тя благодари за повишения размер на субсидията от общината, която се ползва за организационен живот на организацията. В разговор със заместник-кмета Добрева постави актуални въпроси, касаещи отделни нейни членове.  \r\n \r\nВ Териториалната организация на слепите в Тополовград членуват 46 души от града и селища на общината. Петнадесет години бившата учителка Пенка Добрева с любов и отговорност организира събития за тези хора, с които, както казва тя, се работи много трудно, поради факта, че незрящите нямат възможност да се образоват. С голяма радост те посрещат всяко мероприятие, екскурзия, всяка възможност да са заедно. В Деня, отреден за тях, те вдигнаха наздравица за идващата Нова година, за здраве и по-безпроблемно ежедневие.", "date": "2019.12.03", "title": "Незрящите в Тополовград отбелязаха Международния ден на хората с увреждания"}
{"url": "http://www.focus-news.net/news/2019/12/03/2725723/tass-ukrayna-i-rusiya-sa-sklyuchili-10-godishen-dogovor-za-tranzit-na-neft.html", "text": "Компаниите „Укртранснафта“ и „Транснефть“ сключиха 10-годишно споразумение за предоставяне на услуги по транзит на нефт по територията на Украйна. Това съобщи във вторник украинската компания във „Фейсбук“, предава  ТАСС . \r\n \r\n„На 3 декември 2019 г.„ Укртранснафта“ АД и„ Транснефт “АД сключиха допълнително споразумение към споразумението за предоставяне на услуги за транспортиране на нефт през територията на Украйна, което удължава валидността му с 10 години - от 1 януари 2020 г. до 1 януари 2030 г.“, се казва в съобщението. \r\n \r\nПревод и редакция:", "date": "2019.12.03", "title": "ТАСС: Украйна и Русия са сключили 10-годишен договор за транзит на нефт"}
{"url": "http://www.focus-news.net/news/2019/12/03/2725731/rzi-varna-globi-upravitel-na-zavedenie-za-tyutyunopushene-v-obekta.html", "text": "446 инспекции от служители, осъществяващи държавен здравен контрол са извършени през изминалата седмица във Варна и областта. Това съобщиха за  Радио „Фокус“ – Варна    от Регионалната здравна инспекция.  \r\n \r\n9 проверки са били извършени  във връзка със Закона за здравето, включително и в 57 обекта за хранене. Съставен е акт за административно нарушение на управител на обект с обществено предназначение за допускане на тютюнопушене в обекта. Издадени са три предписания за хигиенни и противоепидемични мерки. \r\n  \r\nВ отдел „Държавен здравен контрол“ са постъпили три жалби и един сигнал, по които е започната процедура по проверка и отговор. Обработени са две жалби и три сигнала от предходната седмица. Според специалистите на РЗИ – Варна жалбите са неоснователни, а двата сигнала са препратени на други институции за предприемане на мерки по компетентност. От служители на отдел „Организация и контрол на медицинските дейности” са направени общо седем проверки.  \r\n \r\nДесислава ВАСИЛЕВА", "date": "2019.12.03", "title": "РЗИ – Варна глоби управител на заведение за тютюнопушене в обекта"}
{"url": "http://www.focus-news.net/news/2019/12/03/2725725/literaturen-salon-lege-10-organizira-vecher-posvetena-na-110-godini-ot-rozhdenieto-na-nikola-vaptsarov-na-4-dekemvri.html", "text": "На 4 декември Литературен салон „Леге 10“ организира вечер, посветена на 110 години от рождението на Никола Вапцаров. Това съобщиха от пресцентъра на  БСП - София . В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други. \r\n \r\nЛитературната вечер ще се проведе от 18.00 часа в залата на 1-вия етаж на Градския съвет на БСП – София на ул. „Леге“ 10. \r\nСъорганизатори са Съюзът на българските писатели и издателство „Захарий Стоянов“.", "date": "2019.12.03", "title": "Литературен салон „Леге 10“ организира вечер, посветена на 110 години от рождението на Никола Вапцаров, на 4 декември"}
{"url": "http://www.focus-news.net/news/2019/12/03/2725733/22-mashini-sa-v-palna-gotovnost-da-izlyazat-po-ulitsite-na-veliko-tarnovo-za-pochistvane-na-snega.html", "text": "22 машини от различен тип, включително и малогабаритни снегорини за квартал „Варуша“, са в пълна готовност да излязат по улиците на Велико Търново, ако снегът започне да се задържа или има риск от замръзване. Това съобщиха от пресцентъра на  Община Велико Търново.  Снегопочистващата фирма разполага в наличност с 1000 тона пясъчно-солна смес, 800 тона сол и 50 тона противообледителна химическа смес с основа магнезиев сулфат. В процес на доставка са още 1000 тона пясък и сол.  \r\n \r\nВ пълна готовност са и екипите на общинското предприятие „Зелени системи“, които отговарят за почистването на тротоарите, стълбищата и обществените пространства.  \r\nОбщина Велико Търново апелира шофирането да бъде разумно, с подготвени и оборудвани за условията автомобили, а паркирането да е по начин, по който не се пречи на снегопочистващата техника.  \r\n \r\nМетеорологичните условия и промяната им е под постоянно наблюдение от дежурните екипи. При понижение на температурите незабавно ще започне обработка на улиците, а приоритетно ще се започне от стръмните участъци на първостепенната пътна мрежа. \r\n \r\nС достатъчно количество инертни материали и техника в готовност разполага фирмата, която отговаря за поддръжката на общинската пътна мрежа. От експлоатационните дружества имат сформирани дежурни екипи, които да реагират максимално бързо при проблеми с тока, водата и съоръженията по газопреносната мрежа.  \r\n \r\nДо момента не са постъпвали сигнали за усложнени пътни условия или проблеми с енергоснабдяването.", "date": "2019.12.03", "title": "22 машини са в пълна готовност да излязат по улиците на Велико Търново за почистване на снега"}
{"url": "http://www.focus-news.net/news/2019/12/03/2725728/uchenitsite-v-balgariya-sa-s-420-tochki-po-chetene-po-programata-za-mezhdunarodno-otsenyavane-pisa-pri-sreden-rezultat-za-oisr-487-tochki.html", "text": "Учениците в България са с 420 точки по четене по програмата за международно оценяване PISA, при среден резултат за ОИСР 487  точки. Това съобщиха на брифинг от МОН, предаде репортер на  Агенция „Фокус“. \r\n  \r\nПрограмата за международно оценяване на учениците (PISA) е разработена от Организацията за икономическо сътрудничество и развитие (ОИСР) през 1990-те години като периодично международно стандартизирано оценяване на 15-годишните ученици. Тя възниква в отговор на необходимостта от разработване на индикатори за сравняване на качеството на образованието в отделните държави. Програмата се осъществява съвместно от ОИСР и от държави, които не членуват в организацията. \r\n \r\nНачалото е поставено през 2000 г., когато е осъществен първият етап на проекта – PISA 2000. В него се включват 43 държави. PISA се провежда през периоди от три години: през 2000, 2003, 2006, 2009, 2012 и 2015 г. Оценяването обхваща три познавателни области: четене, математика и природни науки. Във всеки етап акцентът се поставя върху една област, а другите две са представени относително по-общо. Повече от 1 милион 15-годишни ученици от цял свят са се включили в програмата до днес. \r\n \r\nPISA оценява степента, в която 15-годишните са придобили ключови знания и умения, важни за пълноценното им участие в социалния и икономически живот. Областите на Оценяване са четене, природни науки, математика. През 2018 г. акцентът е върху „Четивна грамотност“. Методиката на изследването „Четивна грамотност“ включва компютърно базиран тест с 273 въпроса за оценяване на четивната грамотност, 65 от които оценяват процеса „гладко четене“, въпросници за ученика и училището. В България изследването е проведено от 10 април до 18 май 2018 г. сред 6900 ученици, родени през 2002 г. в 197 училища в цялата страна. \r\nМомичетата и момчетата в България по „Четивна грамотност“  са се представили под средното за ОИСР, като момичетата имат лек превес в точките – 441, момчетата са с 401 точки.  \r\n \r\nПо математика средните точки за ОИСР са 489, като за България са 436. По природни науки средните точки са 489, за България са 424.  \r\nС най-висок резултат са държавите от Азия – Китай- 555, Сингапур 549, Макао, Китай – 524. Веднага след тях се нареждат Естония, Канада, Финландия и Ирландия. \r\n \r\nБългария е със 420 точки, като непосредствено преди нея са Румъния, Уругвай, Коста Рика, Кипър, Молдова, Черна гора и Мексико, а след България са Йордания, Малайзия, Бразилия и Колумбия.  \r\nДържавите с най-нисък резултат са Косово – 353 точки, Доминиканска република – 342  и Филипини – с 340 точки. \r\nВиолета СИМЕОНОВА", "date": "2019.12.03", "title": "Учениците в България са с 420 точки по четене по програмата за международно оценяване PISA, при среден резултат за ОИСР 487  точки"}
{"url": "http://www.focus-news.net/news/2019/12/03/2725734/17-godishno-momiche-pochina-sled-razhdane-v-bolnitsata-v-panagyurishte-obzor.html", "text": "17-годишно момиче почина след раждане в болницата в Панагюрище. Девойката е постъпила в лечебното заведение на 27 ноември. Родила е момченце чрез секцио.  \r\n \r\nСпоред родителите на родилката след раждането 17-годишната девойка се е чувствала добре. Около 21.00 часа на 28 ноември те са получили обаждане от болницата, че момичето е настанено в Интензивното отделение и е зле. На 29 ноември сутринта от болницата са съобщили, че родилката е починала.  \r\n \r\nОт болницата в Панагюрище заявиха, че пациентката е постъпила при тях на 27 ноември за спешно цезарово сечение. Въпреки всички положени грижи и усилия от медицинските специалисти на 28 ноември вечерта пациентката е починала. Близките са били уведомени рано сутринта на 29 ноември, след което е назначена съдебно-медицинска експертиза.  \r\n \r\nПо случая е образувано досъдебно производство. Извършен е оглед от следовател, иззети са и медицинските документи, свързани с лечението на починалото момиче. Назначена е комплексна експертиза от 3 вещи лица, която да определи причините за настъпването на смъртта. Тя не е изготвена и за по-нататъшния ход на разследването трябва да се изчака резултата от нея.  \r\n \r\nСпоред говорителя на Окръжна прокуратура - Пазарджик Пламен Пантов докато не стане готова експертизата тялото на 17-годишната родилка няма да бъде освободено. По думите му това ще отнеме до две седмици.", "date": "2019.12.03", "title": "17-годишно момиче почина след раждане в болницата в Панагюрище (ОБЗОР)"}
{"url": "http://www.focus-news.net/news/2019/12/03/2725735/simeon-kulish-istorik-i-kraeved-selo-ravna-gora-vav-varnensko-pazi-izklyuchitelno-interesna-istoriya.html", "text": "Село Равна гора край Варна пази изключително богата и интересна история. Свидетелства за съществуването на селото има още от втората половина на 16-ти век. В края на 19-ти век в него се заселват и много занаятчии от габровско и други краища на страната. Това коментира в интервю за  Радио „Фокус“ – Варна  краеведът и историк от Варна Симеон Кулиш.  \r\n \r\nНаскоро той публикува част от проучването си, посветено на населеното място, намиращо се на територията на община Аврен. В своето изследване историкът е използвал информация както от проф. Любомир Милетич, така и от съвременния историк Светослав Аджемлерски, а и от книга, пазена в Държавния архив във Варна с автор протойерей Васил Димов. Най-вероятно първите заселници в Равна гора са били татари, разпръснати от дружината на Актав, която впоследствие е разбита от Баязид Първи.  \r\n \r\nСпоред Симеон Кулиш в превод старото име на населеното място – Ясъ Баш означава плоска глава. В тази връзка има две най-разпространени легенди за появата му. Едната е, че в Равна гора е живял някой си Ясъ Бей, който имал чифлик на това място, след което напуснал и се преместил във Варна за по-добър живот и развитие на своята търговска дейност. От друга страна има идея, че селото получава името си от местността Дюсда, което точно означава равна гора, поради построяването на второто училище. „Наименованието идва от материала, взет за постройката на училище, а не на нещо друго. Виждаме, че във възрожденския период хората акцентират върху училището“, обясни краеведът. Той допълни, че от тук нататък в работата си той ще проучи периода от 20-те и 30-те години на миналия век в историята на село Равна гора. Предстоят и работа на терен, срещи с местните жители и кметството, които да дадат нови щрихи в историческото му проучване. \r\n \r\nДиана СТОЕВА", "date": "2019.12.03", "title": "Симеон Кулиш, историк и краевед: Село Равна гора във Варненско пази изключително интересна история"}
{"url": "http://www.focus-news.net/news/2019/12/03/2725737/initsiativen-komitet-sava-mutkurov-shte-dari-byust-pametnik-na-general-mutkurov-na-regionalniya-istoricheski-muzey-vav-veliko-tarnovo.html", "text": "Инициативен комитет „Сава Муткуров“ дарява бюст-паметник на ген. Сава Муткуров на Регионалния исторически музей във Велико Търново. Това каза за  Радио „Фокус“ - Велико Търново  проф. Георги Камарашев, председател на комитета и зам.-кмет на Велико Търново. Той уточни, че това ще се случи на 4 декември в 16.00 часа в Музей „Възраждане и Учредително събрание“. \r\n \r\n„Ние от Инициативния комитет ще почетем годишнината от рождението на генерала, която отбелязваме на 4 декември, като направим дарение на Регионалния исторически музей в града. То се състои от бюст на ген. Сава Муткуров, който е изработен от комитета и имахме намерение да го поставим в парк „Марно поле“. Знаете, обаче, че се появиха негови роднини и дариха изключително красив бюст и решихме да поставим него в парка. Така че този, които бяхме изработили ние, ще го дарим на музея. Имаме и идея там да изградим една зала на великотърновските регенти. В тази зала вече има вещи и снимки на Стефан Стамболов, но ще добавим и бюста на ген. Сава Муткуров, тъй като той е бил регент в периода на безкняжие при абдикацията на Батенберг. Близките му ни предоставиха и негови снимки, ордени и медали, които също ще бъдат сложени там. След време имаме намерение да допълним залата и с бюст, снимки и вещи на Георги Живков, който е бил регент по същото време, както и на ген. Никола Михов, който е бил регент преди смъртта на цар Борис III Обединител“, обясни проф. Камарашев. \r\n \r\nПредседателят на Инициативния комитет уточни, че бюстът на ген. Сава Муткуров ще остане завинаги в залата на великотърновските регенти, а ордените и медалите ще са там за времето, за което ще бъдат предоставени от неговите близки. \r\n \r\nРени АТАНАСОВА", "date": "2019.12.03", "title": "Инициативен комитет „Сава Муткуров“ ще дари бюст-паметник на генерал Муткуров на Регионалния исторически музей във Велико Търново"}
{"url": "http://www.focus-news.net/news/2019/12/03/2725730/aleksandar-vuchich-sarbiya-i-sloveniya-se-zastapvat-za-evropeyskata-perspektiva-na-zapadnite-balkani.html", "text": "Президентът на Сърбия, който се срещна с министъра на външните работи на Словения, Мирослав Церар, заяви че двете страни се застъпват за европейската интеграция на държавите от Западните Балкани, пише македонското издание  “Локално“ , като се позовава на информация на белградската медия  “Tanjug” . \r\n \r\nВучич и Церар са разговаряли за започване на по-интензивно двустранно сътрудничество, особено в областта на икономиката, както и по регионалните въпроси и процеса за евроинтеграцията на Сърбия.  \r\n \r\nТе подчертаха, че и двете страни са заинтересовани в поддържането на стабилността на Западните Балкани, неговата европейска перспектива, както и за продължаване на диалога на всички нива, според пресцентъра на сръбското президентство.  \r\n \r\n  Теодор Пенев", "date": "2019.12.03", "title": "Александър Вучич: Сърбия и Словения се застъпват за европейската перспектива на Западните Балкани"}
{"url": "http://www.focus-news.net/news/2019/12/03/2725727/evrodeputatat-elena-yoncheva-az-sam-i-vinagi-sam-bila-protiv-sanktsii-sreshtu-rusiya.html", "text": "Аз съм и винаги съм била против санкции срещу Русия. Това каза Елена Йончева, евродепутат от Групата на социалистите и демократите в Европейския парламент, относно някои фалшиви новини, че е гласувала за санкции срещу Русия и за ратификацията на Истанбулската конвенция, съобщиха от  пресофиса на Елена Йончева . \r\n \r\n„По въпроса за санкциите срещу Русия съм изказвала многократно позицията си, че те трябва да отпаднат, защото носят ущърб и на двете страни и са неефективни. Проблемите трябва да се решават в диалог, а санкциите прекъсват ефективната комуникация. Но да уважаваш народа на една държава не означава да си безкритичен към нейното управление. Против съм политическо мотивирано преследване на магистрати, на съдии от друга държава. И вярвам, че тази позиция трябва да се отстоява“, посочи тя. \r\n \r\n„В резолюцията на ЕП относно действията на руската прокуратура срещу съдии, следователи и прокурори от Литва, участвали в разследването на трагичните събития от 13.01.1991 г. се реагира на опасен прецедент, недопустим според “Основните принципи на независимост на съдебната власт” на ООН, както и на договорите за гарантиране на зачитането на принципите на правовата държава на ЕС“, коментира Йончева. \r\n \r\n„Считам, че завеждането на наказателни производства от една държава спрямо магистрати от друга страна е недопустим натиск в опит да се окаже въздействие върху обективността на решенията им на една суверенна държава. Подобен прецедент може да се окаже много опасен и да бъде използван и срещу други държави, включително и срещу България. Като представител на България в ЕП, аз виждам своята роля да защитавам интересите на моята страна“, добави тя. \r\n \r\n„Само единна позиция на държавите от ЕС могат да бъдат защита срещу подобни опасни практики. Това явно се разбра и от гласуването в ЕП, където осъждането на подобни действия беше подкрепено от 492 депутата при 43 против. Резолюцията има предупредителен характер и не съдържа предложение за нови икономически санкции срещу Русия“, посочи евродепутатът. \r\n \r\n„Отхвърлих и ратификацията на Истанбулската конвенция. Гласуването “въздържал се” във всеки един парламент, включително и в ЕП, не означава подкрепа. Не подкрепям ратификацията на ИК поради нееднозначното тълкуване на определени текстове в нея, но съм убедена, че трябва да се използват всички възможности за защита на жените от домашно насилие“, завърши коментара си Елена Йончева.", "date": "2019.12.03", "title": "Евродепутатът Елена Йончева: Аз съм и винаги съм била против санкции срещу Русия"}
{"url": "http://www.focus-news.net/news/2019/12/03/2725718/reuters-stoltenberg-ne-mozhe-da-obeshtae-che-shte-otstrani-protivorechiyata-mezhdu-nato-i-turtsiya.html", "text": "Генералният секретар на НАТО Йенс Столтенберг заяви, че не е правилно да се поставя под въпрос гаранцията на сигурността, която дава Алиансът, както и че работи за разрешаването на различията с Турция около плана за защита на балтийските държави и Полша, но не може да обещае, че ще успее в това, предава  Reuters . \r\n \r\nНа въпрос дали ще успее да изглади отношенията с Турция преди края на срещата на върха на НАТО в Лондон, той отговори: „Няма да обещая такова нещо. Това, което мога да кажа, е, че работим по въпроса. Но не е като НАТО да няма план за защита на балтийските държави“. \r\n \r\nНа съвместна пресконференция след закуска с американския лидер Доналд Тръмп преди срещата на върха в Лондон, Столтенберг отбеляза, че подкрепата за НАТО все още е силна в САЩ и отбеляза „огромен парадокс“, който се състои в това, че докато някои хора поставят под въпрос трансатлантическите връзки, гражданите подкрепят НАТО. „Имаме лоша риторика, но много добро съдържание“, подчерта генералният секретар. \r\n \r\nПревод и редакция:", "date": "2019.12.03", "title": "Reuters: Столтенберг не може да обещае, че ще отстрани противоречията между НАТО и Турция"}
{"url": "http://www.focus-news.net/news/2019/12/03/2725740/inspektori-na-otdel-protivoepidemichen-kontrol-sa-izvarshili-192-proverki-prez-izminalata-sedmitsa-v-oblast-varna.html", "text": "Инспектори на отдел „Противоепидемичен контрол” са извършили 192 проверки през изминалата седмица в област Варна. Това съобщиха за  Радио „Фокус“ – Варна  от Регионалната здравна инспекция в града. 44 проверки са извършени в индивидуална и групова практика за първична медицинска помощ, а други 39 проверки в Амбулатории за индивидуална и групова практика за специализирана медицинска помощ. Специалистите в РЗИ – Варна са проверили и 25 Амбулатории за дентална помощ, както и 18 Диагностично-консултативни центрове. През отчетния период са инспектирани 35 медицински центрове, а в Медико-диагностични лаборатории са извършени 7, в медико-технически лаборатории.  \r\n \r\nЗа периода отчетния период от служителите в отдел „Медицинска паразитология” са извършени 14 проверки, от които четири в детски заведения по отношение на санитарно-хигиенния режим, тематични проверки и оказана методична помощ, две в здравни кабинети към детски заведения по отношение документация за прием и профилактични паразитологични изследвания, както и 8 проверки в Амбулатории за индивидуална практика за първична медицинска помощ по отношение противопаразитна дейност, лечебни заведения, корабни агенции и оказана методическа помощ. Издаден е един акт в детско заведение за констатирани пропуски при спазването на санитарно-хигиенен режим. \r\n \r\nДесислава ВАСИЛЕВА", "date": "2019.12.03", "title": "Инспектори на отдел „Противоепидемичен контрол” са извършили 192 проверки през изминалата седмица в област Варна"}
{"url": "http://www.focus-news.net/news/2019/12/03/2725738/bbc-vandali-v-napisaha-t-34-sas-sprey-varhu-byala-mechka-uchenite-ya-izdirvat-za-da-ya-izchistyat.html", "text": "Според видеокадри, разпространени в социалните мрежи в Русия, полярна мечка е била надраскана от неизвестни вандали, вероятно с черен спрей, като върху нея е изписано „Т-34“, предава британската медия  BBC .  \r\n \r\nВ момента тече разследване, за да се установи къде точно в арктична Русия е заснето видеото.  \r\nТ-34 е руски основен боен танк, който изиграва важна роля в победата на СССР над Германия във Втората световна война.  \r\n \r\nВидеото е било разпространено в социалната мрежа „Фейсбук“ от Сергей Каври, член на „Международния фонд за дивата природа“ (WWF) и по-късно разпространено в интернет.  \r\nКаври заяви, че видеото е било разпространено от местни жители на руския североизточен Чукотски автономен регион, а учените, които работят и наблюдават местната фауна не може да са извършили подобно нещо.  \r\n„Не знам детайлите за това в кой регион, град или район е било направено (видеото)“, каза той. \r\n \r\nУчен от Института за биологичните проблеми на севера, Анатоли Кочнев каза, че е малко вероятно мечката да е била боядисана по този начин, ако не е била упоена преди това.  \r\nТой добави, че написаното е много симетрично и няма как мечката да е можела да се движи по време на вандалския акт.  \r\nКочнев каза, че инцидентът може да се е случил в отдалечения руски регион Новая Земля, където по-рано екип от специалисти се наложи да упои бяла мечка, която е влизала в населени места в района.  \r\n \r\nКочнев добави, че може да отнеме седмици докато боята се измие от мечката и може да й причини проблеми, тъй като животното разчита на своя бял „камуфлаж“, за да ловува в снега.  \r\nЕскпертите се опитват да установят произхода на видеото. \r\n \r\nВ руските медии се спекулира, че този акт е свързан с общественото недоволство в северните части на Русия, в които хората са гневни, че се допуска бели мечки да идват толкова близо до населените места.  \r\n \r\nПрез февруари 2019 г. беше обявено извънредно положение в региона на Новая Земля, тъй като десетки бели мечки се появиха в много градове и села. Тогава се появиха и видеоклипове, които показваха как животните се разхождат и разглеждат сгради в населени места в арктична Русия.  \r\n \r\n  Теодор Пенев", "date": "2019.12.03", "title": "BBC: Вандали в написаха \"Т-34\" със спрей върху бяла мечка, учените я издирват, за да я изчистят"}
{"url": "http://www.focus-news.net/news/2019/12/03/2725742/mobilno-prilozhenie-ulesnyava-kupuvaneto-na-bileti-za-gradskiya-transport-v-stara-zagora.html", "text": "Първата акаунт базирана система, даваща гъвкавост и управление на градската мобилност в реално време у нас, заработи успешно в Стара Загора. Приложението „Градски транспорт Стара Загора“ е достъпно в Apple App store и Google Play. От компанията доставчик - Телелинк, споделиха някои от основните предимства, които го отличават от останалите подобни услуги в областта. Приложението е изградено върху иновативна платформа за предоставяне на набиращата все повече популярност в света на „умните градове“ „Мобилност като Услуга“ (Mobility as a Service, MaaS). Платформата предоставя услуги в областта на градската мобилност, както в България, така и на международния пазар. Това съобщиха от пресцентъра на  Община Стара Загора . \r\n \r\nПриложението е първото в региона и едно от само няколко в Европа, които предоставят едновременно закупуване на билетни продукти - еднократен билет за всички линии и планиране на пътуване с информация в реално време. \r\nДруга съществена разлика е вградената способност да се управляват данни от множество различни доставчици на транспортни или свързани услуги като част от пътуването, например: наличието и запазването на паркинг, средства за споделено пътуване, велосипеди под наем, ел. скутери и т.н. Съвсем скоро някои от тях ще бъдат достъпни в Стара Загора, което ще направи града първия в Източна Европа с действаща система „Мобилност като Услуга“. В този смисъл, естествената следваща стъпка е всички тези възможности да бъдат обединени в платформата, която ще  създаде възможности за планиране на пътуванията по различни видове транспорт, за гъвкави плащания и персонализация, базирана на предпочитанията по отношение на време, комфорт, разходи и/или удобства на пътуванията. С осигуряването на разнообразни варианти за избор, потребителите на транспортни услуги ще имат възможност да планират безпрепятствено пътуванията си по различните видове транспорт, както и да плащат за тях. \r\n \r\nОще една иновация има в приложението на „Градски транспорт Стара Загора“ – възможност  да поддържа абонаментни карти с намаления. Административният портал на системата предлага възможност на администраторите да въвеждат сами правилата за използване на всеки отделен билетен продукт или карта, като по този начин се предлага на масовия потребител, а именно - постоянно пребиваващите в града, възможността да използват своята абонаментна карта през мобилния телефон без да се налага да я носят в себе си. Всички продукти могат да бъдат зареждани както в центровете за обслужване на клиенти - наличните автомати разположение по ключови спирки и в самите автобуси, така и през уебсайта. \r\nВ разработката на платформата са участвали екипи от дизайнери на потребителско преживяване и инженери с дългогодишен опит в областта, което личи от изключително олекотения дизайн и простота на управление. С буквално няколко натискания можете да въведете желаната дестинация и закупите необходимия билет. Вградени алгоритми изчисляват резултатите за части от секундата като същевременно използват данни за настоящата наличност на превозни средства и отбелязват с голяма точност очакваното време на пристигане. Това прави използването на градския транспорт много по-удобен, като го доближава до независимостта и предсказуемостта на личното превозно средство. \r\n \r\nРеализацията на проекта за „Модернизация и развитие на устойчив градски транспорт в град Стара Загора“ включва още въвеждане на видеонаблюдение на основните кръстовища и интелигентна система за превенция на задръствания. В ход е и подмяната на съществуващите светофарни уредби и трафик контролери, три ще бъдат и светофарите, даващи с бутон предимство на пешеходците.", "date": "2019.12.03", "title": "Мобилно приложение улеснява купуването на билети за градския транспорт в Стара Загора"}
{"url": "http://www.focus-news.net/news/2019/12/03/2725743/plovdivskiyat-apelativen-sad-ostavi-v-aresta-dvama-mazhe-i-edna-zhena-obvineni-v-pritezhanie-i-razprostranenie-narkotitsi.html", "text": "Пловдивският апелативен съд потвърди определение на Окръжен съд – Пловдив, с което е взета най-тежката мярка за неотклонение „Задържане под стража“ спрямо двама мъже и една жена, които са обвинени в държане и разпространение наркотици. Това съобщиха от пресцентъра на  Съда . \r\n \r\nТримата обвиняеми с инициали К. И., Г. А. и Т. С. от с. Равда са задържани на 20 ноември 2019 г.  в квартирата им на ул. „Васил Левски“ в Пловдив. От апартамента полицията е иззела 486 грама марихуана, 4 грама кокаин и везни, а в ползвания от тримата подземен паркинг е открито приспособление по пригаждането на автомобилна гума с джанта за пренос на наркотика. \r\n \r\nАпелативният съд прецени, че от събраните по делото доказателства и разпитите на свидетели, спрямо всеки от тримата обвиняеми е налице обосновано предположение за съпричастност към престъплението, в което са обвинени, а то е наказуемо с лишаване от свобода от 2 до 8 години.  \r\n \r\nСпоред Апелативния съд от количество наркотично вещество, открито в обитавания от обвиняемите апартамент  – както марихуана, така и кокаин, както и от предишно дело отново за наркотици срещу непълнолетния тогава К. И., което е приключило  в Несебърския районен съд с освобождаването му  от  наказателна отговорност и му е било наложено обществено порицание, а за Т. С. - съдебно решение от 2017 г., че същата е управлявала МПС под въздействието на наркотици, но е освободена от наказателна отговорност, то двамата не са се поправи и са обвинени отново в свързана с наркотици дейност. За това съдът смята, че и тримата задържани при по-лека мярка за неотклонение  могат да извършат престъпление.  \r\n \r\nОпределението на Апелативния съд е окончателно.", "date": "2019.12.03", "title": "Пловдивският апелативен съд остави в ареста двама мъже и една жена, обвинени в притежание и разпространение наркотици"}
{"url": "http://www.focus-news.net/news/2019/12/03/2725744/ogranicheno-e-dvizhenieto-na-mps-nad-12-tona-prez-troyanski-prohod-poradi-snegopochistvane.html", "text": "Ограничено е движението на МПС над 12 тона през Троянски проход поради снегопочистване. Това съобщиха от пресцентъра на  Агенция „Пътна инфраструктура“ .", "date": "2019.12.03", "title": "Ограничено е движението на МПС над 12 тона през Троянски проход поради снегопочистване"}
{"url": "http://www.focus-news.net/news/2019/12/03/2725741/praznichen-kontsert-po-povod-nikulden-shte-se-sastoi-v-burgas-na-4-dekemvri.html", "text": "Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\" организират съвместно празничен никулденски концерт. Той ще се проведе на 4 декември от 16.00 часа с вход свободен. Това съобщиха от пресцентъра на  Община Бургас .  \r\n \r\nКонцертът ще се състои в библиотечната зала на ул. \"Булаир\" 10. Посетителите ще могат да чуят как деца от начален курс в НУМСИ рецитират стихотворения на бургаски поети. Програмата ще продължи с песни за морето и инструментални изпълнения на младите таланти. Събитието ще протече със специалното участие на децата от Младежки театър \"Кръгозор\" и Младежка организация \"Молодежка.Ru\".", "date": "2019.12.03", "title": "Празничен концерт по повод Никулден ще се състои в Бургас на 4 декември"}
{"url": "http://www.focus-news.net/news/2019/12/03/2725729/parlamentat-uvelichi-s-12-mln-lv-zdravnoosiguritelnite-plashtaniya-za-mediko-diagnostichna-deynost-i-za-spetsialializirana-i-parvichna-izvanbolnichna-pomosht.html", "text": "Парламентът прие рамката на бюджета на НЗОК за 2020 г., предаде репортер на  Агенция „Фокус“ . \"За\" чл. 1 от Закона за бюджета на НЗОК за следващата година гласуваха 109 народни представители, \"против\" - 71 и с 1 \"въздържали се\".  \r\n \r\nОбщата сума на разходите и трансферите по бюджета на Касата за следващата година е 4, 7 млрд. лв.  \r\n \r\nПървоначалният вариант на бюджета претърпя промени. Първоначално парите за здравноосигурителни плащания за първична извънболнична помощ бяха 244 млн. лв., за специализирана извънболнична помощ – 264 млн. лв., а за медико-диагностична дейност – 94 млн. лв. Между двете четения постъпи предложение на ГЕРБ парите да бъдат увеличени. \r\n6 млн. лв.допълнително бяха отпуснати от резерва  за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична меицинска помощ и 3 млн. лв. за здравноосигурителни плащания за медико-диагностична дейност.  \r\n \r\nПарламентът отхвърли предложенията на БСП и ДПС в бюджета на НЗОК за 2020 г.  \r\n \r\nВ рамките на дебата по рамката  проф. Георги Михайлов от БСП  заяви, че твърде много са въпросите. „Моята идея е и желание е да се спра на проблемите, които касаят лекарствената политика. След като и вие дойдохте да ни попитате защо и ние предлагаме увеличение на средствата в една система, която е неформирана, защото като цяло публичните средства, които се отделят в България отстъпват значимо на тези, които се отделят в целия ЕС“, каза проф. Михайлов. Той аргументира предложенията на БСП и уточни, че те касаят лекарствените средства. Социалистите искаха парите за здраве да бъдат увеличени от 4, 7 млрд. лв. на 4, 9 млрд. лв.  \r\n \r\n Д-р Нигяр Джафер от ДПС  посочи,че при първото четене на бюджета всички са се обединили около становището, че трябва да се отделят повече средства за превенция, скрининг и ранна диагностика. „Това е европейската практика, така правят модерните здравни системи, защото е прекалено скъпо да се лекуват в късен стадий заболявания. Вие надхвърлихте нашите очаквания. Ние предложихме повече средства за първична извънболнична помощ. Предложихме да има 5 млн. повече, това, което вие предложихте 6 млн.лв.“, каза д-р Джафер.  \r\nОт ДПС предлагаха здравноосигурителните плащания за първична извънболнична медицинска помощ да бъде увеличено от 244 млн. лв.  на 249  млн. лв.  лв. От Движението искаха повече пари и за здравноосигурителни плащания за медико-диагностична дейност, както и за здравноосигурителни плащания за специализирана извънболнична медицинска помощ, но предложенията им бяха отхвърлени.  \r\nДеница КИТАНОВА", "date": "2019.12.03", "title": "Парламентът увеличи с 12 млн. лв.  здравноосигурителните плащания за медико-диагностична дейност и за специалиализирана и първична извънболнична помощ"}
{"url": "http://www.focus-news.net/news/2019/12/03/2725746/tass-srabskiyat-vanshen-ministar-zayavi-che-evrointegratsiyata-na-belgrad-nyama-da-navredi-na-otnosheniyata-mu-s-rusiya-i-kitay.html", "text": "Стратегическият курс на Сърбия към членство в Европейския съюз не трябва да засяга отношенията на Белград с Москва и Пекин. Това каза министъра на външните работи на Сърбия Ивица Дачич в интервю за  ТАСС . \r\n \r\n„Стратегическият ни курс е да станем членове на Европейския съюз, това е напълно естествено и логично, тъй като страните от ЕС представляват почти две трети от общата ни търговия, най-големите инвестиции идват от Общността, географски и културно принадлежим на този регион, в страните от ЕС живее огромно количество от нашите граждани“, каза той.  \r\n \r\n„Ние обаче вярваме, че този наш стратегически курс не трябва да засяга сътрудничеството ни с други страни, особено с Русия, която е наш традиционен приятел и партньор. Подобна е ситуацията и с Китай, с който все повече си сътрудничим (…) Няма да променяме тази позиция, защото виждаме нашето благоденствие само в откритостта към всички на базата на уважение и равенство“, добави Дачич.  \r\n \r\nСпоред ръководителя на Министерството на външните работи Белград разглежда подготовката за присъединяване към ЕС като процес на реформиране на обществото и икономиката. \r\n \r\nНие виждаме бъдещото членство в ЕС не като цел, а като средство за развитие на стандарта (на живот), в които живеят нашите граждани\", каза министърът.  \r\nВ същото време Белград вижда, че ЕС в момента не е готов за разширяване, тъй като е \"във фаза на вътрешни реформи и моделиране на предишните му правила за функциониране, което явно се отразява негативно върху способността му да приема нови членове\". \r\n \r\nВъншната политика на Сърбия предвижда поддържане на приятелски отношения с Руската федерация и Китай, както и развитие на връзкита с ЕС и САЩ. Въпреки това Белград възнамерява да поддържа военния си неутралитет, като отказва да се присъедини към НАТО и други военни блокове.  \r\n \r\n  Теодор Пенев", "date": "2019.12.03", "title": "ТАСС: Сръбският външен министър заяви, че евроинтеграцията на Белград няма да навреди на отношенията му с Русия и Китай"}
{"url": "http://www.focus-news.net/news/2019/12/03/2725750/na-izvanredno-zasedanie-shte-badat-glasuvani-vaznagrazhdeniyata-na-kmetovete-i-na-predsedatelya-na-obshtinskiya-savet-v-kyustendil.html", "text": "На извънредно заседание ще бъдат гласувани възнагражденията на кметовете и на председателя на Общинския съвет в Кюстендил. Това стана ясно по време на провелата се пресконференция на председателя на Общинския съвет в града Михаела Крумова, предаде репортер на  Радио „Фокус” – Кюстендил . Заседанието ще се проведе на 10 декември от 14.00 часа в залата на Община Кюстендил.  \r\n \r\nВ предварителния дневен ред са включени 24 докладни записки. Съветниците трябва да приемат общински стратегически документи, план за енергийна ефективност и програма за насърчаване на използването на енергия от възобновяеми източници и био горива. Трябва да бъде приет годишен план на дървесина от общинските гори. Предвиденото ползване е 12 140 куб. м лежаща маса. Внесена е докладна записка за анализ на потребностите от подкрепа за личностно развитие на децата и учениците в Община Кюстендил.  \r\n \r\nСъветниците трябва да приемат решение за утвърждаване на общата численост и структура на общинската администрация. „Част от населените места, съгласно измененията на Изборния кодекс, нямат избираеми кметове. Това налага да се промени общата численост на общинската администрация, в частта на кметове на кметства и кметски наместници. Общата численост на администрацията става 225 души. До сега тя беше 223. 35 са кметските наместници, а кметовете на кметства са 17”, каза Михаела Крумова.  \r\n \r\nПо думите ѝ ще бъде гласувано и ново възнаграждение на кмета на Община Кюстендил, което не е променяно от 2011 година. Заплатата ще бъде определена по време на заседанията на постоянните комисии към Общинския съвет. Ще бъде определена и заплатата на председателя на Общинския съвет в Кюстендил, която е обвързана със заплатата на кмета на Община Кюстендил. Съветниците ще гласуват и възнагражденията на кметовете на кметства. Най-високо е възнаграждението на кмета на село Слокощица – 1155 лева, а най-ниско е на кмета на село Раждавица – 736 лева.  \r\n \r\nВенцеслав ИЛЧЕВ", "date": "2019.12.03", "title": "На извънредно заседание ще бъдат гласувани възнагражденията на кметовете и на председателя на Общинския съвет в Кюстендил"}
{"url": "http://www.focus-news.net/news/2019/12/03/2725732/shofyor-na-tir-e-katastrofiral-v-rayona-na-veliko-tarnovo-nyama-postradali.html", "text": "Шофьор на ТИР е катастрофирал в района на Велико Търново, няма пострадали. Това съобщиха за  Агенция „Фокус“  от ОДМВР- Велико Търново. Сигналът за инцидентът е подаден около 14:50 часа. Има екипи на полицията, които регулират движението. \r\n                 \r\n                                          Бояна МАРКОВА", "date": "2019.12.03", "title": "Шофьор на ТИР е катастрофирал в района на Велико Търново, няма пострадали"}
{"url": "http://www.focus-news.net/news/2019/12/03/2725739/gerb-ottegli-predlozhenieto-si-v-byudzheta-na-nzok-za-2020-g-za-izklyucheniya-v-spisaka-ot-lekarstva-ot-obshtiya-mehanizam-s-otstapki.html", "text": "ГГЕРБ оттегли предложението си в бюджета на НЗОК за 2020 г. за изключения в списъка от лекарства от общия механизъм с отстъпки, предаде репортер на  Агенция „Фокус“ . \r\n \r\nПредложението беше на председателя на Здравна комисия и депутат от ГЕРБ д-р Даниела Дариткова между двете четения на Закона за бюджета на НЗОК за 2020 г. Именно тя поиска да оттегли своето предложение.  \r\n \r\n„Този механизъм ще бъде приет в Закона за здравното осигуряване и ще касае възможността да се сложи някаква рамка на разходите за лекарствени продукти, както се слага рамка на разходите за болнична помощ. В този член се предлага да има изключение. Кое ме притеснява мен и защо съм склонна да оттегля своето предложение? Този списък ще се определя по критерии, приети от надзорния съвет, без ние да знаем кои ще са медикаментите, които е включват в него“, обясни още д-р Дариткова.  \r\nСпоред нея текстът крие риск да се направи реверанс към определени фармацевтични фирми. „Ние тук Народното събрание да подпишем празен чек за около 100 млн. за надзорния съвет на Касата. Отговорността ни е да държим за прозрачно харчене на касата“, каза д-р Дариткова. \r\nДеница КИТАНОВА", "date": "2019.12.03", "title": "ГЕРБ оттегли предложението си в бюджета на НЗОК за 2020 г. за изключения в списъка от лекарства от общия механизъм с отстъпки"}
{"url": "http://www.focus-news.net/news/2019/12/03/2725736/13-892-sa-registriranite-bezrabotni-litsa-v-oblast-blagoevgrad-kam-kraya-na-mesets-oktomvri.html", "text": "13 892 са регистрираните безработни лица в област Благоевград към края на месец октомври. Това каза пред  Радио „Фокус“ – Пирин  Станислава Поповска, директор на „Регионална служба по заетостта“ – Благоевград.  \r\n \r\nПо думите ѝ равнището на регистрираната безработица през месеца е 9.2%, като в сравнение с аналогичния момент на 2018 година се наблюдава намаление с 0.6 процентни пункта. „С най-ниски нива на безработица е община Благоевград – точно 5%, следвана от община Сандански с 5.1%. Общините с най-високо ниво на безработица продължават да бъдат Белица и Якоруда. Като равнището на безработица в община Белица е 35.9%, а в община Якоруда 30.2%“, каза още Поповска.  \r\n \r\nТя допълни, че на територията на област Благоевград през месец октомври на работа са постъпили 1 049 безработни, от които 741 лица са започнали работа с посредничеството на бюрата по труда в областта. „Обръщам внимание, че това са обявени работни места на първичния пазар на труда, тоест обявените места са извън различните проекти и програми. Заявени са 888 свободни работни места на първичния трудов пазар, от които 742 са от работодатели в частния сектор“, подчерта Поповска.  \r\n \r\nДиректорът на Регионалната служба по заетостта уточни, че най-много заявени работни места има от сектор преработваща промишленост – 338, следва хотелиерство и ресторантьорство – 265 работни места. „Всъщност заемането на работните места в този сектор очакваме да стане сега, когато реално ще стартира зимния сезон“, допълни Поповска.  \r\n \r\nТя уточни, че се търсят още работници в сферата на строителството и дървообработката. \r\n  \r\nЛивия НИНОВА", "date": "2019.12.03", "title": "13 892 са регистрираните безработни лица в област Благоевград към края на месец октомври"}
{"url": "http://www.focus-news.net/news/2019/12/03/2725753/the-daily-express-amerikanska-aviokompaniya-pozvoli-na-patnik-da-patuva-zaedno-s-koncheto-si-v-samoleta.html", "text": "Пътниците на американски самолет останаха силно недоволни от услугите на авиокомпанията, след като на борда, при това в пътническото отделение, се качи малко пони, пише британското издание  The Daily Express .  \r\nТова се вижда от кадри в социалната мрежа „Инстаграм“. Снимката, направена на борда на американски самолет, показва малко конче, което се вози на самолет в трета класа. Потребителят, качил снимката, коментира, че това е „работно, високо квалифицирано животно“.  \r\nДействително, както отбелязва един от коментиращите потребители, малките кончета всъщност са одобрени от закона като работни животни, на които е позволено да се возят на самолети в САЩ, по подобие на кучетата-водачи на слепи хора.  \r\n \r\nПрез август 2019 г. американските авиокомпании разрешиха на пътниците да водят животни на борда, стига те да са квалифицирани като „работни“ животни, като в случая законът е основно насочен към кучетата-водачи, но не само.  \r\n \r\nВ свое изявление, американският департамент по транспорта заяви пред журналисти, че „най-често срещаните работни животни“, ще могат да пътуват в самолетите.  \r\nТова не е първият подобен случай. През септември 2019 г. се появиха кадри на магаренце, което пътува в икономичната класа на самолет.  \r\n \r\n  Теодор Пенев", "date": "2019.12.03", "title": "Тhe Daily Express: Американска авиокомпания позволи на пътник да пътува заедно с кончето си в самолета"}
{"url": "http://www.focus-news.net/news/2019/12/03/2725747/sport-slaviya-izliza-kato-domakin-sreshtu-botev-plovdiv-v-mach-ot-osminafinalite-za-kupata-na-balgariya.html", "text": "Футбол: Славия излиза като домакин срещу Ботев Пловдив в мач от осминафиналите за купата на България. За да стигнат до тук, домакините победиха с лекота третодивизионния Загорец с 4:0 в миналия кръг. Ботев Пловдив пък надви като гост Миньор Перник, който също се състезава в третото ниво на българския футбол. Мачът започва в 17:30 часа.", "date": "2019.12.03", "title": "Спорт: Славия излиза като домакин срещу Ботев Пловдив в мач от осминафиналите за купата на България."}
{"url": "http://www.focus-news.net/news/2019/12/03/2725755/1-lev-za-kilometar-probeg-shte-bade-maksimalnata-dnevna-tarifa-za-taksimetrov-prevoz-v-kyustendil.html", "text": "1 лев за километър пробег ще бъде максималната дневна тарифа за таксиметров превоз в Кюстендил. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио \"Фокус\" - Кюстендил . Предложението на минималните и максимални цени на таксиметровия превоз, както и за броя на таксиметровите автомобили които могат да работят на територията на общината, ще бъде гласувано на предстоящото заседание на Общинския съвет в града, насрочено за 10 декември.  \r\n \r\nМаксималната нощна тарифа е 1,20 лева за километър пробег. Минималната дневна тарифа е 0,70 лева за км, а за нощната тарифа – 0,80 лева за километър пробег. Определени са 500 броя таксиметрови автомобили, които могат да работят на територията на общината. Предвижда се изменение на транспортната схема за обществен превоз на пътници. „Поради зимния сезон има линии, които не са рентабилни и няма пътници.  \r\n \r\nПроменят се част от линиите”, каза Михаела Крумова. По линията Кюстендил – Дупница се ограничават два курса. В събота няма да пътува автобусът с начален час от Кюстендил 17.00 часа, а в неделя няма да пътува автобусът в 7.40 часа. Това се отнася до 31 март 2020 година. По линията Кюстендил – Катрище също се правят промени.  \r\n \r\nВенцеслав ИЛЧЕВ", "date": "2019.12.03", "title": "1 лев за километър пробег ще бъде максималната дневна тарифа за таксиметров превоз в Кюстендил"}
{"url": "http://www.focus-news.net/news/2019/12/03/2725752/gergana-sandakchieva-turisticheski-informatsionen-tsentar-uchastieto-na-obshtina-petrich-v-godishnite-nagradi-na-ministerstvoto-na-turizma-e-ot-golyamo-znachenie.html", "text": "Участието на Община Петрич в Годишните награди на Министерството на туризма е от голямо значение. Това каза за  Радио „Фокус“ - Пирин  Гергана Сандъкчиева от Туристически информационен център – Петрич. \r\n \r\nСпоред нея може би това е една от причините да се насърчава развитието на туризма. „Освен това така се стимулират всички заинтересовани страни – активно да участват и в предоставянето, но и подобряването на туристическите услуги. Имайки предвид какви са и целите на този конкурс, то това всъщност дава отговор на въпроса защо всяка от категориите е важна. На първо място е популяризирането на туристическите обекти и дестинации, повишава се качеството на туристическите услуги, създават се алтернативни форми на туризъм,  които от своя страна допринасят за по-голямата устойчивост в развитието на основните видове туризъм“, каза още Сандъкчиева. \r\n \r\nПо думите ѝ се въвеждат и иновативни практики на туризъм, които имат за цел да се постигне по-голяма ефективност в предлагането на туристическата услуга. Сандъкчиева уточни, че всяка една от категориите, в които са номинирани, е особено важна за тях. „Много са обектите и възможностите, с които може да представим нашата община в годишните награди, но самият факт, че сме класирани сред номинираните в конкурса показва, че тези обекти и събития, с които участваме, не само отговарят на множеството критерии и условия за участие, но и през годините са се доказали, а също така са отстоели във времето“, коментира експертът. \r\n \r\nЛивия НИНОВА", "date": "2019.12.03", "title": "Гергана Сандъкчиева, Туристически информационен център: Участието на Община Петрич в Годишните награди на Министерството на туризма е от голямо значение"}
{"url": "http://www.focus-news.net/news/2019/12/03/2725754/andriyan-petrov-zam-oblasten-upravitel-na-smolyan-institutsiite-v-smolyan-sa-v-gotovnost-za-posreshtane-predizvikatelstvata-na-zimniya-sezon.html", "text": "Институциите в Смолян са в готовност за посрещане предизвикателствата на зимния сезон. Това каза за   Радио „Фокус“ – Смолян  Андриян Петров – зам. областен управител на Смолян, по повод очакваното влошаване на метеорологичната обстановка и снеговалежите през следващите часове.  \r\n \r\n„Проведени са две заседания на областния щаб за защита на населението при бедствия и аварии, на които искахме да се убедим на 100% каква е ситуацията към момента. На заседанието всички общинни заявиха, че имат готовност да посрещнат предизвикателствата на зимния сезон, че имат сключени договори с почистващи фирми за общинските пътища. Съответно държавните институции, които имат отношение също изразиха и тяхната готовност. Това са Регионалната здравна инспекция, Планинската спасителна служба, Пожарна безопасност и защита на населението, електроразпределителното дружество и водоснабдителното, които имат основна задача през зимата, също имат готовност. Техниката е отремонтирана, приготвена, имат кадри. Общините нямат неразплатени средства за почистване за минали периоди“, поясни Петров.  \r\n \r\nТой допълни, че са имали достатъчно слънчево време, в което новата фирма, която е сключила договор за поддържане на републиканската пътна мрежа за следващите пет години, е имала време да докара инертни материали, сол и химикали, както и техниката да бъде пригодена и разположена на територията на областта. Фирмата е сключила и необходимите договори с подизпъланители.  \r\n \r\n„Тази нощ ще бъде тест на терен, за да видим как се справят всички институции и най-вече фирмата, която ще почиства републиканската пътна мрежа. На Пампорово снегът вече започва да вали. До около 2 часа ще започне по-силно и нормално да вали. Очаква се 10 - 15 см снежна покривка да натрупа по най-високите части на планината през следващите 24 часа. Ще наблюдаваме какво се случва и не би следвало да имаме проблеми. Това е нещо нормално за този регион и когато има добра организация и координация не би трябвало да има проблеми“, подчерта Петров.  \r\n \r\nТой отбеляза, че е извършена актуализация на хората, които са в общинските щабове по бедствия и аварии, както и на доброволците. „Имаме координация и е добре да знаем във всеки момент какво е необходимо. 101-ви Алпийски полк също са в готовност, както и Гранична полиция и ОДМВР. Изискали сме тази година от пътноподдържащата фирма да разполагат с няколко тежки автомобили или машини, които да помагат за изтегляне на аварирали тежки камиони. Това се случва често на проходите „Рожен“ или „Превала“. Важно е да има такава техника, за да се отварят проходите, да не се натрупва движението и да се подпомага самото почистване“, каза още зам. областният управител на Смолян. \r\n \r\nНели ГЕРГЬОВСКА", "date": "2019.12.03", "title": "Андриян Петров, зам. областен управител на Смолян: Институциите в Смолян са в готовност за посрещане предизвикателствата на зимния сезон"}
{"url": "http://www.focus-news.net/news/2019/12/03/2725748/eva-maydel-feysbuk-da-dokazhe-che-polzva-dannite-ni-spored-zakona.html", "text": "\"Фейсбук\" има място на масата за преговори за това как регулираме дигиталната икономика, но трябва да докаже, че заслужава да го запази, съобщиха от  пресцентъра на ПП ГЕРБ . Необходимо е да даде убедителни доказателства, че първо данните на потребителите се събират и съхраняват съгласно GDPR  и второ, че работи за премахването на нелегално и зловредно съдържание в платформата си.” Това заяви българският евродепутат Ева Майдел, която бе домакин на среща между технологичния гигант и членове на Европейския парламент. Срещата се проведе във вторник на 03 декември 2019г. в Брюксел.  \r\n \r\nСпециалният гост бе бившият заместник премиер на Великобритания и понастоящем вицепрезидент с ресор международна комуникация във \"Фейсбук\" Ник Клег. Основен фокус на дискусията бяха обявените наскоро промени в работата на компанията, които целят да се премахнат т.нар. фалшиви профили, да се се проверява истинността на информацията публикувана в платформата, новият проект Либра, както и защитата и обработването на потребителските данни.  \r\n \r\nВ последната година трима вицепрезиденти на компанията, както и Марк Зукърбърг посетиха Брюксел, за да обясняват за проблемите, с които се сблъска \"Фейсбук\". „За нас е важно да създадем добра среда за гражданите да се изразяват и да бъдат свързани със света. Вярвам, че бихме могли работим за обща кауза – безопасност и защита на потребителите”, добави Майдел.", "date": "2019.12.03", "title": "Ева Майдел: \"Фейсбук\" да докаже, че ползва данните ни според закона"}
{"url": "http://www.focus-news.net/news/2019/12/03/2725751/zadarzhani-sa-tri-litsa-v-plovdiv-za-izmama-v-golemi-razmeri-i-sastavyane-na-neistinski-udostovereniya-za-osiguritelen-stazh-pri-pensionirane.html", "text": "Задържани са три лица в Пловдив за измама в големи размери и съставяне на неистински документи – удостоверения за осигурителен стаж при пенсиониране. Това съобщи на брифинг районният прокурор Чавдар Грошев, предаде репортер на  Радио „Фокус” - Пловдив .   \r\n \r\nПрокуратурата е образувала досъдебно производство за измама и нанесени щети на НОИ в размер на три милиона лева. Операцията по задържането е била проведена от Икономическа полиция в Пловдив вчера, посетени и претърсени са били няколко адреса, извършени са били и изземвания. „Разкрита беше изключително ефективна схема, която е нанесла вреда на различни лица и на НОИ”, каза прокурор Грошев. Той уточни, че в основата на схемата стои бивша служителка на НОИ, която се е занимавала с пенсионни услуги. Различни лица са я упълномощавали тя да подготвя наборът им от документи за пенсиониране. 62-годишната жена е работила с дъщеря си и мъжът, с който живее. При недостиг на стаж за пенсиониране тя е взимала от лицата, подлежащи на пенсия, пари на ръка, като им е казвала, че ще заплати този стаж в НОИ от тяхно име. След това е изготвяла неистински документи, които са били подавани в НОИ за получаване на пенсия, а парите, които хората са им давали, са задържали в себе си, вместо да бъдат внесени в НОИ.  \r\n \r\nДо сега е доказано, че по тази схема са били ощетени 18 лица, които са загубили от 3000 до 16 000 лева. За изготвянето на неистинските документи тримата са използвали печати на фирми, които вече са прекратили дейността си. За да се пресече проверка тримата са подменяли дори трудови книжки, като са попълвали нови.  Тази дейност е била извършвана не само в Пловдив, но и в други градове.  \r\n \r\n„Със задържането на тримата е предотвратено безпрецедентно източване на НОИ, като до момента щетата за държавата възлиза на около 3 милиона лева”, каза още прокурор Грошев.  \r\nТримата са задържани, повдигнати са им обвинения и предстои Прокуратурата да поиска мярка за неотклонение „Задържане под стража”.  \r\n \r\nЦветана ТОНЧЕВА", "date": "2019.12.03", "title": "Задържани са три лица в Пловдив за измама в големи размери и съставяне на неистински удостоверения за осигурителен стаж при пенсиониране"}
{"url": "http://www.focus-news.net/news/2019/12/03/2725758/rositsa-yordanova-zam-kmet-na-dobrich-vazhno-za-nas-e-obektite-da-badat-zavarsheni-spored-zalozhenoto-v-proekta-za-rekonstruktsiya-i-modernizatsiya-na-obrazovatelnata-infrastruktura.html", "text": "По-важно за нас като екип е обектите да бъдат завършени според заложеното в проекта за реконструкция и модернизация на образователната инфраструктура и да бъдат приети всички дейности без отклонения. Това заяви на брифинг в Община град Добрич зам.-кметът с ресор „Икономическо развитие и европейски фондове“ Росица Йорданова, предаде кореспондент на  Радио „Фокус” – Варна .  \r\n \r\nЗам.-кметът поднесе извинение към преподаватели и ученици от Езикова гимназия (ЕГ) „Гео Милев“ по повод заявеното вчера от нея, че немалка част от нередностите, констатирани при обход на обекта, който все още е в ремонт, са дело на възпитаници на гимназията. Росица Йорданова посочи днес, че това съставлява съвсем малка част, а основният процент неща, по които има забележка, трябва да бъдат коригирани от фирмата изпълнител.  \r\n \r\nРъководителят на проекта инж. Добринка Михова посочи, че сред констатираните нередности са надигнат ламинат, висящи необезопасени кабели от ел. инсталация, незапълнено пространство около тръби и др.  \r\n \r\n„Онова, което получихме като документи от екипа на ЕГ, е разгледано и е направена комисия миналата събота и са констатирани всяка една от забележките и снимковия материал. Предстои да бъде извършен ремонт на тези дейности“, каза Росица Йорданова. Впоследствие ще бъде направена инспекция на направеното по забележките, за да се гарантира доброто изпълнение на дейностите. „Дадено е уверение от страна на изпълнителя, че всичко по забележките ще бъде коригирано“, допълни зам.-кметът.  \r\n \r\nИнж. Михова уточни, че след издаване на обекта и въвеждането му в експлоатация има 5-годишен гаранционен срок, в който при необходимост фирмата изпълнител извършва ремонтни дейности за своя сметка. При новото строителство този срок е 10 години. Срокът за приключване на дейностите по проекта за този обект е 23 януари следващата година. В проекта на Общината за модернизация  на образователната инфраструктура има още три обекта – Природо-математическа гимназия „Иван Вазов“, Основно училище „Христо Ботев“ и Детска градина „Зорница“.  \r\n \r\nЖулиета НИКОЛОВА", "date": "2019.12.03", "title": "Росица Йорданова, зам.-кмет на Добрич: Важно за нас е обектите да бъдат завършени според заложеното в проекта за реконструкция и модернизация на образователната инфраструктура"}
{"url": "http://www.focus-news.net/news/2019/12/03/2725749/deputatite-prerazpredeliha-99-9-mln-lv-za-lekarstveni-produkti.html", "text": "Депутатите преразпределиха 99, 9 млн. лв. за лекарствени продукти, предаде репортер на  Агенция \"Фокус\" .  \r\n \r\nПредложението бе направено от депутата от ГЕРБ Александър Иванов. \"За\" него гласуваха 108 народни представители, \"против\" -  64 и без \"против\", с което то бе прието.   \r\n \r\nПарите бяха предвидени за лекарства, които са изключение от общия механизъм за даване на отстъпки. Средствата за това изключение бяха в размер на 99,9 млн. лв. От ГЕРБ обаче оттеглиха този текст и това наложи преразпределянето на парите.  \r\n \r\n68 млн. лв отидоха за  лекарствени продукти, медицински изделия и диетични храни за специализирани медицинсски грижи и  за домашно лечение на територията на страната. \r\n \r\n31, 9 млн. лв. бяха разпраделени за лекарствени продукти за лечение на злокачествени заболявания и лекарствени продукти при животозасращаващи кръвоизливи  и спешни оперативни и инвазивни интервенции при пациенти с вродени коагулопатии, в условията на болничната медицинска помощ, които НЗОК заплаща извън стойността на оказваните медицински услуги.  \r\n \r\nТова преразпределение наложи прегласуване на рамката на бюджета на НЗОК за 2020 г., тъй като то трябваше да бъде отразено в нея. Рамката бе приета със 108 гласа \"за\", 67 \"против\" и 1 - \"въздържал се\".  \r\nДеница КИТАНОВА", "date": "2019.12.03", "title": "Депутатите преразпределиха 99, 9 млн. лв. за лекарствени продукти"}
{"url": "http://www.focus-news.net/news/2019/12/03/2725760/detsata-ot-tsentara-za-podkrepa-za-lichnostno-razvitie-vasil-levski-v-asenovgrad-se-vklyuchvat-aktivno-v-koledno-novogodishnata-programa-na-obshtinata.html", "text": "Децата от Центъра за подкрепа за личностно развитие (ЦПЛР) „Васил Левски“ в Асеновград се включват активно в коледно-новогодишната програма на Общината. Това каза за  Радио „Фокус“ – Пловдив  директорът на Центъра Георги Анастасов. Участието на децата в празничната декемврийска програма започва още днес с тържествената церемония по запалване на светлините на коледното дърво в центъра на Асеновград. \r\n \r\nНа 7 декември представители на Центъра за подкрепа за личностно развитие ще участват в благотворителен концерт в Дома на армията, а на 14 декември в Градската библиотека децата ще изнесат самостоятелен концерт. Концертът в библиотеката ще се състои от 12.00 часа, като в него ще участват всички групи, формации и индивидуални изпълнители в Центъра за подкрепа за личностно развитие в Асеновград.  \r\nНа 14 декември децата ще вземат участие и в Коледен празник в село Златовръх, организиран от кметството в населеното място. \r\n \r\nНа 20 декември представители на Центъра за подкрепа за личностно развитие ще станат част от благотворителен концерт в подкрепа на нуждаещи се лица. \r\n \r\n„Програмата ни е доста натоварена. Всеки ден получаваме покани за участие в различни събития, организирани от фирми, институции и от община Асеновград. Децата са изключително щастливи. Много от тях ще участват за първи път и се вълнуват. Винаги с желание и нетърпение очакват коледно-новогодишните празници“, коментира Георги Анастасов. \r\n \r\nТони МИХАЙЛОВ", "date": "2019.12.03", "title": "Децата от Центъра за подкрепа за личностно развитие „Васил Левски“ в Асеновград се включват активно в коледно-новогодишната програма на Общината"}
{"url": "http://www.focus-news.net/news/2019/12/03/2725761/obshtina-kyustendil-nyama-da-vdiga-danatsite-i-taksite.html", "text": "Община Кюстендил няма да вдига данъците и таксите. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил .  \r\n \r\n \r\n„Към момента не се предвижда вдигане на данък сгради и на такса смет на територията на община Кюстендил. Това е сериозен процес, трябва да се направят нужните анализи. Поне по мои данни да се направят консултации между групите в Общински съвет, с бюджетната комисия, със служителите на „Местни приходи” и с ресорния зам.-кмет”, каза Михаела Крумова.  \r\n \r\n \r\nПо думите й на този етап дори не е повдиган въпросът с повишаване на таксите и на данъците. Повече от 10 години не е имало промяна, с изключение на миналогодишната промяна на данъка върху моторните превозни средства. \r\nВенцеслав ИЛЧЕВ", "date": "2019.12.03", "title": "Община Кюстендил няма да вдига данъците и таксите"}
{"url": "http://www.focus-news.net/news/2019/12/03/2725763/izvarshvat-se-obrabotki-sas-smesi-sreshtu-zaledyavane-na-ulitsi-i-bulevardi-predi-intenzivniya-trafik-v-sofiya.html", "text": "След обяд започна изпълнението на обработки със смеси срещу заледяване на улици и булеварди преди интензивния трафик в града. Това съобщиха от пресцентъра на  Столична община . На терен в момента са над 130 снегопочистващи машини. Обработват се трасетата, по които се движи градският транспорт, както и стръмни участъци, мостове и основни улици в районите на Столична община.  \r\n \r\nВ момента градският транспорт се движи навсякъде по обичайните си маршрути. Водачите на превозни средства да карат със съобразена скорост и автомобили, оборудвани за движение при зимни условия.  \r\n \r\nПодходите към планината Витоша се опесъчават. Обработени са пътищата Драгалевци – Алеко и Бояна – Златни мостове. Автомобили, които ще предприемат пътуване в планината, трябва да бъдат снабдени с вериги.  \r\n \r\nШест екипа на Аварийна помощ и превенция извършват обходи на терен в различни райони на града, както и на Южната дъга на околовръстен път. Екипи на Столичен инспекторат контролират дейността на почистващите фирми.", "date": "2019.12.03", "title": "Извършват се обработки със смеси срещу заледяване на улици и булеварди преди интензивния трафик в София"}
{"url": "http://www.focus-news.net/news/2019/12/03/2725757/administrativen-sad-blagoevgrad-izvarshva-pregled-na-izbornite-knizha-ot-vota-za-obshtinski-savetnitsi-v-petrich.html", "text": "Административен съд – Благоевград извърши оглед на изборните книжа и повторно преброяване на недействителни бюлетини в пет секции в община Петрич. Това съобщиха от пресцентъра на  Административен съд – Благоевград . Повторно бяха преброени в съдебна зала и действителните бюлетини с отбелязаните преференции за партия ГЕРБ, партия ССД и БСП за България „Възраждане“. \r\n \r\nВ производството по оспорване истинността на протокола на ОИК - Петрич за избора на общински съветници, както и протоколите на всички секционни комисии на територията на общината Петрич, съдът разпита и свидетели, по искане на оспорващите избора, които дадоха показания по делото.  \r\n \r\nЗа следващо съдебно заседание по делото, насрочено за 10 декември 2019 година, съдът допусна и предстои оглед и повторно преброяване на бюлетините от още четири секции. \r\nРешение № 177-МИ от 28 октомври 2019 г. на ОИК - Петрич за обявяване на избрани за общински съветници е оспорено с жалби от шестима кандидати за общински съветници – Янко Стоянов, Любомир Георгиев, Борис Лазаров, Васил Божанин, Георги Ичконов, Туфчо Сандъкчиев.", "date": "2019.12.03", "title": "Административен съд – Благоевград извършва преглед на изборните книжа от вота за общински съветници в Петрич"}
{"url": "http://www.focus-news.net/news/2019/12/03/2725762/dve-novi-ognishta-na-afrikanska-chuma-pri-divi-svine-sa-registrirani-v-oblast-shumen-ot-nachaloto-na-dekemvri.html", "text": "Две нови огнища на африканска чума при диви свине са регистрирани в област Шумен. Това стана ясно на проведеното заседание на Областната епизоотична комисия в Шумен, предаде репортер на  Радио „Фокус“ - Шумен .  \r\n \r\n„Със заповед от 2 декември на изпълнителния директор на БАБХ са обявени първично възникнали огнища за болестта в землището на село Долина, община Каолиново и в землището на село Драгоево, община Велики Преслав“, съобщи д-р Наташа Баева от ОДБХ - Шумен. Установени са при проби от отстреляни диви свине при редовен отстрел за 2019 година Тя припомни, че на 22 ноември също има регистрирано огнище на АЧС в района на село Сушина, община Върбица.  \r\n \r\nОт началото на годината до момента на територията на област Шумен са обявени общо 6 огнища на АЧС при диви свине. 4 са огнищата в стада от породата източнобалканска свиня. Д-р Баева уточни, че към момента в областта има активни 12 стада от тази порода, които са в добро здравословно състояние, затворени са в помещенията, предвидени за нощувка, като всеки от животновъдните обекти  има предписания прасетата да бъдат затворени и да не се пускат свободно, с цел да се ограничи контакта с дивата природа. Д-р Баева съобщи, че в село Бял бряг има изграден електропастир.  \r\n \r\nД-р Катя Райкинска, директор на ОБДХ - Шумен обясни, че собствениците на четирите стада на източнобалканска свиня,  които умъртвени по хуманен начин, имат право на обезщетение. Документите са обработени и изпратени в Централното управление за съгласуване и следва изплащане на обезщетението.  \r\n \r\nПродължава вземането на проби - за месец има нормален отпад от 383 умрели прасета от промишлени свинеферми. Взети са проби от около 50% от умрелите животни, няма получени положителни резултати за заразата. Д-р Баева каза още, че здравите животни се движат безпроблемно към кланици и местата за доотглеждане. Проверени са и по-голямата част от задните дворове които са 917 в областта.  \r\n \r\nОчаква се до края на годината да завършат проверките и в останалите около 200 лични стопанства в община Шумен, Велики Преслав и Смядово.  \r\n \r\nИнж. Емил Гелов, директор на Регионалната дирекция по горите, и инж. Тервел Стефанов, експерт в Североизточно държавно предприятие, докладваха за предприетите мерки във връзка с обявените нови огнища на заболяването. Издадени са необходимите заповеди за ограничаване на достъпа до инфектираните зони, поставени са и табели за обозначаване на зоните, извършват се се необходимите претърсвания, при строго спазвване на всички мерки за биосигурност. Следващото заседание на Областната епизоотична комисия в Шумен е насрочено за 7 януари. \r\n \r\nИвелина ИВАНОВА", "date": "2019.12.03", "title": "Две нови огнища на африканска чума при диви свине са регистрирани в област Шумен от началото на декември"}
{"url": "http://www.focus-news.net/news/2019/12/03/2725756/vladimir-putin-rusiya-e-gotova-da-si-satrudnichi-s-nato.html", "text": "Президентът на Русия Владимир Путин заяви, че страната му е готова за сътрудничество с НАТО, предава  AFP .  \r\nТой заяви това в свое изказване по време на срещата от високо равнище на Алианса в Лондон. \r\n \r\n„Ние неколкократно изразявахме готовност заедно да се противопоставим на истинските заплахи, включително международния тероризъм, регионалните въоръжени конфликти, опасностите от неконтролираното разпространение на оръжия за масово унищожение“, каза Путин.  \r\n \r\n  Теодор Пенев", "date": "2019.12.03", "title": "Владимир Путин: Русия е готова да си сътрудничи с НАТО"}
{"url": "http://www.focus-news.net/news/2019/12/03/2725764/administrativen-sad-blagoevgrad-potvardi-izbora-na-kmet-na-kmetstvo-ognyanovo-obshtina-garmen.html", "text": "С решение № 2605 Административен съд – Благоевград потвърждава Решение № 176/04 ноември 2019 г. на Общинска избирателна комисия - Гърмен, с което са обявени резултатите от гласуването при произведения втори тур на местните избори за кмет на Кметство с. Огняново, община Гърмен, област Благоевград на 03 ноември 2019 г. и е обявена за избрана за кмет на кметството на втори тур Димитрия Калоянова Гюрова. Това съобщиха от пресцентъра на  Административен съд – Благоевград.    \r\n \r\nРезултатите от балотажа бяха оспорени от Иван Ижбехов, кандидат за кмет на село Огняново. По делото бяха събрани писмени и гласни доказателства, бе извършен оглед и повторно преброяване на всички бюлетини от двете секции в село Огняново. Свидетел по делото посочи, че бюлетините са броени от всички членове едновременно, като всеки разпределял бюлетините на две купчини за двамата кандидати и всеки от членовете броял бюлетини. След изброяването всеки от членовете съобщавал броя на бюлетините, преброени от него и накрая сумирали резултатите. Показания пред съда за начина на преброяване на бюлетините в секция 15 даде и председателят на комисията.  \r\n \r\nПри огледа и повторното ръчно преброяване на бюлетините се установи разлика в броя на гласовете, отразени за двамата кандидати в протокола на ОИК, но „установените нарушения /описани подробно по-горе/ при отчитане на действителните и недействителните бюлетини, не са такива, които са довели до опорочаване на волята на избирателя и промяна на вота, респ. които да са направили невъзможно определянето на резултата от избора. Установените нарушения – неправилно отчитане на една действителна бюлетина в СИК № 15, подадена за Ижбехов, като подадена за Гюрова /респ. неправилното й отчитане като подадена за Гюрова/, както и неправилно отчитане на една действителна бюлетина за Ижбехов в СИК № 16 като недействителна, не са такива, които, ако не бяха допуснати, изборният резултат би бил различен. Или резултатът на Ижбехов е 506 гласа, а резултатът на Гюрова – 511 гласа /в протокола на ОИК съответно цифрите са 504 и 512 гласа/“, е отбелязано в мотивите на съдебното решение. \r\n \r\nОт събраните по делото доказателства съдът намира жалбата за неоснователна и счита, че като такава, същата следва да бъде оставена без уважение, а оспореното Решение № 176/04.11.2019 г. на Общинска избирателна комисия - Гърмен, като правилно и законосъобразно, следва да бъде потвърдено. \r\n \r\nРешението подлежи на обжалване пред Върховния административен съд в 7-дневен срок.", "date": "2019.12.03", "title": "Административен съд – Благоевград потвърди избора на кмет на кметство Огняново, община Гърмен"}
{"url": "http://www.focus-news.net/news/2019/12/03/2725759/administrativen-sad-blagoevgrad-potvardi-rezultata-ot-balotazha-za-kmet-na-kmetstvo-dabnitsa-obshtina-garmen.html", "text": "С решение № 2612 Административен съд – Благоевград потвърждава Решение №175/04.11.2019г. на Общинската избирателна комисия – Гърмен, с което Синем Мустафова Бекирова е обявена за избрана за кмет на кметство село Дъбница на втори тур. Изборните резултати бяха оспорени от другия участник в балотажа Мустафа Мейзин. Това съобщиха от пресцентъра на  Административен съд – Благоевград . \r\n \r\nЖалбоподателят не доказа сочените първоначално доводи за гласували на балотажа избиратели със спорно право на гласуване за кмет на населеното място. По искане на оспорващия, по делото бе извършен преглед на избирателните списъци в двете секции в село Дъбница, относно вписаните в тях избиратели, подали заявления за гласуване по настоящ адрес.  \r\n \r\nСъдът извърши и преглед на черновите на протоколите на комисиите от двете секции в село Дъбница в производството по оспорване истинността на съдържанието на протоколите на СИК № 10 и СИК № 11 и протокола на ОИК – Гърмен. „От доказателствата по делото не се установи при произвеждане на изборите да са допуснати съществени нарушения на изборния кодекс, които да водят до недействителност на избора. Нарушения на закона, които да се отразяват на изборния резултат в случая не са установени, поради което решението на ОИК – Гърмен в оспорената му част следва да бъде потвърдено“, е отбелязано в мотивите на съда. \r\n \r\nРешението може да се обжалва в 7-дневен срок от обявяването му пред Върховния административен съд на Република България.", "date": "2019.12.03", "title": "Административен съд – Благоевград потвърди резултата от балотажа за кмет на кметство Дъбница, община Гърмен"}
{"url": "http://www.focus-news.net/news/2019/12/03/2725765/georgi-anastasov-tsplr-vasil-levski-asenovgrad-razvitieto-na-talantite-na-detsata-i-osashtestvyavaneto-na-mechtite-im-e-nashata-misiya.html", "text": "Развитието на талантите на децата и осъществяването на мечтите им е мисията на Центъра за подкрепа за личностно развитие „Васил Левски“ в Асеновград. Това каза за  Радио „Фокус“ – Пловдив  Георги Анастасов, директор на Центъра. „Ние сме училище в свободното време и имаме учебен процес, който много спомага децата да развиват своите таланти, да изпълняват своите желания и мечти, които не биха осъществили другаде. Това става възможно с помощта на преподавателите, които, смея да твърдя, дават всичко от себе си да развиват талантите на децата“, коментира Анастасов. \r\n \r\nТой посочи, че отиващата си 2019-та година е преминала изключително успешно за Центъра за подкрепа за личностно развитие „Васил Левски“ в Асеновград. „Участвахме в множество събития, сред които концерти , фестивали и състезания, на местно, регионално и международно ниво. Нашите групи и състави, участниците в Клуба по авиомоделизъм спечелиха много награди и отличия. Гордеем се с постиженията им“, каза Анастасов. \r\n \r\nТони МИХАЙЛОВ", "date": "2019.12.03", "title": "Георги Анастасов, ЦПЛР „Васил Левски“ – Асеновград: Развитието на талантите на децата и осъществяването на мечтите им е нашата мисия"}
{"url": "http://www.focus-news.net/news/2019/12/03/2725767/v-simitli-otbelyazaha-mezhdunarodniya-den-na-horata-s-uvrezhdaniya.html", "text": "Международният ден на хората с увреждания  бе отбелязан в Симитли. Това съобщиха за  Радио „Фокус“ - Пирин  от Общината.  \r\n \r\nДружеството на инвалидите \"Кураж\" в Симитли по традиция вече години наред на този ден събира хората на обща трапеза в празнично украсен  ресторант в града.  \r\n \r\nКметът на община Симитли Апостол Апостолов, зам.-кметът Евгения Георгиева и председателят на Общински Съвет Симитли Владимир Христов бяха гости на тържеството. \r\n \r\nКметът поздрави всички присъстващи за празника, с пожелания за много здраве, весело настроение и им обеща, че за всичко могат да разчитат на общинското ръководство. \r\n \r\nМузикалното оформление беше оркестър с жива музика, който направи празника на хората незабравим и им подари много емоции и танци. Специална изненада от стихчета и сценки бе подготвена и от учениците в 3-ти клас на СУ „Св.Св. Кирил и Методий“ град Симитли. А за финал, учениците изиграха и едно китно хоро. \r\n \r\nПразникът бе изпълнен с много настроение, хора, танци и усмивки. Отбелязването на Международния ден на хората с увреждания винаги се превръща в празник с голяма веселба за членовете на клуба. Дълги хора и много усмивки направиха веселбата истинска. \r\n \r\nЛивия НИНОВА", "date": "2019.12.03", "title": "В Симитли отбелязаха Международния ден на хората с увреждания"}
{"url": "http://www.focus-news.net/news/2019/12/03/2725769/parlamentat-izleze-v-10-minutna-pochivka.html", "text": "Парламентът излезе в 10-минутна почивка, предаде репортер на  Агенция \"Фокус\" . Предложението направи Георги Михайлов от БСП. Той призова за консултация по параграфа, с който се предлагат промени в Закона за здравето. В текста е заложено, че лечението на онкологични и онкохематологични заболявания, започнало преди навършване на 18-годишна възраст, ще продължи да се заплаща и след навършването на тази възраст до приключване на лечението. \r\nДеница КИТАНОВА", "date": "2019.12.03", "title": "Парламентът излезе в 10-минутна почивка"}
{"url": "http://www.focus-news.net/news/2019/12/03/2725770/yuzdp-poluchi-kato-darenie-sistema-za-nablyudenie-i-otkrivane-na-gorski-pozhari.html", "text": "Опазването на горите от пожари е един от основните акценти в нашата дейност и се стремим да засилим капацитета си за превенция и контрол на възникването и овладяването им. Това заяви директорът на Югозападното държавно предприятие инж. Дамян Дамянов при получаването на система за наблюдение и ранно откриване на възникнали пожари в горски територии, съобщиха от пресцентъра на  ЮЗДП . \r\nДарението е от една от най-големите китайски технологични компании в областта на охранителните технологии „Дахуа текнолъджи”.  \r\n \r\n„В ЮЗДП имаме утвърден опит в областта на ранното известяване на пожари“, посочи инж. Дамянов. Той припомни, че на територията на предприятието има 9 противопожарни кули, които работят вече над 4 години. Изградената система покрива над 10% от горските територии в обхвата на държавното предприятие. Това са най-рисковите в пожарно отношение гори на територията на Благоевградска област.  \r\n \r\n„Затова за нас е важно да увеличим капацитета си и да разширим максимално площите, върху които действат високотехнологични решения, като предоставеното ни днес. Това ще ни позволи да можем да се грижим още по-добре за поверените ни държавни територии“, заяви инж. Дамянов. Той подчерта, че без съвременни системи за видеонаблюдение, това е изключително трудно и неефективно. \r\n \r\n„ЮЗДП е предприятието с най-голям опит от всички горски структури в системата на Министерство на земеделието, храните и горите“, подчерта инж. Николай Пиронков, началник отдел „Контрол по опазване на горските територии и защита от пожари” в Изпълнителната агенция по горите. Той посочи, че това е и причината предприятието да бъде избрано за получаване на дарението, което китайският технологичен гигант прави на България. \r\n \r\n„В лицето на ЮЗДП имате опитен партньор, който е мотивиран да прилага съвременни методи и практики и да разширява техния обхват и да постига още по-голяма ефективност на превенцията“, заяви Владимир Константинов, главен експерт в Изпълнителна агенция по горите. \r\n \r\n„Ние сме мотивирани да презентираме нашите възможности със споделената грижа и отговорност за опазване на българските гори като част от нашата обща природа“, посочи Колин Уанг, управляващ директор за Северна, Централна и Източна Европа. Той изрази надежда, че предоставеното дарение ще потвърди добрите си качества и че това ще даде възможност и за едно възможно бъдещо сътрудничество за предотвратяване на пожари в горската система на България. \r\n \r\nПолучената днес система за наблюдение ще бъде монтирана на територията на „Държавно ловно стопанство Витошко-Студена”, като в периметъра ѝ ще попадат гори в Пернишко, Радомирско и Самоковско. \r\n \r\nНа събитието присъства и представител на посолството на Китайската народна република в Република България.", "date": "2019.12.03", "title": "ЮЗДП получи като дарение система за наблюдение и откриване на горски пожари"}
{"url": "http://www.focus-news.net/news/2019/12/03/2725772/sport-vtorodivizionniyat-tsska-1948-pobedi-beroe-kato-gost-s-43-v-dramatichen-mach-ot-osminafinalite-za-kupata-na-balgariya.html", "text": "Футбол: Втородивизионният ЦСКА 1948 победи Берое като гост с 4:3 в драматичен мач от осминафиналите за Купата на България. Гостите отриха резултата чрез Васил Шопов още в шестата минута, но само секунди по-късно Педро Еуженио изравни. В 36-ата минута Денислав Александров отново даде предимство за ЦСКА, а в 42-ата отново той направи резултата 3:1. Минута преди края на полувремето Ерол Алкан отбеляза и върна интригата в мача. \r\n  \r\nВ 60-ата минута Васил Шопов отново увеличи преднината за ЦСКА, а в 76-ата минута Ибрахима Конте отбеляза за Берое. До края на мача обаче домакините не успяха да противодействат на ЦСКА и така отпадат от турнира за Купата на България.", "date": "2019.12.03", "title": "Спорт: Втородивизионният ЦСКА 1948 победи Берое като гост с 4:3 в драматичен мач от осминафиналите за Купата на България"}
{"url": "http://www.focus-news.net/news/2019/12/03/2725771/oblastno-patno-upravlenie-veliko-tarnovo-ima-gotovnost-za-zimno-snegopochistvane.html", "text": "Областният управител проф. д-р Любомира Попова и заместник областният управител Ивета Кабакчиева откриха днешното заседание на Областната комисия по безопасност на движението по пътищата. Това съобщиха от пресцентъра на  Областна администрация - Велико Търново . Членовете на комисията представиха анализ за пътнотранспортните произшествия и оценка на риска от такива в населените места. \r\n \r\nСъгласно анализите на територията на област Велико Търново от началото на годината са настъпили общо 989 ПТП, от които 198 тежки със 17 загинали и 282 ранени. За същия период на миналата година са настъпили 1224 ПТП, от които 197 тежки, с 21 загинали и 242 ранени лица. Основните причини, водещи до настъпване на ПТП по вина на водача са, неправилна маневра - 264 ПТП, несъобразена скорост - 232 ПТП, отнемане на предимство - 129 ПТП, неспа  зване на дистанция - 110 ПТП и поради друго нарушение са настъпили 187 ПТП. \r\n \r\nКомисията набеляза мерки за създаване на обстановка на безопасност в движението, които включват още по-голямо активизиране в работата за контрол над водачите, управляващи МПС под въздействието на алкохол активизиране на работата за контрол по спазване на скоростните режими от водачите на МПС и продължаване на работата с изградените центрове за работа с деца и младежи по програмата \"Детско полицейско управление\". \r\n \r\nОбщинските администрации, Областно пътно управление и ОДМВР – Пътна полиция докладваха, че след направени проверки няма несъответствие между хоризонталната маркировка и вертикалната сигнализация на територията на областта Областно пътно управление – Велико Търново и РДПБЗН – Велико Търново отчетоха, че имат готовност за зимното снегопочистване, сключен е договор с изпълнител.", "date": "2019.12.03", "title": "Областно пътно управление - Велико Търново има готовност за зимно снегопочистване"}
{"url": "http://www.focus-news.net/news/2019/12/03/2725773/api-nad-820-hil-lv-sa-predvideni-za-prouchvane-na-arheologicheski-obekti-ot-ii-to-hilyadoletie-pr-hr-po-traseto-na-patya-vidin-montana.html", "text": "В Агенция „Пътна инфраструктура“ беше отворена постъпилата оферта в тръжната процедура за извършване на наблюдение и предварителни проучвания на археологически обекти по трасето на път І-1 Видин - Монтана. Това съобщиха от пресцентъра на  Агенция „Пътна инфраструктура“ . Индикативната стойност на обществената поръчка е над 820 хил. лв. без ДДС. Средствата са от бюджета на АПИ. \r\n \r\nПостъпилата оферта е на Националния археологически институт с музей при Българската академия на науките. \r\nПо трасето на пътя Видин - Димово - Бела - Ружинци - Монтана са регистрирани 8 археологически обекти. По първоначални данни някои от тях представляват селища от II-ро до I-во хилядолетие преди Христа. Има и материали от римската епоха и от османския период.", "date": "2019.12.03", "title": "АПИ: Над 820 хил. лв. са предвидени за проучване на археологически обекти от II-то хилядолетие пр. Хр. по трасето на пътя Видин - Монтана"}
{"url": "http://www.focus-news.net/news/2019/12/03/2725774/svetlinite-na-kolednata-elha-pred-doma-na-kulturata-v-kardzhali-shte-badat-zapaleni-na-6-ti-dekemvri.html", "text": "На 6 декември от 17.00 часа пред Дома на културата ще започнат културните прояви, посветени на Коледните и Новогодишните празници, съобщи за   Радио „Фокус“   зам.-кметът на община Кърджали Валентина Тихомирова. „Разбира се ще започнем със запалване светлините на градската коледна елха. Преди това всички жители и гости ще имат възможност да се насладят на изпълненията на най-малките - децата на Кърджали“.  \r\n \r\nДетските градини ще вземат активно участие в празничната програма, както и децата от клубовете към Обединен детски комплекс - Кърджали. „Очакваме една интересна програма. Имаме близо 600 м светещи ленти на елхата. Заедно с кмета инж. Хасан Азиси  гражданите ще запалим коледните светлини на елхата – едно очаквано събитие“, допълни още Валентина Тихомирова. \r\nДарина ДЕЕНИЧИНА", "date": "2019.12.03", "title": "Светлините на коледната елха пред Дома на културата в Кърджали ще бъдат запалени на 6-ти декември"}
{"url": "http://www.focus-news.net/news/2019/12/03/2725775/martin-zhlyabinkov-obshtina-pernik-predpriehme-tsyalostna-proverka-na-sastoyanieto-na-sportnata-infrastruktura.html", "text": "Една от първите мерки, която предприе новият кметски екип на Община Перник, е цялостна проверка на състоянието на спортната инфраструктура, която се намира на територията на общината. Това каза Мартин Жлябинков, главен секретар на Община Перник, с ресор „Спортни и младежки дейности“, в интервю за предаването „Перничани – потомците на Кракра“ на  . Жлябинков поясни, че целта е да се направи оценка  на състоянието на всички спортни обекти, да се обобщят проблемите и поетапно да се търси решение на всеки един.  \r\n \r\n„Идеята е да може базата, която предоставя Община Перник на всички спортни клубове, да бъде в адекватно състояние и всички млади таланти, които тренират и ползват тези бази, да се чувстват уютно и приятно в тях“, поясни Мартин Жлябинков.  \r\n \r\nПо думите на Жлябинков от информацията, която има до момента, спортните обекти се нуждаят от сериозна инвестиция, за да се подобрят условията.  \r\n \r\n„Ще ви дам пример с това, на което се натъкнахме като ръководство съвсем скоро. Беше направен ремонт на една от прилежащите сгради на зала „Дружба“,  с финансовата подкрепа на Министерството на младежта и спорта. Но при тази проверка, която съм разпоредил, се установява, че в залата няма отопление, няма съблекални, няма санитарни възли. Тоест направен е ремонт от предното ръководство, но сега през зимния период тази зала става неизползваема, нефункционална е. Една зала, когато няма отопление, тя може да се използва само и единствено в летния период, но не може да се използва  целогодишно“,  подчерта главният секретар на Община Перник.  \r\n \r\nМартин Жлябинков  поясни, че идеята  на ръковоството на общината е да направи проект, с който отново да кандидатства пред Министерство на младежта и спорта за дофинансиране на предходния проект.  \r\n  \r\n„Ние сме реагирали временно - ползват съблекалните и помещенията на останалите зали, които са по борба и щанги, те са ремонтирани, но нали разбирате, че много школи на едно място не е най-удачният вариант. Така че правим нов проект, с който да кандидатстваме пред Министерството на младежта и спорта, за да решим и този проблем, на който се натъкваме от предното ръководство“, каза Жлябинков.   \r\n \r\nРосица АНГЕЛОВА", "date": "2019.12.03", "title": "Мартин Жлябинков, Община Перник: Предприехме цялостна проверка на състоянието на спортната инфраструктура"}
{"url": "http://www.focus-news.net/news/2019/12/03/2725780/v-sofiya-shte-se-provede-izlozhenie-obicham-balgarskata-riba-ot-4-do-6-dekemvri.html", "text": "От 4 до 6 декември в София ще се проведе изложение „Обичам българската риба“, организирано от Изпълнителната агенция по рибарство и аквакултури и Министерство на земеделието, храните и горите. Това съобщиха от пресцентъра на  Министерството на земеделието, храните и горите .  \r\n \r\nПроизводители ще продават прясна българска риба от видовете шаран, акула, калкан, морска лястовица, толстолоб, сом, веслонос, както и  миди и рапани.  \r\nСъбитието ще се проведе на площад „Бански“ (пред Софийската баня) от 12.00 до 19.00 часа.   \r\n \r\nНа 4 декември в 13.00 часа изложението ще бъде посетено от министъра на земеделието, храните и горите Десислава Танева и изпълнителния директор на ИАРА доц. д-р Галин Николов. Предвидена е кулинарна демонстрация  и последващо състезание, базирано на демонстрираната рецепта, с участието на шеф-готвача Сандра Алексиева.", "date": "2019.12.03", "title": "В София ще се проведе изложение „Обичам българската риба“ от 4 до 6 декември"}
{"url": "http://www.focus-news.net/news/2019/12/03/2725776/liderat-na-pp-ataka-volen-siderov-kam-kmeta-na-sofiya-yordanka-fandakova-ne-slagay-danak-varhu-kolite.html", "text": "Кметът на София Йорданка Фандъкова да отмени вдигането на данъци за колите. Иначе ще бъдат наказани половин милион софиянци. Това заяви общинският съветник от АTAKA Волен Сидеров по време на заседанието на Комисията по опазване на околната среда, земеделие и гори в Столична община, съобщиха от пресцентъра на  ПП „Атака“ . Националистът попита какво всъщност налага скока на таксите за автомобили.  \r\n \r\n„Признахте, че нямате данни колко са електрическите автомобили в София, въпреки вашата връзка с КАТ. Не чухме да имате данни колко са и автомобилите с газови уредби, които не замърсяват. Защо ги наказвате?”, посочи Сидеров. В допълнение той каза, че вдигането на данъка няма да доведе до по-чист въздух, а до социално недоволство. Лидерът на „Атака“ е категорично срещу въвеждането на подобна мярка и ще гласува „Против” това решение на Фандъкова. Той смята за нелепо предложението евентуалните събрани пари от по-високите данъци да отидат за ремонт на тротоари.  \r\n \r\n„Извинявайте, средствата за оправянето на тротоарите не са ли предвидени? Нима разчитате на вдигането на данъците за определени коли? Ами ако всички софиянци сега карат коли над Евро 4 и не може да съберете пари, ще останат неоправени тротоарите ли? Няма логика във вашето искане да бъдат увеличени данъците”, категоричен беше общинският съветник. По думите му предложението е необосновано и антисоциално. В заключение Сидеров призова спорното предложение да бъде оттеглено и да не стига до зала, а вносителят да признае, че е сгрешил.", "date": "2019.12.03", "title": "Лидерът на ПП „Атака“ Волен Сидеров към кмета на София Йорданка Фандъкова: Не слагай данък върху колите"}
{"url": "http://www.focus-news.net/news/2019/12/03/2725777/deputatite-reshiha-zapochnaloto-lechenie-na-onkologichni-i-onkohemalogichni-zabolyavaniya-predi-navarshvane-na-18-godishna-vazrast-da-prodalzhi-da-se-zaplashta-do-priklyuchaneto-mu.html", "text": "Депутатите решиха започналото лечение на онкологични и онкохемалогични заболявания преди навършване на 18-годишна възраст  да продължи да се заплаща до приключането му, предаде репортер на  Агенция „Фокус“ . Промените са заложени в преходни и заключителни разпоредби  Закона за бюджета на НЗОК за 2020 г., с които се изменя Законът за здравето. От БСП предлагаха лечението на децата да продължи в същото болнично заведение, в което е започнало. Предложението на опозицията бе отхвърлено.  \r\nДеница КИТАНОВА", "date": "2019.12.03", "title": "Депутатите решиха започналото лечение на онкологични и онкохемалогични заболявания преди навършване на 18-годишна възраст  да продължи да се заплаща до приключането му"}
{"url": "http://www.focus-news.net/news/2019/12/03/2725779/parlamentat-prie-na-vtoro-chetene-zakona-za-byudzheta-na-nzok-za-2020-g.html", "text": "Парламентът прие на второ четене Закона за бюджета на НЗОК за 2020 г., предаде репортер на  Агенция „Фокус“ .  \r\nОбщата сума на разходите и трансферите по бюджета на Касата за следващата година е 4, 7 млрд. лв. \r\n \r\nПървоначалният вариант на бюджета претърпя промени. Първоначално парите за здравноосигурителни плащания за първична извънболнична помощ бяха 244 млн. лв., за специализирана извънболнична помощ – 264 млн. лв., а за медико-диагностична дейност – 94 млн. лв. Между двете четения постъпи предложение на ГЕРБ парите да бъдат увеличени. \r\n6 млн. лв.допълнително бяха отпуснати от резерва за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична меицинска помощ и 3 млн. лв. за здравноосигурителни плащания за медико-диагностична дейност. \r\n \r\nДепутатите преразпределиха 99, 9 млн. лв. за лекарствени продукти. Предложението бе направено от депутата от ГЕРБ Александър Иванов. \"За\" него гласуваха 108 народни представители, \"против\" - 64 и без \"против\", с което то бе прието. Парите бяха предвидени за лекарства, които са изключение от общия механизъм за даване на отстъпки. Средствата за това изключение бяха в размер на 99,9 млн. лв. От ГЕРБ обаче оттеглиха този текст и това наложи преразпределянето на парите. 68 млн. лв отидоха за лекарствени продукти, медицински изделия и диетични храни за специализирани медицинсски грижи и за домашно лечение на територията на страната. 31, 9 млн. лв. бяха разпраделени за лекарствени продукти за лечение на злокачествени заболявания и лекарствени продукти при животозасращаващи кръвоизливи и спешни оперативни и инвазивни интервенции при пациенти с вродени коагулопатии, в условията на болничната медицинска помощ, които НЗОК заплаща извън стойността на оказваните медицински услуги.  \r\n \r\nДепутатите решиха започналото лечение на онкологично и онкохемалогични заболявания преди навършване на 18-годишна възраст  да продължи да се заплаща до приключането му. Промените са заложени в преходни и заключителни разпоредби на Закона за здравето. От БСП предлагаха лечението на децата да продължи в същото болнично заведение, в което е започнало. Предложението на опозицията бе отхвърлено. \r\n \r\nНародните представители запазиха размерът на 8 % здравна вноска.  \r\nЗаконът за бюджета на НЗОК влиза в сила от 1 януари 2020 г.  \r\nДеница КИТАНОВА", "date": "2019.12.03", "title": "Парламентът прие на второ четене Закона за бюджета на НЗОК за 2020 г."}
{"url": "http://www.focus-news.net/news/2019/12/03/2725781/kmetat-yordanka-fandakova-shte-proveri-montiraneto-na-parviya-ot-novite-filtri-na-komini-na-4-dekemvri.html", "text": "Кметът Йорданка Фандъкова ще провери монтирането на първия от новите филтри на комини на 4 декември от 13.00 часа. Това съобщиха от пресцентъра на  Столична община . Предстои монтиране на 150 филтри за комини на отоплителни устройства на домакинства с цел ограничаване на замърсяването от битовото отопление.  Събитието ще се проведе на бул.“Възкресение“ 29, район „Красна поляна“.", "date": "2019.12.03", "title": "Кметът Йорданка Фандъкова ще провери монтирането на първия от новите филтри на комини на 4 декември"}
{"url": "http://www.focus-news.net/news/2019/12/03/2725766/rossiyskaya-gazeta-putin-smyata-che-razshiryavaneto-na-nato-kam-granitsite-na-rusiya-predstavlyava-zaplaha-za-stranata.html", "text": "Разширяването на НАТО към границите на Русия е една от потенциалните заплахи за безопасността на страната. Това заяви руският президент Владимир Путин по време на военно съвещание в град Сочи, пише московското издание  “Российская газета“ . \r\n \r\nТой обърна внимание на това, че на 3 и 4 декември в Лондон се състои среща от високо равнище на НАТО, посветена на 70 годишнината от формирането на Алианса. Путин напомни за историческия контекст, в който организацията е създадена – за противодействието на СССР. Но в условия, в които СССР и Варшавският договор вече не съществуват, НАТО продължава да се разширява, подчерта президентът. \r\n \r\nТой добави, че Алиансът е основан от 12 страни-членки, сега от него са част 29 държави, „а общите военни разходи на страните от НАТО представляват около 70% от общите харчове за отбрана на света“.  \r\n \r\n„Днес трябва да изхождаме от факта, че разширяването на НАТО, развитието на военната му инфраструктура в близост до руските граници, е една от потенциалните заплахи за сигурността на страната ни\", подчерта президентът. \r\n \r\nБлокирането на стереотипите на мислене през последните години не може да бъде добър инструмент за намиране и вземане на ефективни решения, смята президентът. Той  припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните въоръжени конфликти, и опасността от неконтролирано разпространение на оръжия за масово унищожение. \r\n \r\n„След 2008 г. обаче нашето сътрудничество всъщност беше ограничено\", добави държавният глава. Според него „Алиансът е действал срещу Русия неправилно, ако не грубо“, без да отчита интересите на Москва. \r\n \r\n  Теодор Пенев", "date": "2019.12.03", "title": "„Российская газета“: Путин смята, че разширяването на НАТО към границите на Русия представлява заплаха за страната"}
{"url": "http://www.focus-news.net/news/2019/12/03/2725768/st-kom-yordan-rogachev-odmvr-plovdiv-semeystvoto-ot-plovdiv-iztochvalo-noi-chrez-izvarshvane-na-pensionni-uslugi-e-bilo-zadarzhano-sled-mnozhestvo-zhalbi-na-fizicheski-litsa.html", "text": "Семейството от Пловдив, източвало НОИ чрез извършване на пенсионни услуги, е било задържано след множество жалби на физически лица и по информация от Териториалната дирекция на Осигурителния институт. Това съобщи на брифинг директорът на ОДМВР - Пловдив старши комисар Йордан Рогачев, предаде репортер на  Радио „Фокус” - Пловдив . Рогачев уточни, че при вчерашната акция са били претърсени 6 адреса, при което са били иззети празни бланки, печати, трудови книжки и 7900 лева. В мазето на обвиняемите са били открити и 169 пенсионни преписки, които са били наводнени, както и нови такива. \r\n \r\n62-годишната жена, която е в основата на измамата, е бивша служителка на НОИ. Тя е работила там от 1985 година, а през 1992 година бива уволнена, като през 1994 година съдът я връща отново. Повечето от пострадалите са водили дела с НОИ, след като не са получавали очакваната пенсия.  \r\n \r\nДиректорът на полицията в Пловдив Йордан Рогачев каза още, че през 2013 година е имало заявена кражба на 116 преписки от НОИ, като всички изчезнали досиета  са били под контрола на обвиняемата. Освен това е установено, че нито едно от ощетените лица не е участвало доброволно в схемата. Тепърва ще се идентифицират досиетата, открити в мазето на семейството, тъй като те са унищожени от водата.  \r\n \r\nЗа това престъпление Законът предвижда от 1 до 8 години лишаване от свобода и конфискация на имуществото им.  \r\n \r\nЦветана ТОНЧЕВА", "date": "2019.12.03", "title": "Ст. ком. Йордан Рогачев, ОДМВР - Пловдив: Семейството от Пловдив, източвало НОИ чрез извършване на пенсионни услуги, е било задържано след множество жалби на физически лица"}
{"url": "http://www.focus-news.net/news/2019/12/03/2725782/merkite-po-ohrana-na-obshtestveniyat-red-po-vreme-na-macha-arda-tsska-shte-predstavi-na-brifing-oblastnata-direktsiya-na-mvr-kardzhali.html", "text": "На 4 декември 2019 г. от 11 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА. Това съобщиха от   ОДМВР-Кърджали  . На 5 декември “червените” ще гостуват на пълен стадион в Кърджали в 1/8-финал за Купата на България. Мачът се очертава като ключов за двата тима за сезона, тъй като при сериозно изоставане в първенството, “Армейците” не могат да си позволят гаф и в другия турнир. 3 дни по-късно Арда-Кърджали ще играе отново с ЦСКА-София на стадион “Локомотив” в Пловдив в сблъсък от 19-ия кръг на efbet Лига.", "date": "2019.12.03", "title": "Мерките по охрана на общественият ред по време на мача Арда – ЦСКА ще представи на брифинг Областната дирекция на МВР-Кърджали"}
{"url": "http://www.focus-news.net/news/2019/12/03/2725783/afp-tramp-zayavi-che-e-vazmozhno-targovskiyat-spor-s-frantsiya-da-bade-reshen.html", "text": "Президентът на САЩ Доналд Тръмп заяви, че би трябвало да е възможно бързо да бъде решен търговският спор с Франция, предава  AFP . \r\n \r\n„Правим много търговия с Франция и имаме малък спор“, каза той малко преди да проведе разговор с президента на страната Еманюел Макрон в кулоарите на срещата от високо равнище на НАТО в Лондон. \r\n \r\n„Смятам, че ние вероятно ще можем да решим въпроса, но имаме много големи търговски взаимоотношения и съм сигурен, че в кратък срок от време нещата ще изглеждат по-розови“, добави президентът.  \r\n \r\n \r\n  Теодор Пенев", "date": "2019.12.03", "title": "AFP: Тръмп заяви, че е възможно търговският спор с Франция да бъде решен"}
{"url": "http://www.focus-news.net/news/2019/12/03/2725785/mokar-snyag-vali-v-blagoevgrad-patnite-nastilki-sa-mokri-i-hlazgavi.html", "text": "Мокър сняг вали в Благоевград, пътните настилки са мокри и хлъзгави, предаде репортер на  Радио „Фокус“ – Пирин . Шофьорите е необходимо да карат с повишено внимание, съобразявайки се с метеорологичната обстановка, за да бъдат избегнати инциденти и проблеми в движението. \r\n \r\nВ края на деня трафикът е натоварено по централните улици и булеварди. Колони от автомобили се образуват по булевардите „Васил Левски“, „Св. св. Кирил и Методий“ и „Димитър Солунски“, също и по улиците „Славянска“ и „14-ти полк“. \r\n \r\nПрез деня няма регистрирани тежки пътни инциденти. Светофарните уредби са в изправност. Градският транспорт се движи по разписание и без отклонения от редовния си маршрут. \r\n \r\nЛивия НИНОВА", "date": "2019.12.03", "title": "Мокър сняг вали в Благоевград, пътните настилки са мокри и хлъзгави"}
{"url": "http://www.focus-news.net/news/2019/12/03/2725784/grizhata-za-okolnata-sreda-i-klimata-e-vav-fokusa-na-novata-osp.html", "text": "Една от основните цели на ОСП 2021-2027 г. е грижата за околната среда и климата. Това стана ясно по време на официалното представяне на SWOT анализа за околна среда и климат, изготвен от Аграрния университет в Пловдив, съобщиха от пресцентъра на   Министерството на земеделието, храните и горите . Това е вторият анализ, необходим за подготовката на Стратегическия план за новата ОСП. На представянето му пред бранша и заинтересованите страни в Аграрния университет в Пловдив присъстваха заместник-министърът на земеделието, храните и горите Вергиния Кръстева, ръководителят на координационна група за изготвяне на Стратегически план за ОСП към МЗХГ Мария Христова и Георги Ралчев, служител от Постоянното представителство на България в Брюксел, както и експерти и директори на дирекции от Министерството.  \r\n \r\nПроф. д-р Владислав Попов, ръководител на експертната група, изготвила анализа, представи данните по специфичните цели, заложени в регламента за новата ОСП, отнасящи се до околна среда и климат. Сред тях са приносът за смекчаване на последиците от изменението на климата и за адаптация към него, както и за устойчивата енергия, насърчаване на устойчиво развитие и ефективно управление на природните ресурси като вода, почва и въздух. Друга цел е защита на биоразнообразието, подобряване на екосистемните услуги и опазване на местообитанията и ландшафта, както и устойчиво горско стопанство. \r\n \r\nПо време на представянето стана ясно, че сред основните теми на дебат сред държавите-членки е и новата зелена архитектура. В стратегическите си планове те трябва да включат система от условия, при която се налага изисквания за земеделските производители, които получават директни плащания - т.нар. условност. Държавите-членки трябва да гарантират, че всички земеделски площи, включително земята, която вече не се използва за производствени цели, се поддържат в добро екологично състояние. Предварителните условия са разписани като неразделна част от бъдещата рамка на ОСП и компилират в себе си досега прилаганите „зелени изисквания“ и системата за кръстосано съответствие  изградена от стандарти и изисквания.  \r\n \r\nАнгажимент на страната ни е да създаде доброволни еко-схеми за земеделските производители, които трябва да бъдат напълно координирани с други интервенции и да са научно обосновани. Те трябва да  включват стимули и възнаграждения за предоставяне на обществени ползи чрез селскостопански практики, благоприятни за околната среда и климата или като компенсация за въвеждането на тези практики. Еко-схемите и ангажиментите за управление трябва да надхвърлят задължителните изисквания, които вече са предписани от системата за условност. \r\n \r\nНа събитието активно участие взеха и асоциациите от земеделския бранш. Те представиха добри земеделски екологични практики, които са свързани с по-устойчиво екологосъобразно земеделие за всеки от секторите на селското стопанство.", "date": "2019.12.03", "title": "Грижата за околната среда и климата е във фокуса на новата ОСП"}
{"url": "http://www.focus-news.net/news/2019/12/03/2725788/snyag-vali-na-prohodite-pamporovo-i-rozhen-25-mashini-obrabotvat-patishtata-v-oblastta.html", "text": "Сняг вали на проходите Пампорово и Рожен. Това съобщи за   Радио „Фокус“ – Смолян  дежурният в Областно пътно управление – Смолян. Пътните настилки в областта се обработват от 25 машини заради очаквани заледявания през нощта. Няма въведени ограничения по пътищата в областта, засега единствено през прохода „Пампорово“ целогодишно е забранено движението на автомобили над 3,5 тона.   \r\n \r\nДо 6 декември от 7.00 до 19.00 е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента.  \r\n \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\n \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки са мокри, вали слаб дъжд. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.12.03", "title": "Сняг вали на проходите Пампорово и Рожен, 25 машини обработват пътищата в областта"}
{"url": "http://www.focus-news.net/news/2019/12/03/2725791/toplofikatsiya-sofiya-shte-uchastva-samostoyatelno-na-balgarskata-nezavisima-energiyna-borsa-prez-2020-g.html", "text": "„Топлофикация София“ ЕАД ще участва самостоятелно на Българската независима енергийна борса (БНЕБ) през 2020 г. Това съобщиха от пресцентъра на  дружеството . \r\n \r\nСъгласно приетата през юли 2019 г. от Столичния общински съвет стратегия за финансова стабилизация и технологично обновление на „Топлофикация София“ ЕАД, топлофикационното дружество извърши необходимата подготовка за самостоятелно участие на българския електроенергиен пазар. В тази връзка Управителният съвет на дружеството утвърди изискванията за провеждане на процедура за избор на координатор на стандартна балансираща група и Вътрешни правила за участие на Българската независима енергийна борса. Двата документа ще бъдат достъпни на сайта на столичната Топлофикация -  , в рубриката „Законодателна рамка“.  \r\n \r\nСъгласно изискванията на чл. 91 от Закона за енергетиката и чл. 56, ал. 19 от Правилата за търговия с електрическа енергия (ПТЕЕ), „Топлофикация София“ ЕАД, в качеството си на производител на електрическа енергия от високоефективно комбинирано производство следва да избере  фирма - координатор на стандартна балансираща група. Фирмите-координатори на балансиращи групи са посочени в публичния регистър на Комисията за енергийно и водно регулиране и те ще бъдат поканени да представят оферти, като по този начин ще бъде осигурена възможност за напълно прозрачен и максимално изгоден за дружеството избор.  \r\n \r\nУправителният съвет на „Топлофикация София“ ЕАД взе решение и за самостоятелно участие на компанията на „Българската независима енергийна борса /БНЕБ/през 2020 г. С оглед максимално ефективната позиция на дружеството по отношение реализирането на произвежданата собствена електрическа енергия, са заложени следните условия: избор на пазарен сегмент за  продажба през БНЕБ на електрическа енергия; анализ на финансовият риск, произхождащ от продажба на произведената електрическа енергия и риска от липса на купувач и невъзможност за реализация на количествата и най-важното  - възможност за авансово плащане по двустранни договори за продажбата на енергия  \r\n \r\nУтвърдената Процедура за избор на координатор на стандартна балансираща група и Вътрешни правила за избор на купувач на произведената от дружеството нетна активна електрическа енергия осигуряват пълната прозрачност при реализирането на една важна дейност, от която зависят производствената и финансова стабилност на „Топлофикация София“.", "date": "2019.12.03", "title": "„Топлофикация София“ ще участва самостоятелно на Българската независима енергийна борса през 2020 г."}
{"url": "http://www.focus-news.net/news/2019/12/03/2725790/slabi-valezhi-ot-mokar-snyag-ima-na-teritoriyata-na-oblast-kyustendil-patnite-nastilki-sa-mokri.html", "text": "Слаби валежи от мокър сняг има на територията на област Кюстендил, пътните настилки са мокри. Това съобщи за  Радио „Фокус” – Кюстендил   дежурният в Областно пътно управление – Кюстендил.  \r\n \r\nВодачите на моторни превозни средства трябва да се движат със скорост, съобразена с пътните условия. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.  \r\n \r\nВенцеслав ИЛЧЕВ", "date": "2019.12.03", "title": "Слаби валежи от мокър сняг има на територията на област Кюстендил, пътните настилки са мокри"}
{"url": "http://www.focus-news.net/news/2019/12/03/2725786/2-sm-e-snezhnata-pokrivka-vav-veliko-tarnovo-patnite-nastilki-v-oblastta-sa-mokri.html", "text": "2 см е снежната покривка във Велико Търново, предаде репортер на  Радио \"Фокус\" - Велико Търново . Пътните настилки в областта са мокри, към този момент снеговалежът е спрял. \r\n \r\nНатоварен е трафикът по улица „Магистрална“ във Велико Търново. Интензивно е движението и в района на пътен възел „Качица“,  Южен пътен възел и по „Беляковско шосе“. Екипи на полицията следят за правилното протичане на движението. Патрули има на входовете и изходите на града. \r\n \r\nОтворен за движение е Прохода на Републиката, но там все още е в сила предупреждението за опасност от падащи камъни. \r\n \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на следващата година. \r\n \r\nРени АТАНАСОВА", "date": "2019.12.03", "title": "2 см е снежната покривка във Велико Търново, пътните настилки в областта са мокри"}
{"url": "http://www.focus-news.net/news/2019/12/03/2725794/vazstanoveno-e-dvizhenieto-po-pat-i-1-montana-vidin-v-uchastaka-vinishte-smolyanovtsi-pri-km-85.html", "text": "Възстановено е движението по път I-1 Монтана - Видин в участъка Винище - Смоляновци при км 85. Това съобщиха от пресцентъра на  Агенция „Пътна инфраструктура“ .", "date": "2019.12.03", "title": "Възстановено е движението по път I-1 Монтана - Видин в участъка Винище - Смоляновци при км 85"}
{"url": "http://www.focus-news.net/news/2019/12/03/2725787/ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo-zaradi-namalen-gabarit-na-patnoto-platno.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното платно при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 30 юни 2020 г.  \r\n \r\nВремето в Габровска област е облачно. Настилките са мокри, но нормално проходими. Трафикът е интензивен, като по-натоварено е движението  по главните пътища в региона. Засилен е автомобилопотокът и в прохода Шипка, където все още е в сила забраната за товарни автомобили над 12 тона. Нови въведени ограничения за изминалото денонощие няма. Не са регистрирани и тежки инциденти.  \r\n \r\nСвлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\n \r\nРени АТАНАСОВА", "date": "2019.12.03", "title": "Не се допуска преминаване на ТИР-ове над 10 тона по пътя между Крамолин и Велико Търново заради намален габарит на пътното платно"}
{"url": "http://www.focus-news.net/news/2019/12/03/2725795/mezhdunarodniyat-den-na-horata-s-uvrezhdaniya-beshe-otbelyazan-v-kyustendil.html", "text": "Международният ден на хората с увреждания беше отбелязан в Кюстендил, предаде репортер на  Радио „Фокус” – Кюстендил . Събитието се проведе в залата на парк-хотел „Кюстендил”. „За пореден път честваме този ден, но тази година ние честваме и 30 години от създаването на Съюза на инвалидите в България, а това е много важно за нас. Хората се радват, посещават нашия клуб. Нашата организация в Кюстендил наброява 450 души”, каза Валентина Симеонова, председател на Съюза на хората с увреждания в Кюстендил.  \r\n \r\nПо думите й на територията на общината има и три клуба в селата – Шишковци, Пиперков чифлик и Слокощица. „Проблемите за хората с увреждания не са малко. Социалните дейности в Кюстендил се преместиха далеч от нас, няма достъпна среда там.  \r\n \r\nНеобходимо е качване на стълби и имаме молба към ръководството на социалните дейности”, каза Симеонова. По думите й хората споделят своите проблеми и се търси решение. „Привлякохме много млади хора, на тях подсигурихме работни места, макар и по програми. Имахме и предложения от частния бизнес”, каза Симеонова.  \r\nВенцеслав ИЛЧЕВ", "date": "2019.12.03", "title": "Международният ден на хората с увреждания беше отбелязан в Кюстендил"}
{"url": "http://www.focus-news.net/news/2019/12/03/2725778/balgarskite-evrodeputati-postignaha-poredna-pobeda-sreshtu-zelenite-ekolozi.html", "text": "На редовното заседание на комисията по петиции вчера в Европейския парламент беше затворена петицията за спиране на строежа на автомагистрала „Струма“ в районa на Кресненското дефиле. Пагубната за развитието на регионa петиция, внесена от поредните „еколози“, целящи спирането на важни инфраструктурни проекти в България, беше затворена с общите усилия на българските представители в ЕП. Това съобщиха от пресцентъра на  ПП ГЕРБ . \r\n \r\nЕвродепутатите Андрей Новаков, Ангел Джамбазки, Андрей Слабаков Илхан Кючюк, Емил Радев и Александър Йорданов се изказаха в защита на проекта за автомагистрала „Струма“. Те подчертаха неговата важност за развитието не само за района на Югозападна България, но и за икономиката на цялата страна- тъй като той представлява част  от изграждането на европейския коридор № 4, свързващ  гр. Хамбург, Германия с гр. Солун, Гърция.   \r\n \r\nСлед сериозен дебат и добре обосновани аргументи против петицията, тя бе обявена за затворена.  \r\n \r\nПетицията беше внесена от група „еколози“ и целеше маршрутът на предвидената автомагистрала „Струма“ да бъде променен, за да се опази флората и фауната в района на Кресненското дефиле. Отхвърлянето на петицията предоставя възможност на българската държава да продължи изграждането на изключително важния инфраструктурен проект, който да осигури по - безопасно пътуване на всички, преминаващи този опасен пътен възел.", "date": "2019.12.03", "title": "Българските евродепутати постигнаха поредна победа срещу „зелените еколози“"}
{"url": "http://www.focus-news.net/news/2019/12/03/2725793/d-r-daniela-daritkova-gerb-v-byudzheta-na-nzok-ima-400-mln-lv-poveche-za-zdravnoosiguritelni-plashtaniya-koeto-dava-vazmozhnost-reformata-da-se-osashtestvi.html", "text": "В бюджета на НЗОК има 400 млн. лв. повече за здравноосигурителни плащания, което дава възможност реформата да се осъществи. Това каза председателят на Здравна комисия и на ПГ на ГЕРБ д-р Даниела Дариткова пред журналисти след като приеха бюджета на НЗОК за 2020 г., предаде репортер на  Агенция \"Фокус\" . \r\n\"В бюджета на НЗОК има 400 млн. лв. повече за здравноосигурителни плащания. Това дава възможност сега преговорите с БЛС да започнат по темата цени и обеми, съдържание на клинични пътеки, цени на клинични пътеки, цени на дейности в извънболничната медицинска помощ. Този увеличен бюджет дава възможност реформата да се осъществи от гледна точка на съсловните организации\", каза д-р Дариткова.  \r\n \r\nТя посочи, че промяната от първоначално внесеният бюджет е, че са предвидили 6 млн. лв. повече за плащания за първична извънболнична медицинска помощ, 3 млн. повече за специализирана извънболнична медицинска помощ и толкова за изследвания в извънболничната медицинска помощ. Смятам, че една такава рамка на бюджета дава възможност да се направят и подобрения. Винаги сме твърдяли, че реформата в сферата на здравеопазването трябва да бъде нереволюционна, а поетапна. Смятам, че следващата година ще имаме една гарантирана финансова устойчивост на системата на здравноосигурителните плащания\", каза още д-р Дариткова.  \r\n \r\nПо отношение на парите за лечение на българите в чужбина, , д-р Дариткова обясни, че ръководството на НЗОК е провела преговори с чуждите каси. \"Доста голяма част от средствата, които бяха дължими се плануваха и бяха изплатени през тази година. Така че за следващата година, тези средства за в рамките на очакваните параметри за такъв разход. Като председател на Комисията по здравеопазване очаквам и предложение от ръководството на НЗОК за оптимизиране на механизмите, по които български здравноосигурени граждани попадат за лечение в чужди лечебни заведения. Там смятам, че наистина има какво да се желае. Това трябва да се случва само когато дадена медицинска помощ не може да се осъществи на територията на България. В случаите, когато е по спешност, тогава може да се осигури плащане впоследствие. Имаме обещание от ръководството на Касата, че ще има предложения в тази посока\", допълни още д-р Даниела Дариткова.  \r\nДеница КИТАНОВА", "date": "2019.12.03", "title": "Д-р Даниела Дариткова, ГЕРБ: В бюджета на НЗОК има 400 млн. лв. повече за здравноосигурителни плащания, което дава възможност реформата да се осъществи"}
{"url": "http://www.focus-news.net/news/2019/12/03/2725801/aktsenti-v-sutreshniya-blok-dobro-utro-balgariya-na-radio-fokus.html", "text": "Българската агенция по безопасност на храните започна проверки за качеството на рибата в навечерието на празника Никулден. За какво трябва да бъдем внимателни и какви са съветите на Агенцията към потребителите? За това разговаряме в сутрешния блок  „Добро утро, България“   на  Радио „Фокус“  с д-р Галя Викьова, началник отдел \"Контрол на храните\" в БАБХ – София – град. \r\n \r\n„Топлофикация София“ ЕАД ще участва самостоятелно на Българската независима енергийна борса /БНЕБ/ през 2020 г. До какво ще доведе това? Как ще повлияе както на Дружеството, така и на потребителите? Отговорите на тези въпроси ще научим от инж. Валентин Терзийски, член на надзорния съвет на „Топлофикация София“ ЕАД. \r\n \r\nСлед вчерашното изслушване на Сотир Цацаров и Симеон Найденов за поста председател на КПКОНПИ – концепциите ще отговарят ли на реалностите? Ще чуем анализа на адвокат Емануил Йорданов, министър на вътрешните работи в периода 1999-2001. \r\n \r\nПреди коледно-новогодишните празници ще се насочим към Добрич, за да разберем как върви подготовката им там и с какви инициативи ще зарадва Общината жителите на града. Наш гост ще бъде д-р Емилия Баева, зам.-кмет \"Хуманитарни дейности\" в Община Добрич. \r\n \r\nСъветът по наркотични вещества в Благоевград, съвместно с Православния информационен център започнаха кампания за събиране на дълготрайни, пакетирани храни за семейства в нужда под мотото: „Приятели, наши връстници, гладуват. Да спрем това!“. Повече за инициативата ще чуем от интервюто на колегата от Радио „Фокус“ – Пирин Ливия Нинова с д-р Теменужка Любенова, председател на съвета. \r\n \r\n Тези и още теми – в „Добро утро, България” от 06.00 до 10.00 часа на 4 декември, с водещ Веселка Иванова.", "date": "2019.12.03", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2019/12/03/2725797/d-r-daniela-daritkova-gerb-sled-prerazpredelenieto-na-100-mln-lv-v-byudzheta-na-nzok-za-lekarstva-i-za-tyah-shte-se-dalzhat-otstapki.html", "text": "След преразпределението на 100 млн. лв. в бюджета на НЗОК за лекарства и за тях ще се дължат отстъпки. Това каза председателят на ПГ на ГЕРБ и на Здравна комисия д-р Даниела Дариткова пред журналисти за бюджета на НЗОК за следващата година, предаде  репортер на  Агенция \"Фокус\" .  \r\n \r\n\"Имаше дълбоко неразбиране на предложенията, които бяха направени от страна на НЗОК. Това, което се получи накрая като рамка на бюджета за лекарствени продукти в хуманната медицина. Чрез Закона за бюджета на Касата се промени Законът за здравното осигуряване и се разписа механизъм, по който притежателите на разрешителни за употреба - фармацевтичните фирми, ще връщат средства над рамката на бюджета, за която те се договорят с НЗОК. Това е много важен механизъм, който досега функицонираше на ниво подзаконов нормативен акт - наредба, сега го записваме в Закон, защото за нас е много важно да нямаме ексесивен ръст на разходите за лекарства. От друга страна да имаме и възможност достъпът на българските граждани до всички лекарствени продукти да бъде гарантиран. В първоначалния вариант на бюджета се беше предвидило едно изключение за лекарства по списък, които трябваше да се определят от Надзорния съвет на касата. Ние преценихме, че подобно изключение ще създаде лоша практика и е по-добре тези 100 млн. лв., които бяха предвидени за тези изключения да се запишат в рамките на отделните разходи за лекарствени продукти за домашно лечение, за лечение в онкологията и за лечение по протокол. Ние ги разпределихме в рамките на параметрите, които са постигнати през тази година. По този начин даже и върху тези 100 млн. ще се дължат отстъпки. Ще имаме още повече възможности за лекарствени продукти за българските граждани\", каза още д-р Дариткова.  \r\n \r\nД-р Дариткова коментира и отхвърленото предложение на БСП лекарствата за децата до 14-годишна възраст да бъдат безплатни. \"Това предложение не беше добре формулирано. Децата, които са с тежки заболявания - захарен диабет, епилепсия, получават безплатни лекарства. Това, което фиксираха колегите - сиропите за кашлица, от една страна те не фигурират в позитивния списък, от друга страна повечето от тях са хранителни добавки. Изобщо тук в Закона за бюджета на Касата не се визираха тези продукти\", каза д-р Дариткова. Тя определи предложението на БСП като популистка акция без нормативна логика.  \r\n \r\n\"Смятам, че е много по-важно, че българските деца имат достъп до профилактика, до педиатър без лимит и възможността за лечение трябва да се оставя на последно място. Българските деца с тежки заболявания имат гарантиран достъп до лечение. Дори накрая направихме една поправка в Закона за лечебните заведения, която дава възможност на децата с тежки онкохематологични заболявания, които са започнали своите лечения, да го продължат след навършване на 18-годишна възраст\", допълни още д-р Дариткова.  \r\nДеница КИТАНОВА", "date": "2019.12.03", "title": "Д-р Даниела Дариткова, ГЕРБ: След преразпределението на 100 млн. лв. в бюджета на НЗОК за лекарства и за тях ще се дължат отстъпки"}
{"url": "http://www.focus-news.net/news/2019/12/03/2725789/slab-snyag-vali-vav-visokoplaninskite-uchastatsi-v-oblast-blagoevgrad.html", "text": "Слаб сняг вали във високопланинските участъци в област Благоевград. Това съобщи за  Радио „Фокус“ - Пирин  дежурният служител в Областно пътно управление – Благоевград.  \r\nКъм момента преваляванията са предимно в района на проходите Предел и Папаз Чаир. Дежурният служител уточни, че валежите са слаби и не се образува снежна покривка. Въпреки това пътните настилки са мокри и хлъзгави, затова водачите се призовават да се съобразяват с метеорологичната обстановка и да бъдат внимателни.  \r\n \r\nПрез целия зимен сезон има повишена опасност от падащи камъни в Кресненското дефиле и на проходите Предел и Папаз Чаир. Той подчерта, че са в готовност да реагират при натрупване на снежна почивка.  \r\nВ оперативните бази има достатъчна наличност на почистваща техника и препарати за третиране на пътната настилка, съобразно предварителния план, който е изготвен.  \r\n \r\nТрафикът е натоварен по автомагистрала „Струма“, главен път Е-79 и второкласен път Симитли – Гоце Делчев. Няма регистрирани пътни инциденти.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nЛивия НИНОВА", "date": "2019.12.03", "title": "Слаб сняг вали във високопланинските участъци в област Благоевград"}
{"url": "http://www.focus-news.net/news/2019/12/03/2725800/evdokiya-asenova-bsp-v-byudzhet-2020-sa-predvideni-poveche-sredstva-za-zdraveopazvane-no-ne-e-yasno-dali-tova-shte-podobri-kachestvoto-na-zdravnata-usluga.html", "text": "В Бюджет 2020 са предвидени  повече средства за здравеопазване, но не е ясно дали това ще подобри качеството на здравната услуга. Това каза Евдокия Асенова, народен представител от ПГ на БСП за България, в интервю за предаването „Перничани – потомците на Кракра“ на Радио „Фокус“. Асенова уточни, че БСП не подкрепя бюджета за следващата година заради диаметрално различни политики с управляващите по теми като здравеопазване, образование и социална политика.  \r\n \r\n„Ние имаме алтернативен бюджет, в който сме предложили наши решения, виждания, свързани с развитието на три основни сектора – това са публичните финанси, социалната политика и здравеопазването“, добави народният представител. \r\n \r\nЕвдокия Асенова каза още, че е крайно време болниците да не бъдат търговски дружества. Тя уточни, че от години се говори и за децентрализация на общинските бюджети, но това така и не се случва.  \r\n \r\n„Ние имаме предложения в тази посока, които биха помогнали на бюджетите на общините. Едното е да освободим 1/5 -та от  приходите от данъка върху доходите на физически лица да остава в общината. Тоест, всеки да знае, че част от парите, които внася, ще останат в общината, в която живее и ще бъдат използвани за благоустрояване“, допълни Асенова. \r\n \r\nТя подчерта, че бюджетът на държавата е основната разграничителна линия по провеждането на политики и поради тази причина е невъзможно леви формации да го подкрепят.  \r\n \r\nРосица АНГЕЛОВА", "date": "2019.12.03", "title": "Евдокия Асенова, БСП: В Бюджет 2020 са предвидени  повече средства за здравеопазване, но не е ясно дали това ще подобри качеството на здравната услуга"}
{"url": "http://www.focus-news.net/news/2019/12/03/2725818/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Трафикът е силно интензивен на изход за товарни автомобили на границата с Турция на ГКПП „Капитан Андреево“  и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На границата с Гърция на ГКПП „Кулата“ трафикът е  интензивен на товарни автомобили. Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата със Сърбия на ГКПП „Калотина“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.12.03", "title": "ГД „Гранична полиция“: Трафикът е силно интензивен на изход за товарни автомобили на ГКПП „Капитан Андреево“  и ГКПП „Лесово“"}
{"url": "http://www.focus-news.net/news/2019/12/03/2725798/ministar-krasimir-valchev-ubeden-sam-che-denitsa-sacheva-shte-se-spravi-dobre-kato-ministar-na-truda-i-sotsialnata-politika.html", "text": "Убеден съм, че Деница Сачева ще се справи добре като министър на труда и социалната политика. Това каза министърът на образованието и науката Красимир Вълчев в интервю за предаването „Лице в лице“ по  бТВ . Тя има много качества и широка компетентност. Със сигурност ще динамизира част от процесите в Министерството, защото тя е такъв човек“, посочи Вълчев. По думите му тя има подготвеност и богат опит и е подготвена за тази работа. „Ще ни липсва в Министерството на образованието и науката. Радвам се за нея“, добави Вълчев.  \r\n \r\n„Сачева никога с нищо не е заявявала позиции в подкрепа на джендър идеологията. Тя днес ясно заяви, че не е поддръжник на джендър идеологията и че за нея семействата са от мъж и жена“, каза още министърът.", "date": "2019.12.03", "title": "Министър Красимир Вълчев: Убеден съм, че Деница Сачева ще се справи добре като министър на труда и социалната политика"}
{"url": "http://www.focus-news.net/news/2019/12/03/2725819/tass-rusiya-razrabotva-sistema-za-izstrelvane-na-yadreno-orazhie-na-koyato-sasht-nyama-analog.html", "text": "В момента Русия разработва нови системи за изстрелване на ядрено оръжие, на които САЩ нямат аналози, предава  TACC . Това изявление направи помощник-държавният секретар на САЩ по въпросите на международната сигурност и неразпространение на ядрено оръжие Кристофър Форд, изказвайки се пред Комитета по външните работи в американския сенат.  \r\n \r\n\"Русия в момента разработва изключителна нова серия от ядрени системи, на която Вашингтон няма аналози\", заяви дипломатът по време на изслушване в комисията по политиката на САЩ спрямо Русия. Той посочи като пример ракетната система „Сармат“, както и автоматизирана подводница, оборудвана със собствена мини-атомна електроцентрала. Форд посочи за пример и ракетата „Буревестник“. \r\n \r\nРС-28 \"Сармат\" е нова руска ракетна система, изстрелвана от подземни бункери, работеща с тежка междуконтинентална балистична ракета. \r\n \r\n \r\n \r\n \r\n  Теодор Пенев", "date": "2019.12.03", "title": "ТАСС: Русия разработва система за изстрелване на ядрено оръжие, на която САЩ няма аналог"}
{"url": "http://www.focus-news.net/news/2019/12/03/2725792/london-evening-standard-boris-dzhonsan-obvini-dzheremi-korbin-che-se-sayuzyava-s-vragovete-na-velikobritaniya.html", "text": "Премиерът на Великобритания Борис Джонсън обвини лидера на опозиционната Лейбъристка партия Джереми Корбин, че „се съюзява с враговете“ на страната, в деня, в който започва срещата от високо равнище на НАТО в столицата на Обединеното кралство, пише вестник  London Evening Standard . \r\n \r\nПремиерът осъди своя политически противник, заради подхода на Корбин спрямо НАТО. Алиансът отбелязва 70-годишнината си в срещата от високо равнище в Лондон, която ще продължи два дни.  \r\nДжонсън заяви, че най-близките съюзници на Великобритания са „много нервни“ спрямо перспективата Корбин да бъде избран за министър-председател в изборите в страната, които ще се проведат на 12 декември и го обвини в наивност, във връзка с риска от тероризъм, пред който Обединеното кралство е изправено. \r\n \r\nТой дори предположи, че близки съюзници на Великобритания, като САЩ, Канада, Австралия и Нова Зеландия може да престанат да си сътрудничат с Лондон, ако Корбин стане премиер.  \r\n \r\n„Всеки път, когато му се отвори възможност, той се съюзява с нашите врагове“, заяви Джонсън в интервю пред британски вестник.  \r\n„Много от нашите съюзници, включително „Петте очи“, са нервни във връзка с бъдещото ни сътрудничество“, добави той, като имаше предвид гореспоменатите държави.  \r\n \r\nГоворител на лейбъристите отвърна на коментарите на премиера, като от своя страна обвини управляващата Консервативна партия в това, че се опитва да „пази хората евтино“. \r\n“Джереми Корбин винаги взема правилните решения, в интерес на мира и сигурността у нас и в чужбина и ще направи всичко необходимо и ефективно, за да осигури безопасността на британците“, каза говорителят.  \r\n \r\n„Истинската сигурност не идва просто от силни закони и разузнаване, тя идва и от ефективни публични услуги, които имат нужното финансиране. Не можеш просто да държиш хората в безопасност евтино“, добави той. \r\nКоментарите на Джонсън бяха публикувани малко след като Доналд Тръмп кацна в Лондон за двудневната среща на НАТО. \r\n \r\nПремиерът продължи да се фокусира върху своите предизборни призиви за по-сериозни наказания за терористите с обещанието, че ще работи по този въпрос ако спечели изборите, въпреки критиките на семействата на загиналите при нападението на Лондонския мост.  \r\nТо беше извършено по-рано от Усман Хан, осъден и освободен за тероризъм, който наръга двама души и рани трима, преди да бъде застрелян от полицията в Лондон.  \r\n \r\nДжонсън заяви пред свои привърженици в Колчестър, че ако се върне на власт след изборите ще „спре ранното освобождаване и автоматичното пускане на свобода на сериозни и опасни престъпници и терористи“. \r\nРодителите на загиналите в атаката в Лондон обаче осъдиха политизирането на темата.  \r\n \r\nЛейбъристите се опитаха да поставят във фокуса си и визитата на американския президент Доналд Тръмп и възможната търговска сделка със САЩ след Брекзит, по време на посещението на държавния глава.  \r\nКорбин публикува свое писмо до Тръмп, в което иска от него гаранции за това, че преговорите между Лондон и Вашингтон няма да доведат до увеличаването на цените на лекарствата в страната.  \r\nТой заяви пред журналисти в свой предизборен митинг, че под администрацията на лейбъристите, няма да има търговско споразумение със САЩ, което би довело до това. \r\n \r\n„Аз давам ясно да се разбере, че няма да оставя нашите публични услуги да бъдат завзети от никой в чужбина“, добави той.  \r\nТози коментар идва малко след като бяха повдигнати въпроси, свързани с руската кампания за дезинформация, която много хора свързаха с доклада на лейбъристите, осъждащ търговското споразумение, което Джонсън и Тръмп планират.  \r\n \r\nНа своя пресконференция по-рано, опозиционната партия заяви, че доклада доказва, че има план британското здравеопазване да бъде „продадено“ на САЩ.  \r\n \r\n  Теодор Пенев", "date": "2019.12.03", "title": "London Evening Standard: Борис Джонсън обвини Джереми Корбин, че се „съюзява с враговете“ на Великобритания"}
{"url": "http://www.focus-news.net/news/2019/12/03/2725820/den-na-otvorenite-vrati-shte-se-provede-v-prevantivno-informatsionniyat-tsentar-na-obshtinskiya-savet-po-narkotichni-veshtestva-v-kardzhali.html", "text": "Ден на отворените врати ще има в Превантивно-информационният център на Общинския съвет по наркотични вещества-Кърджали на 4 декември, съобщи  председателя на ОЦНВ Сезгин Бекир . Центърът се намира в офиса на ПИЦ на бул. \"България\" №74, ет. 3, стая 309.  Гражданите ще могат да се запознаят с дейността на Превантивния център, с работата на ОСНВ и да получат информация относно въздействието на психоактивните вещества върху организма.", "date": "2019.12.03", "title": "Ден на отворените врати ще се проведе в Превантивно-информационният център на Общинския съвет по наркотични вещества в Кърджали"}
{"url": "http://www.focus-news.net/news/2019/12/03/2725823/dvudneven-obuchitelen-seminar-se-provede-v-simitli.html", "text": "Двудневен обучителен семинар на местни лидери по мерки от ОП „Региони в растеж“, организиран от Местна инициативна група „Струма – Симитли, Кресна и Струмяни“, се проведе в Симитли. Това съобщиха за  Радио „Фокус“ - Пирин  от екипа на проекта. Събитието се е състояло в края на месец ноември – 28 и 29 в сало на Народно читалище „Св. Климент Охридски“.  \r\n \r\nЦелта на обучението бе придобиване на знания относно подготовката и изпълнението на проекти, финансирани по мерки от ОПИК и ОПНОИР на СВОМР на МИГ „Струма”.  \r\n \r\nНа обучението участниците получиха подробни насоки и разяснения относно спецификата на всяка една от заложените в Стратегията мерки по ОПИК и ОПНОИР. Също така им бяха разяснени характеристиките и различните модели при кандидатстване към СВОМР.  \r\n \r\nУчастниците бяха запознати и с условията за подготовка на проектни предложения – попълване на формуляр за кандидатстване, обоснованост на разходите, избор на изпълнители, изготвяне на бюджет, определяне на допустими целеви групи, правила за минимални/държавни помощи, индикатори, попълване на декларации, изисквания към документите за кандидатстване и необходимите придружаващи общи и специфични документи, често допускани грешки и други.  \r\nЛивия НИНОВА", "date": "2019.12.03", "title": "Двудневен обучителен семинар се проведе в Симитли"}
{"url": "http://www.focus-news.net/news/2019/12/03/2725821/pavel-shopov-ataka-krayno-vreme-e-da-izpalnim-obeshtanieto-za-300-lv-minimalna-pensiya.html", "text": "Крайно време е да изпълним обещанието за 300 лв. минимална пенсия. Това каза народният представител от „Атака“ Павел Шопов по време на дебата за минималната пенсия, предаде репортер на  Агенция „Фокус“ .  „Уважаеми колеги, кога друг път, освен сега. Защо сега? Защото гласуваме третия бюджет в мандата на това Народно събрание. Остава четвъртия, но той  ще се отнася за два-три четири месеца на следващото събрание. Крайно време е да изпълним обещанието, което дадохме от „Обединени патриоти, за да влезем от властта. Това обещание беше артикулирано и  беше уточнено на 300 лв. Сега правим бюджте за към края на мандата. Съвсем логично е ние от „Атака“ да искаме минималната пенсия да бъде 300 лв.“, каза Шопов.  \r\nДеница КИТАНОВА", "date": "2019.12.03", "title": "Павел Шопов, „Атака“: Крайно време е да изпълним обещанието за 300 лв. минимална пенсия"}
{"url": "http://www.focus-news.net/news/2019/12/03/2725822/manol-genov-bsp-prizovavam-da-ne-razocharovame-izbiratelite-na-gerb-i-obedineni-patrioti-i-da-glasuvame-300-lv-minimalna-pensiya.html", "text": "Призовавам да не разочароваме избирателите на ГЕРБ и „Обединени патриоти“ и да гласуваме 300 лв. минимална пенсия. Това каза народният представител от ПГ на „БСПза България“ и член на Изпълнителното бюро на партията Манол Генов по време на дебата за минималната пенсия, предаде репортер на  Агенция „Фокус“ .  \r\nМанол Генов посочи, че Павел Шопов е бил много прав в изказването си, че е крайно време да се изпълни обещанието за минимална пенсия от 300 лв.   \r\n \r\n„Прав сте, че това е наистина последното гласуване в този мандат на пълен бюджет на това правителство. С онова обещание за 300 лв., с което господа управляващите, отново направиха няколко лупинга и превъртяха българския народ, може би ще вдигнете размера догодина, когато се гласува бюджетът за първите три месеца“, каза народният представител от БСП.  \r\n \r\nМанол Генов призова народните представители да продължат борбата и да не позволяват да се разочароват избирателите на управляващите.  \r\nДеница КИТАНОВА", "date": "2019.12.03", "title": "Манол Генов, БСП: Призовавам да не разочароваме избирателите на ГЕРБ и „Обединени патриоти“ и да гласуваме 300 лв. минимална пенсия"}
{"url": "http://www.focus-news.net/news/2019/12/03/2725802/tass-donald-tramp-zayavi-che-nato-e-dlazhna-da-poddarzha-dobri-vzaimootnosheniya-s-rusiya.html", "text": "НАТО трябва да изгради добри отношения с Русия. Това заяви американският президент Доналд Тръмп по време на разговора си с френския лидер Еманюел Макрон в кулоарите на срещата от високо равнище на Алианса в Лондон, предава  TACC . \r\n \r\n„Мисля, че трябва да се разбираме с Русия. Добре е, ако се разбираме с Русия\" каза той. \r\nВ същото време Тръмп подчерта, че Алиансът \"винаги трябва да е готов“ за евентуална конфронтация, „независимо дали с Русия“ или с друга държава. \r\n \r\nТръмп също обяви възможността за постигане на споразумение с Русия относно ядреното разоръжаване.  \r\n\"Що се отнася до ядрените оръжия, разговарях с президента (на Русия Владимир) Путин, ние контактуваме с него. Искаме да сключим някакво ядрено споразумение, което да включва Китай и други страни на някакъв етап\", каза той. \r\n \r\n\"Те (руските власти) искат да постигнат споразумение. Мисля, че това ще бъде чудесно. Това е най-доброто, което можем да направим. Ще преговаряме с Русия за такова споразумение, което ще се съсредоточи върху ядрените ракети и оръжия“ добави Тръмп. \r\n \r\n \r\n  Теодор Пенев", "date": "2019.12.03", "title": "ТАСС: Доналд Тръмп заяви, че НАТО е длъжна да поддържа добри взаимоотношения с Русия"}
{"url": "http://www.focus-news.net/news/2019/12/03/2725824/kiriakos-mitsotakis-gartsiya-ima-problemi-s-turtsiya-no-zhelae-da-gi-razreshi-v-ramkite-na-nato.html", "text": "Гърция е изправена пред проблеми в отношенията си със съседна Турция, но предпочита да ги разреши в контекста на НАТО, заяви премиерът на страната Кириакос Мицотакис, пише атинският вестник  Kathimerini . \r\n \r\nПравителственият говорител Стелиос Пецас заяви по-рано, че Мицотакис и турският президент Реджеп Тайип Ердоган ще разговарят в кулоарите на срещата от високо равнище на НАТО в Лондон.  \r\n \r\nПопитан за руското влияние в Западните Балкани, гръцкият премиер заяви, че е „притеснен“ по тази тема, което е и причината да не одобрява решението на френския държавен глава Еманюел Макрон да не позволи разширение на Европейския съюз. Според Мицотакис, решението на Макрон е било „грешка“, като премиерът заяви, че се надява това все пак да бъде поправено през 2020 г.  \r\n \r\nТой освен това повтори своята подкрепа за европерспективата на Северна Македония и Албания, като добави, че тя трябва да бъде разглеждана в „геополитически“ контекст.  \r\n \r\n  Теодор Пенев", "date": "2019.12.03", "title": "Кириакос Мицотакис: Гърция има проблеми с Турция, но желае да ги разреши в рамките на НАТО"}
{"url": "http://www.focus-news.net/news/2019/12/03/2725828/darvo-na-donorstvoto-beshe-zasadeno-v-dobrich.html", "text": "Дърво на донорството беше засадено днес в Добрич, съобщиха от  Община град Добрич . Инициативата е на Регионалната здравна инспекция, Областния съвет на БЧК и Община Добрич. Тя е в подкрепа на Националната кампания за донорството и трансплантацията под мотото „Да! За живот!, организирана от Министерството на здравеопазването.  \r\n \r\nВ засаждането в близост до Розариума в Градски парк „Свети Георги“ са се включили областният управител Красимир Кирилов, кметът на Добрич Йордан Йорданов, зам.-кметът д-р Емилия Баева, директорът на РЗИ – Добрич д-р Светла Ангелова, директорът на МБАЛ „Добрич“ д-р Светозар Байчев, управителят на ДКЦ - I д-р Мариян Ананиев и представители на БЧК - Добрич.  \r\n \r\nДървото е от вида Каталпа и е символ на любовта и продължението на живота. Видът се характеризира със сърцевидна форма на листата, нежни бели гроздовидни цветове и е един от най-подходящите видове за паркове. \r\n  \r\nДиректорът на РЗИ д-р Светла Ангелова е заявила, че по този начин се изразява почитта към донорите и техните близки, които вземайки трудното решение след загубата, са спасили човешки живот, и благодарност към екипите лекари, извършили трансплантации.  \r\n \r\nС Националната кампания „Да! За живот!\" Министерството на здравеопазването си поставя за задача повишаването на обществената осведоменост относно същността и значението на донорството и трансплантацията. За тази цел са издадени „донорски карти“, от които в област Добрич са доставени 2000 броя. Картите са раздадени с помощта на 120 доброволци от БЧК, които са се включили активно в информационната кампания за донорството.", "date": "2019.12.03", "title": "Дърво на донорството беше засадено в Добрич"}
{"url": "http://www.focus-news.net/news/2019/12/03/2725796/emanyuel-makron-turtsiya-ponyakoga-raboti-sas-satrudnitsi-na-islyamska-darzhava.html", "text": "Френският президент Еманюел Макрон обвини турските сили, че понякога работят с групировки, свързвани с „Ислямска държава“ в своите операции в Северна Сирия, предава  AFP . \r\n \r\n„Когато погледна Турция, те сега се бият срещу тези, които се сражаваха рамо до рамо с нас. И понякога те работят с „проксита“ на „Ислямска държава“, каза Макрон по време на пресконференция с американския президент Доналд Тръмп на срещата от високо равнище на НАТО в Лондон.  \r\nМакрон по-късно ще се срещне и с турския държавен глава Реджеп Тайип Ердоган в кулоарите на срещата. Френският лидер заяви, че стои зад думите си, че НАТО преживява състояние на „мозъчна смърт“. Той настоя, че не трябва да се правят компромиси с „Ислямска държава“ и че действията Анкара спрямо кюрдските милиции в Северна Сирия, които помогнаха в борбата с терористичната групировка, показват липса на координация в НАТО.  \r\n \r\n„Загубихме сътрудничеството си с Турция за безопасността, търговията и миграцията“, каза той и добави, че някои неща трябва да се изяснят на срещата на върха в Лондон. \r\n \r\n„Как е възможно член на Алианса да работи, да се интегрира и да купува неща от Русия?“, попита френският лидер, като имаше предвид покупката на Анкара на руските системи за противовъздушна отбрана С-400. \r\n \r\nСпоред него друго нещо, което трябва да се изясни е дали Турция трябва да остане член на НАТО, ако Ердоган наистина забави решението на Алианса за Балтийските страни. Турският лидер заяви, че страната му ще наложи вето на организацията във връзка с отбраната на тези държави, освен ако не получи подкрепа за борбата си срещу кюрдските сили в Северна Сирия.   \r\n \r\n \r\n  Теодор Пенев", "date": "2019.12.03", "title": "Еманюел Макрон: Турция „понякога работи“ със сътрудници на „Ислямска държава“"}
{"url": "http://www.focus-news.net/news/2019/12/03/2725826/ataka-predlozhiha-da-se-glasuva-poimenno-za-minimalniya-razmer-na-pensiyata.html", "text": "\"Атака\" предложиха да се гласува поименно за минималния размер на пенсията, предаде репортер на  Агенция \"Фокус\" . Предложението направи депутатът Десислав Чуколов от парламентарната трибуна. Той заяви, че няма да сем ахне от трибуната, докато Валери Симеонов и Искрен Веселинов не се съгласят на минимална пенсия в размер на 300 лв. В крайна сметка той обаче слезе от трибуната.  \r\nДеница КИТАНОВА", "date": "2019.12.03", "title": "\"Атака\" предложиха да се гласува поименно за минималния размер на пенсията"}
{"url": "http://www.focus-news.net/news/2019/12/03/2725830/arheologicheskata-izlozhba-opazvame-minaloto-s-pogled-v-badeshteto-shte-bade-predstavena-v-sofiya-na-5-dekemvri.html", "text": "Археологическата изложба „Опазваме миналото с поглед в бъдещето” ще бъде представена в София на 5 декември. Това съобщиха от пресцентъра на  Столична община . Организатор е Регионален исторически музей – София. Откриването е на 5 декември 2019 г. от 18.00 часа в Регионалния исторически музей – София на пл. „Бански“ 1. \r\n \r\nВременната експозиция „Опазваме миналото с поглед в бъдещето” е съставена от артефакти от археологически обекти от различни епохи на територията на цяла България. Проектите, посредством които са осъществени проучванията, са реализирани или подкрепени от фондация „Балканско наследство\". \r\n \r\nСред обектите, присъстващи в изложбата чрез експонати, са: неолитното селище в м. Масовец (с. Илинденци); халколитната селищна могила „Юнаците“; укреплението от бронзовата епоха в м. „Бресто“ до с. Баня (Разложко); античният некропол и култов център на Аполония Понтика (дн. Созопол); античният търговски център (емпорион) Пистирос (при гр. Септември); раннохристиянският манастир на хълма “Джанавара” (край Варна); късноантичната крепост Бона Мансио при гр. Септември и средновековно селище там. \r\n \r\nОткриването на изложбата е предшествано от представяне на гръцката неправителствена организация \"Диазома\" от нейния програмен директор г-н Евдокимос Фрегоглу. Тя е успешен пример за взаимодействие на неправителствения и държавния сектор за опазване на археологическото наследство на Гърция. Презентацията е на английски език и ще се проведе в Триъгълната кула на Сердика на бул. „Княгиня Мария Луиза“ 16 на 5 декември 2019 г. от 16.00 часа. \r\nИзложбата гостува на Регионалния исторически музей – София в периода 5 декември 2019 – 2 февруари 2020 г.", "date": "2019.12.03", "title": "Археологическата изложба „Опазваме миналото с поглед в бъдещето” ще бъде представена в София на 5 декември"}
{"url": "http://www.focus-news.net/news/2019/12/03/2725832/nimh-utre-valezhite-navsyakade-shte-sprat-maksimalnite-temperaturi-shte-sa-predimno-mezhdu-1-i-6.html", "text": "През нощта в Южна България ще има валежи предимно от сняг, докато от север облачността ще се разкъсва и намалява. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Минималните температури ще са предимно между минус 5° и 0°. Утре сутринта в крайните южни райони и на места в планините все още ще превалява, но до обяд валежите навсякъде ще спрат.  Облачността от север ще продължи да се разкъсва и намалява, в много райони до предимно слънчево. Ще духа до умерен североизточен вятър, с него ще продължи да прониква студен въздух. Максималните температури ще са предимно между 1° и 6°. Атмосферното налягане ще се повишава и ще е значително по-високо от средното за месеца. \r\n   \r\nПо Черноморието ще духа умерен, временно и силен север-североизточен вятър. Облачността от север ще се разкъсва и намалява до предимно слънчево. Сутринта на места в крайните южни райони все още ще превалява дъжд или мокър сняг. Максимални температури между 4° и 8°. Температурата на морската вода е 13-14°. Вълнението на морето ще е 2-3 бала. \r\n   \r\nНад планините до обяд облачността ще е значителна, с превалявания от сняг главно в южните райони на страната. След обяд облачността ще намалее до предимно слънчево. Ще духа до умерен източен вятър. Ще е по-студено с максимална температура на 1200 метра около минус 1°, на 2000 метра - около минус 6°. \r\n   \r\nВ четвъртък и петък сутрин ще бъде студено, с минимални температури предимно между минус 5° и 0°, първия ден в отделни райони в Северна България и котловините до минус 8°, минус 10°. Дневните ще се повишават и в петък на места ще достигат 10°. В сутрешните часове на места в низините ще се образува мъгла или ниска облачност, през деня облачността ще е разкъсана, в много райони до слънчево. В четвъртък вятърът ще се ориентира от югоизток, в петък - от югозапад. В планините ще бъде предимно слънчево, там ще се затопли повече. В петък по-късно през деня ще започне заоблачаване, а вятърът ще се ориентира от запад. В събота облачността ще е променлива, по-често значителна. На отделни места ще има слаби превалявания от дъжд. Вятърът ще се ориентира от запад-северозапад, минималните температури ще са по-високи в сравнение с предишните дни.", "date": "2019.12.03", "title": "НИМХ: Утре валежите навсякъде ще спрат, максималните температури ще са предимно между 1° и 6°"}
{"url": "http://www.focus-news.net/news/2019/12/03/2725831/valeri-simeonov-nfsb-premahvaneto-na-monopola-na-nzok-shte-dovede-do-ponizhavaneto-na-tsenite-v-zdraveopazvaneto.html", "text": "Премахването на монопола на НЗОК ще доведе до понижаването на цените в здравеопазването. Това каза за предаването  „Това е България“  на  Радио „Фокус“  зам.-председателят на Народното събрание и лидер на НФСБ Валери Симеонов, по повод приемането на бюджета на касата за следващата година. Той подчерта, че е необходимо създаването на по-голям брой частни здравноосигурителни каси. \r\n \r\n„Настоявахме още от 2014 г. от предното Народно събрание за сваляне на монопола на Здравноосигурителната каса и за даване възможност за повече и по-голям брой, включително частни здравноосигурителни каси, така че да има конкуренция, защото конкуренцията винаги води до понижаване на цените“, подчерта зам.-председателят на Народното събрание. \r\n \r\nСимеонов добави, че основната спорна линия при обсъждането на бюджета на касата е разпределението на допълнителните 400 млн. лв. финансиране.  \r\n \r\n„Половината от тези средства, около 200млн. ще бъдат в болничната помощ. Разбирайте за клинични пътеки и останалата половина ще бъда за GP-тата, за специалистите в поликлиниката, доболничната помощ, централната медицина, лекарствата и медицинските изделия“, обясни лидерът на НФСБ. \r\n \r\nСпоред него е по-важно да се инвестира в доболничната помощ, която включва профилактика и предварителни прегледи, защото ще се намали броят заболели. \r\n \r\nЦоня СЪБЧЕВА", "date": "2019.12.03", "title": "Валери Симеонов, НФСБ: Премахването на монопола на НЗОК ще доведе до понижаването на цените в здравеопазването"}
{"url": "http://www.focus-news.net/news/2019/12/03/2725825/predstoyashti-sabitiya-v-stranata-za-4-dekemvri-agentsiya-fokus.html", "text": "*** \r\n \r\nОт 09:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 9:30 часа по инициатива на Посолството на Словашката република в България и на Българския Червен кръст, в сградата на посолството ще се проведе кръводарителска акция. \r\n \r\n*** \r\n \r\nОт 09:30 часа в зала „Сердика“ на хотел „Арена ди Сердика“, заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 10:30 часа в сградата на Центъра за изследване на демокрацията, ще се проведе пресконференция на тема: „Оценката на заплахите от организирана престъпност в България“. \r\n \r\n*** \r\n \r\nОт 11.00 часа на пл. „Независимост“ работещите в Българска агенция по безопасност на храните ще проведат протестен митинг под надслов „Достойни заплати и достойни условия на труд в БАБХ“. \r\n \r\n*** \r\n \r\nОт 12:00 часа в х-л „Сенс”, управителният съвет на Българския зъболекарски съюз (БЗС) ще проведе Годишен форум във връзка с „Националната програма за профилактика на оралните заболявания при деца от 0-18 годишна възраст в Република България”. \r\n \r\n*** \r\n \r\nОт 12.00 часа на площад „Бански“ пред Софийската баня ще бъде открито изложението „Обичам българската риба“. \r\n \r\nВ 13.00 часа министърът на земеделието, храните и горите Десислава Танева и изпълнителния директор на ИАРА доц. д-р Галин Николов ще посетят изложението. \r\n \r\n*** \r\n \r\nОт 13.00 часа на бул. „Възкресение“ 29 в район „Красна поляна“ кметът на София Йорданка Фандъкова ще провери монтирането на първия от новите филтри на комини. \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, ще се проведе заседание на ВСС.  \r\n \r\n*** \r\n \r\nОт 18.00 часа в залата на 1-вия етаж на Градския съвет на БСП, литературен салон „Леге 10“ организира вечер, посветена на 110 години от рождението  на Никола Вапцаров. В събитието ще вземат участие Мая Вапцарова, Иван Гранитски, Лъчезар Еленков, Матей Шопкин и други. \r\n \r\n*** \r\n \r\nОт 18:00 часа в галерия „Средец“ при Министерство на културата, ще се проведе Втори национален конкурс за графика „Класически техники“. \r\n \r\n*** \r\n \r\nОт 19:00 в зала „Славейков“ на Френския институт, ще се състои представлението „Дългият път към звездите“. \r\n \r\n*** \r\n \r\nОт 19:30 часа в зала “България” ще се състои вторият концерт от цикъла „Людмил Ангелов свири Шопен“. \r\n \r\n*** \r\n   \r\nОт 17.30 часа в градския парк на град Ахелой ще бъдат запалени светлините на коледната елха.  \r\n \r\n*** \r\n   \r\nОт 09:00 часа в Аулата на Бургаския свободен университет кметът на Бургас Димитър Николов ще отличи всички ученици, носители на призови награди от национални и международни олимпиади, състезания и конкурси. \r\n \r\n*** \r\n \r\nОт 16.00 часа в библиотечната зала на ул. \"Булаир\" 10 ще се състои празничен концерт по повод Никулден. Организатори са Регионална библиотека \"Пейо Яворов\" и Национално училище за сценично и музикално изкуство (НУМСИ) \"Проф. Панчо Владигеров\". Входът е свободен. \r\n  \r\n*** \r\n   \r\nОт 19.00 часа в зала „Георги Баев“ на Културен център „Морско казино“ ще бъдат представени 25 минути от филма \"Петя на моята Петя\".  \r\n \r\n*** \r\n \r\nОт 9.00 часа в голяма зала на Община Велико Търново започва редовна сесия на Великотърновски общински съвет.  \r\n \r\n*** \r\n \r\nОт 14.00 часа в Регионален пресклуб БТА, ще се проведе начална пресконференция по проект: „Изграждане на комплекс за социални грижи за възрастни хора и лица с умствена изостаналост\". \r\n \r\n*** \r\n \r\nОт 16.00 часа в Музей „Възраждане и Учредително събрание“ ще бъде представено дарение на бюст, изработен от комитет „Сава Муткуров“ и ще бъде открита изложба за живота и делото на ген. Сава Муткуров. \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита изложба на икони на възпитаници на неделното училище във Велико Търново по повод 180 години на Славянобългарското църковно училище при храм „Св. Никола”.  \r\n \r\n*** \r\n \r\nОт 18.00 часа в Художествена галерия „Борис Денев“ ще бъде открита „Дипломация и изкуство“ - представителна експозиция на Министерството на външните работи по повод 140 години Българска дипломатическа служба.  \r\n \r\n*** \r\n \r\nОт 19.00 часа на стадион „Ивайло“ започват безплатни тренировки на стадиона.  \r\n \r\n*** \r\n \r\nОт 14:00 часа в ОДМВР ще се проведе редовен брифинг. \r\n \r\n*** \r\n \r\nОт 10.30 часа в кабинета на кмета на Община Дупница ще се състои пресконференция във връзка с местните данъци и такси. \r\n \r\n*** \r\n \r\nОт 13.00 часа в офиса на местния обществен посредник Расим Муса на ул. „Отец Паисий“, Бизнес инкубатор, омбудсманът Диана Ковачева и екип от експерти към институцията организират изнесена приемна в града. \r\n \r\n*** \r\n \r\nОт 11:00 часа в Клуба на ОДМВР-Кърджали ще се проведе брифинг във връзка с охраната на обществения ред, мерките за сигурност, безопасността на движението и временната организация на движение, свързани с предстоящата футболна среща между отборите \"Арда 1924\" и ЦСКА. \r\n \r\n*** \r\n  \r\nОт 19.00 часа в Общински драматичен театър ще се представи „Царицата на чардаша“. Гостува Държавна опера – Русе.   \r\n \r\n*** \r\n \r\nОт 17.30 часа в Арт център Плевен ще бъде открита изложбата ,,Убежище\" на Иван Велчев-Йово. \r\n \r\n*** \r\n \r\nОт 18.00 часа в зала ,,Катя Попова\" ще се играе постановката ,,Оркестър Титаник\" от Христо Бойчев, спектакъл на театрална  формация ,,Експрес\". \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на Куклен и Надежда Минчева, обвинени съответно в приемане и даване на подкуп с цел уреждане на обществена поръчка. \r\n \r\n*** \r\n \r\nВ 10.00 часа кметът на града Здравко Димитров и кметът на район „Тракия“ Костадин Димитров ще открият обновената сграда на детска градина \"Д-р Едгар Бороу\" по програма \"Красива България\" на Общината.  \r\n \r\n*** \r\n \r\nВ 10.00 часа в Областната  управа ще се проведе среща, на която ще се обсъди състоянието на речните легла и отводнителните канали в границите на Община Пловдив. За медиите е предвидена пресконференция в 11.30 часа. \r\n \r\n*** \r\n \r\nВ 11.00 часа в ДК \"Борис Христов\" ще се проведе пресконференция с участието на Георги Титюков и Нешка Робева по повод организирането на  благотворителен спектакъл от „Клуб по художествена гимнастика Левски“, съвместно с „Нешанъл Арт“. Мероприятието има за цел да подпомогне спортните клубове, танцови колективи и изявени деца таланти от градовете, в които ще гостува. \r\n \r\n*** \r\n \r\nВ 13.30 часа кметът Здравко Димитров и заместник-кметът Стефан Стоянов ще посетят фабриката на Шнайдер Електрик в Радиново, където ще бъде връчен сертификат Smart Factory на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел за 14 страни в Източна Европа.  \r\n \r\n*** \r\n \r\nОт 15.00 часа в Дом на културата „Борис Христов“, малка конферентна зала на ет.1, ул. \"Гладстон\"-15, ще се проведе кръгла маса на тема: „Млад предприемач“. \r\n \r\n*** \r\n \r\nВ 17.30 часа в парк „2019” ще бъдат запалени светлините на Коледното дърво в район „Тракия“.  \r\n \r\n*** \r\n \r\nВ 18.00 часа от североизточната страна на колелото на Международния панаир официално ще бъдат запалени светлините на коледната елха в район „Северен“. \r\n \r\n*** \r\n   \r\nОт 12.00 часа във вътрешната сцена на Народно читалище „Просвета 1888” в Поморие ще бъде представена „Театрална приказка”.  \r\n \r\n*** \r\n   \r\nОт 16.30 часа във вътрешната сцена на Народно читалище „Просвета 1888” в Поморие ще бъде представена театрална детска формация с постановката „Който не работи, не трябва да яде”. \r\n \r\n*** \r\n   \r\nОт 17.30 часа на външната сцена на Народно читалище „Просвета 1888” в Поморие ще се проведе коледен поздрав за децата на Община Поморие от ЦПЛР – ОДК Поморие, ДГ „Детелина”, ДГ „Веселушко”, ДГ „Слънчо” и Общински духов оркестър. Запалване  светлините на коледната елха и заря. \r\n \r\n*** \r\n   \r\nОт 18.00 часа на външната сцена на Народно читалище „Просвета 1888” в Поморие ще се проведе празничен  концерт на поп изпълнителката Христина Христова - ТИТА. \r\n \r\n*** \r\n   \r\nОт 10.00 часа в зала 712 на Областна администрация - Разград ще се проведе редовно заседание на Областна комисия „Военни паметници”.  \r\n \r\n*** \r\n \r\nОт 14.00 часа в Зала 1 на Областната управа ще бъде представен анализ и ще бъдат обсъдени възможностите за по-широко включване на гражданското общество в дейността на Областна администрация. \r\n \r\n*** \r\n \r\nОт 18.00 часа в Екомузей с аквариум, ще бъде открита изложбата „Пясъчни замъци и бетонни курорти - миниатюрна ваканция в миналото на България“. \r\n \r\n*** \r\n \r\nОт 18.00 часа в изложбена зала на ул. „Лубор Байер” ще се открие изложба с рисунки на участниците в четвъртото издание на Националния конкурс за рисунка „Моят празник“. \r\n \r\n*** \r\n   \r\nОт 14.30 часа в централната експозиция на музея ученици от НУ „Ил. Р. Блъсков“ ще участват в детското ателие и ще изработват и декорират стъклени свещници.  \r\n \r\n ***  \r\n   \r\nОт 11.00 часа в сградата на  „В и К - Шумен“ ще се проведе извънредно Общо събрание на съдружниците на „ВиК Шумен“ ООД - Шумен.", "date": "2019.12.03", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2019/12/03/2725833/sport-botev-plovdiv-prodalzhava-v-turnira-za-kupata-na-balgariya-sled-kato-specheli-s-21-gostuvaneto-si-nad-slaviya.html", "text": "Ботев Пловдив продължава в турнира за Купата на България, след като спечели с 2:1 гостуването си над Славия. Победата на Ботев осигуриха два гола на Тодор Неделев – в 3-ата и в 26-ата минута на мача. В 61-ата минута Калоян Кръстев намали резултата, но това не беше достатъчно и отборът му отпадна от турнира, докато пловдивчани продължават.", "date": "2019.12.03", "title": "Спорт: Ботев Пловдив продължава в турнира за Купата на България, след като спечели с 2:1 гостуването си над Славия."}
{"url": "http://www.focus-news.net/news/2019/12/03/2725799/deputatite-prieha-ramkata-na-byudzheta-na-darzhavnoto-obshtestveno-osiguryavane-za-2020-g.html", "text": "Депутатите приеха рамката на бюджета на държавното обществено осигуряване за 2020 г. , предаде репортер на  Агенция „Фокус“ .  \r\nПарламентът прие консолидирания бюджет на ДОО за приходите, разходите и трасферите в размер на 12, 4 млрд. лв. Рамката на бюджета предвижда разходи за пенсии  в размер на 10, 57 млрд. лв.  От БСП предлагаха 2 млрд. повече за пенсии. Предложението на опозицията обаче бе отхвърлено.  \r\nДеница КИТАНОВА", "date": "2019.12.03", "title": "Депутатите приеха рамката на бюджета на държавното обществено осигуряване за 2020 г."}
{"url": "http://www.focus-news.net/news/2019/12/03/2725829/the-times-of-israel-pregovorite-mezhdu-upravlyavashtite-i-opozitsiyata-v-izrael-otnovo-ne-dovedoha-do-rezultat.html", "text": "Преговорите между управляващата Израел партия на премиера Бенямин Нетаняху „Ликуд“ и опозицията на Бени Ганц в лицето на „Синьо и бяло“ завършиха отново без резултат, пише израелският вестник  The Times of Israel . \r\nСрещата между председателите на двете партии се проведе в Тел Авив и приключи за по-малко от час.  \r\n \r\n„Ликуд“ обвиниха опозицията, че са отхвърлили „отстъпки, които стигнаха далеч“, в свое изявление минути след края на разговорите.  \r\n„Премиерът предложи креативно да бъде изменен закона за (премиерската) ротация. В лицето на отстъпки, които стигнаха далеч, Синьо и бяло продължават да отхвърлят форма на единно правителство, заради ветото на (заместник-председателя Яир) Лапид“, казаха от управляващата партия.  \r\n \r\nОт своя страна от опозицията заявиха, че Нетаняху не е предложил нищо ново и се опитва да доведе страната до нови избори.  \r\n„Председателят на Ликуд не ни донесе нова оферта, която да е съвместима с правната ситуация или която показва, че е загубил изборите, или като цяло ново предложение“, твърди опозицията в свое изявление.  \r\n„В срещата той отказа да се посвети на базовите принципи на правителството или да (обещае), че няма да се опита да си издейства имунитет“, се казва в съобщението. \r\n„На кратко – Нетаняху избра нови избори“. \r\n \r\nПартията добави, че ще продължи да се опитва да стигне до единно правителство с Ликуд „до последния момент“. Подобна коалиция ще бъде базирана на „партньорство и единство“, според нейните думи.  \r\n„Думи, които вероятно не са познати на Нетаняху“, твърдят от „Синьо и бяло“. \r\n \r\nСлед изборите в Израел през септември 2019 г., премиерът Нетаняху получи мандат от президентът Риувен Ривлин да формира правителство, но не успя да го стори, като с тази задача последователно се провали и Бени Ганц. Ривлин предложи двамата да влязат в коалиция, в която да се сменят на премиерския пост на ротационен принцип. Двете партии до този момент не са отхвърлили идеята за коалиционно правителство на ротационен принцип, но и не са успели да се споразумеят по въпроса. Лидерът на „Синьо и бяло“ Бени Ганц вероятно разчита „Ликуд“ да сменят лидерството си, тъй като неговата партия не желае да влезе в правителство, оглавено от премиер, срещу когото се водят съдебни дела. \r\n \r\nПо-рано стана ясно, че главната прокуратура на Израел ще повдигне обвинения на Нетаняху за измама, злоупотреба с доверие и приемане на подкуп. Премиерът отхвърля обвиненията и по-рано заяви, че те представляват опит за „държавен преврат“.  \r\n \r\n  Теодор Пенев", "date": "2019.12.03", "title": "The Times of Israel: Преговорите между управляващите и опозицията в Израел отново не доведоха до резултат"}
{"url": "http://www.focus-news.net/news/2019/12/03/2725838/georgi-svilenski-bsp-podkrepete-uvelichenieto-na-minimalnata-pensiya-edin-milion-i-polovina-balgarski-pensioneri-shte-vi-blagodaryat.html", "text": "„Искам да се опитам, ако мога, да променя позицията на някои от вас. От този дебат, който произлезе днес, стана ясно, че проблемът излиза извън това  чие предложение ще бъде прието. Всички сме наясно, че 250 и 300 лева са ниски пенсии, но все пак е някакъв знак. Това не са много пари от бюджета – 500 милиона лева. Ако се опитаме всички заедно, обединени, можем да намерим тези пари в бюджета“. Това заяви зам.-председателят на ПГ на „БСП за България“ Георги Свиленски от трибуната на Народното събрание, съобщиха от пресцентъра на  БСП . Той призова колегите си да забравят кой какво е говорил и да подкрепят предложението за минимална пенсия от 300 лева. „Така и Обединени патриоти ще си изпълнят обещанието. Колеги от ГЕРБ, простете им, че ще подкрепят това предложение – подкрепете го и вие“, призова още народният представител. „Ще направите едно добро дело дни преди Коледа. Един милион и половина български пенсионери ще ви благодарят. Няма по-важно нещо от благодарността на хората. Ще остане и в историята“, каза още Свиленски.", "date": "2019.12.03", "title": "Георги Свиленски, БСП: Подкрепете увеличението на минималната пенсия - един милион и половина български пенсионери ще ви благодарят"}
{"url": "http://www.focus-news.net/news/2019/12/03/2725834/pg-na-bsp-za-balgariya-poiska-glasuvaneto-za-minimalna-pensiya-da-bade-poimenno.html", "text": "ПГ на \"БСП за България\" поиска гласуването за минимална пенсия да бъде поименно, предаде репортер на  Агенция „Фокус“ .  Това направи от името на група Филип Попов. Подобно предложение направиха и от \"Атака\" преди това.  Председателстващият пленарното заседание Емил Христов заяви, че в процедура на гласуване не може да бъде променен начина на гласуване. Той посочи, че ще даде процедура по начина на водене след края на гласуването по текстовете.  \r\nДеница КИТАНОВА", "date": "2019.12.03", "title": "ПГ на \"БСП за България\" поиска гласуването за минимална пенсия да бъде поименно"}
{"url": "http://www.focus-news.net/news/2019/12/03/2725835/v-montana-se-provezhda-blagotvoritelen-koleden-bazar-za-detsata-i-mladezhite-ot-dnevniya-tsentar.html", "text": "В града организираха благотворителен коледен базар за децата и младежите от Дневния център. Това съобщиха за  Радио „Фокус“ – Видин  от центъра. Възпитаниците на Дневния център са изработили сурвакници, коледни картички и сувенири, които се продават на базара. Предметите са изработени от естествени материали - хартия, глина, дърво, конопени шнурове, зебло, шишарки и други.  \r\n \r\nОбластният управител на Монтана Росен Белчев посети коледния пазар и закупи сувенири. Той посочи, че към областната управа в Монтана е създаден Областен съвет за провеждане на политика за правата на хората с увреждания.  \r\nКоледният базар ще продължи до 20 декември.  \r\n \r\nАнна ЛОЗАНОВА", "date": "2019.12.03", "title": "В Монтана се провежда благотворителен коледен базар за децата и младежите от Дневния център"}
{"url": "http://www.focus-news.net/news/2019/12/03/2725827/afp-makron-prizova-za-strategicheski-dialog-mezhdu-nato-i-rusiya.html", "text": "Френският президент Еманюел Макрон призова за сериозен, но внимателен диалог с Русия по време на своя разговор с американския си колега Доналд Тръмп в кулоарите на срещата от високо равнище на НАТО в Лондон, предава  AFP . \r\n \r\n„Важно е да имаме стратегически диалог с Русия“, каза той, но предупреди, че Алиансът трябва да направи това „с широко отворени очи“.  \r\n \r\n  Теодор Пенев", "date": "2019.12.03", "title": "AFP: Макрон призова за „стратегически диалог“ между НАТО и Русия"}
{"url": "http://www.focus-news.net/news/2019/12/03/2725837/the-telegraph-leybaristkata-partiya-e-obvinena-v-razprostranyavane-na-ruska-dezinformatsiya.html", "text": "Лейбъристката партия на Обединеното кралство беше помолена да даде „ясен отговор“ на въпроса дали тя е помогнала за разпространението на руска дезинформация по време на предизборната кампания в страната преди общите избори на 12 декември, пише британският вестник  The Telegraph . \r\n \r\nПо-рано нейният лидер Джереми Корбин публикува секретен доклад, който използва за да отправи атаки срещу управляващата Консервативна партия във връзка с въпросите за Националната здравна служба на Обединеното кралство, но забрави да каже как го е получил. \r\nСлед това независими анализатори заявиха, че тези документи съдържат „призрак на чуждо влияние“, тъй като са публикувани в интернет с помощта на методи, които носят белезите на предишната руска дезинформационна кампания. \r\n \r\nВлиятелни консервативни депутати поискаха Корбин да обясни откъде е взел тези документи и цялата тази история идва на фона на страховете, че Москва се опитва да повлияе на предизборната кампания в страната. Консултантската компания, занимаваща се със социалните мрежи “Graphika“, работеща заедно с „Атлантическия съвет“, изследователски център в САЩ, заключи, че начинът, по който са публикувани правителствените документи носи белезите на дезинформационна кампания, наречена „Вторична инфекция“, която беше открита през юни 2019 г. \r\n \r\nПо време на „Вторичната инфекция“ бяха фабрикувани и изкривени документи, използвани за разпространение на фалшиви новини в Интернет. Тя беше реализирана с помощта на мрежа от акаунти в социалните мрежи, която според представители на „Фейсбук“ е създадена в Русия. \r\n„Тези материали се появяват на един и същ набор от уебсайтове (като„ Вторична инфекция “), те използват един и същ тип акаунти и правят едни и същи грешки в езика. Това е или руска операция, или някой наистина иска тя да излежда като такава\", каза Бен Нимо, ръководител на отдела за разследване на „Graphika“. \r\n \r\nДокладът за „Graphika“, с който служителите на британското издание са успели да се запознаят, по-конкретно, гласи:  \r\n„Детайлите, съвпадащи с „Вторична инфекция “, не са достатъчни, за да дадат основателно указание за източника, но има твърде много от тях, за да кажем, че това е просто съвпадение. Това може да означава завръщането на автора на „Вторична инфекция“ или сложен опит от непознато лице да го имитира. “ \r\n \r\nПредставители на лейбъристите отказаха да съобщят как са получили документите, които първоначално са се появили в сайта за онлайн дискусии „Reddit“, и се ограничиха с това да заявят, че „публикуването на тези документи очевидно е в обществен интерес“. \r\n \r\n„Ако използват дезинформация, за да измислят плашещите си истории за (здравеопазването), които във всеки случай са неверни, тогава това говори много за самите тях“, каза Иън Дънкан Смит, бивш ръководител на Консервативната партия.  \r\n„Ако има някаква истина в този доклад, тогава възникват сериозни въпроси, на които Джереми Корбин и неговият екип трябва да отговорят“, добави той. \r\n \r\nОт своя страна представител на лейбъристката партия заяви, че правителството на Великобритания, а и на САЩ, все пак не отричат автентичността на документите. \r\n„Нито правителството на Обединеното кралство, нито администрацията на САЩ отричат тяхната автентичност. Предвид това, което разкриват, не е изненадващо, че се правят опити да се размътва водата и да се скрие всичко, което е станало известно“, твърдят лейбъристите. \r\n\"Г-н Корбин спомена тези документи в писмо до Доналд Тръмп, в което поиска от американския президент да изключи въпроса за Националната здравна служба от всякакви търговски преговори с Обединеното кралство\", казва още говорителят на лейбъристите.  \r\n \r\nЛиза-Мария Нодерт, научен сътрудник в проекта за компютърна пропаганда на Университета в Оксфорд, твърди, че ако Русия стои зад това „изтичане“, то нейната цел може да не е да помогне на конкретна партия.  \r\n„От руския сценарий знаем, че често тези неща не се правят за нещо или против нещо. Тяхната цел е да предизвикат объркване и да унищожат полето на политическото доверие“, каза тя. \r\n \r\n  Теодор Пенев", "date": "2019.12.03", "title": "The Telegraph: Лейбъристката партия е обвинена в разпространяване на руска дезинформация"}
{"url": "http://www.focus-news.net/news/2019/12/03/2725839/reuters-pet-raketi-sa-udarili-amerikanska-baza-v-zapadnata-chast-na-irak.html", "text": "Пет ракети са ударили военновъздушната база Айн ал-Асад в Ирак, в която се намират американски военнослужещи, предава  Reuters , като се позовава на местни военни източници.  \r\nБазата се намира в провинция Анбар, в западната част на Ирак. По първоначални данни няма жертви, но не се разкрива допълнителна информация.  \r\n \r\n \r\n \r\n \r\n  Теодор Пенев", "date": "2019.12.03", "title": "Reuters: Пет ракети са ударили американска база в западната част на Ирак"}
{"url": "http://www.focus-news.net/news/2019/12/03/2725843/kmetat-na-obshtina-haskovo-stanislav-dechev-pozdravi-horata-s-uvrezhdaniya-po-povod-svetovniya-den-za-zashtita-na-tehnite-prava.html", "text": "Кметът Станислав Дечев поздрави хората с увреждания по повод Световния ден за защита на техните права. Това съобщиха от пресцентъра на  Община Хасково . \r\n„Познавам мнозина от вас и заставам пред вас не за първи път. Но въпреки това се вълнувам много, защото знам колко големи длъжници сме ви всички ние – хората, които вземаме решения. Решения, които биха облекчили живота ви, биха улеснили социалните ви контакти, биха ви дали възможност да бъдете още по-активни и по-полезни за себе си и за всички нас. Защото ние се нуждаем от вас, от вашите напътствия и съвети“. С тези думи кметът се обърна към членовете на социалните съюзи от #Хасково.  \r\n \r\nСтанислав Дечев подчерта, че всеки човек в неравностойно положение може да разчита на професионалната работа на целия екип на Община Хасково. „Ще работим, за да улесним всекидневието ви, да адаптираме градската среда, да направим достъпа ви до грижи по-лесен и по-ефективен, а участието ви в обществения живот на Хасково по-пълноценно“, увери кметът.  \r\nГости на спектакъла бяха областният управител на Хасково д-р Стефка Здравкова, заместник-кметът на Хасково Мария Вълчева, представители на социални институции и съюзи.  \r\n \r\nКонцертът, организиран от Община Хасково, продължи с изпълнения на Народен оркестър при Община Хасково, формация „Гайдари“ с ръководител Филип Филипов, изпълнители от социалните сдружения, дуо „Рокива“ и ПТА “Хасково“ с ръководител Ана Димитрова.", "date": "2019.12.03", "title": "Кметът на Община Хасково Станислав Дечев поздрави хората с увреждания по повод Световния ден за защита на техните права"}
{"url": "http://www.focus-news.net/news/2019/12/03/2725840/rokadi-v-kabineta-obzor.html", "text": "Парламентът гласува рокади в кабинета. Депутатите приеха оставката на Бисер Петков като министър на труда и социалната политика и на негово място избраха Деница Сачева за министър. „За“ персоналните промени в Министерски съвет гласуваха 114 народни представители, „Против“ 106 и „въздържали се“ 3-ма. Дебатът по проекта на решение продължи 2 часа.  \r\n \r\nМалко преди да бъде избрана  Деница Сачева  заяви, че джендър анкетата е въведена преди пет години от министър на БСП и отменена от министър на ГЕРБ. Тя посочи, че е против насилието над жени и деца и за традиционното семейство.  \r\nСачева трябваше да коментира своята гледна точка, тъй като бе повдигнат въпросът за Истанбулската конвенция и джендър идеологията.  \r\n„Ние от \"Атака\" ще гласуваме против Деница Сачева за министър“, каза  народният представител от „Атака“ Десислав Чуколов . Той посочи, че кандидатът за поста министър на труда и социалната политика Деница Сачева трябва да отговори на въпроси за Истанбулската конвенция. „Позицията на „Атака“ е ясна ние настояваме Законът за социалните услуги да бъде отменен. „Искаме да чуем и позицията на г-жа Сачева. Също така за Истанбулската конвенция“, допълни още депутатът. \r\n \r\nОт БСП заявиха, че с нейния избор джендър идеологията се връща на политическото поле. В рамките на дебата  лидерът на БСП Корнелия Нинова  призова всеки един от присъстващите министри да излезе и да каже защо не може да работи с Бисер Петков. \"Колеги, вие дали прочетохте решението за смяната на министри. Някъде да сте видели мотиви. Тук няма нито една дума - мотиви. Единствените думи на премиера за смяната са, че никой министър в кабинета не иска да работи с Бисер Петков. Уважаеми г-н Дончев, по-страшно нещо от високия тон в политиката е мълчанието в политиката. Вашата група мълчи вече час и половина\", каза Нинова.  \r\n \r\nОт ГЕРБ обвиниха Корнелия Нинова, че прави манипулации по изключително чувствителна тема. \"Имаме нужда от министър, който да работи с екип, имайки възможността първо да чува достатъчно добре, да може да взема решение и да бъде в постоянен диалог и комуникация с всички онези засегнати страни\", каза  депутатът от ГЕРБ Николай Сираков . Според него Деница Сачева би могла да се справи с това предизвикателство в новата ситуация. \"Аз го приемам като надграждаме с други умения, не по-добри, не по-лоши, а други в ситуацията, в която се намираме сега\", допълни още депутатът от ГЕРБ.  \r\n \r\n Лидерът на НФСБ Валери Симеонов  увери, че министърът ще изпълнява управленската програма и увери, че няма да има залитания. „Имам чувството, че присъствам не на избор на министър, а на папа. Защо пак тази истерия? Защо е този негативизъм? Защо е това отрицание? В края на краищата министърът е представител на една от управляващите партии и той е длъжен да изпълнява програмата за управления. Не му вменявайте чак такива възможности да извършва мащабни вселенски злодейства като Дарт Вейдър\", каза още Симеонов. Симеонов.  \r\n \r\nОт  ДПС  заявиха, че няма да подкрепят рокадите в кабинета, защото според тях смяната на министър на принципа „стани да седна“ няма да реши проблемите.  \r\n \r\nДеница КИТАНОВА", "date": "2019.12.03", "title": "Рокади в кабинета (ОБЗОР)"}
{"url": "http://www.focus-news.net/news/2019/12/03/2725846/sport-natsionalniyat-otbor-na-angliya-shte-izigrae-dva-priyatelski-macha-predi-evro-2020.html", "text": "Англия ще изиграе два приятелски мача преди Евро 2020. Отборът ще изиграе мачове с националните тимове на Австрия и Румъния преди турнира, според футболната федерация в Обединеното кралство. Двубоят срещу Австрия ще се изиграе на 2 юни във Виена, а срещата с Румъния ще се проведе на 7 юни. Все още не е уточнено кой ще е домакин обаче. Англия ще играе в група „Д“ в Евро 2020, в която се намира заедно с Хърватия, Чехия и още един отбор, който все още не е ясен.", "date": "2019.12.03", "title": "Спорт: Националният отбор на Англия ще изиграе два приятелски мача преди Евро 2020"}
{"url": "http://www.focus-news.net/news/2019/12/03/2725841/otkrita-beshe-vazstanovenata-zashtitna-diga-na-reka-krumovitsa-na-vhoda-na-krumovgrad.html", "text": "Областният управител Никола Чанев откри възстановената защитна дига на р. Крумовица на входа на Крумовград, съобщиха от  Областна администрация - Кърджали . Обектът е изпълнен с евросредства по Програмата за трансгранично сътрудничество Интеррег Гърция – България 2014-2020. На събитието присъстваха кметът на Общината Себихан Мехмед, представители на фирмата изпълнител (“Саварона“ ЕООД) и надзора („Екоинженеринг“ ЕООД), общински съветници, граждани, експерти от областната и общинската администрация.  \r\n \r\nСпециални гости на откриването бяха представителите на Секретариата на Програмата за трансгранично сътрудничество в Солун Галина Георгиева и Димитрис Лиацис, които оцениха високо направеното в коритото на реката с цел превенция на наводненията и подчертаха, че изграденото предпазно съоръжение е нагледен пример за целесъобразно усвояване на европейски пари в полза на хората и подобряването на инфраструктурата. По думите им Програмата ще продължи да финансира и през следващия програмен период проекти за предотвратяване на риска от наводнения и овладяване на свлачищни процеси, защото са важни за сигурността на населението.  \r\n \r\nФункцията на дигата е да защити пътя Момчилград – Крумовград от високите води на реката, които заливаха обработваеми площи и заплашваха да откъснат шосето. Областният управител поздрави проектантите, изпълнителите и надзора за качественото изпълнение. Кметът Себихан Мехмед заяви, че проектът решава един от най-болезнените проблеми на града и ползата от него е комплексна – и за пътната инфраструктура, и за земеделските земи, и за управлението на водите. Обектът бе реализиран по проекта „Трансгранично планиране и инфраструктурни мерки за защита от наводнения“, по който Областна администрация Кърджали си партнира с  четири администрации от българска страна и три от гръцка. Наред с укрепването на дигата на Крумовица, в област Кърджали е изградена и защитна дига на р. Джебелска при с. Тютюнче. Двата обекта са на обща стойност 1 090 000 евро.", "date": "2019.12.03", "title": "Открита беше възстановената защитна дига на река Крумовица на входа на Крумовград"}
{"url": "http://www.focus-news.net/news/2019/12/03/2725842/nezavisimaya-gazeta-liderite-na-stranite-ot-nato-shte-potvardyat-v-london-svoeto-edinstvo.html", "text": "НАТО поддържа единство, способност за промяна и се ползва с подкрепата на общественото мнение. Това заяви генералният секретар на НАТО Йенс Столтенберг, изказвайки се в Лондон на международната конференция на Алианса, част от срещата от високо равнище на страните-членки на организацията в британската столица, пише руското издание  “Независимая газета“ . \r\n \r\nСпоред генералния секретар „НАТО следователно е най-успешният съюз в историята, който може и продължава да се променя“. \r\n \r\nКонференцията, наречена „NATO Engages” (НАТО е ангажиран) в която участват известни политици и експерти, традиционно се провежда в кулоарите на срещите на върха. Тя се подготвя от Отдела за обществена дипломация на генералния щаб на НАТО и се счита за един от най-влиятелните и престижни международни форуми. Този път конференцията предхожда срещата на държавните ръководители на НАТО, която ще се проведе на 4 декември в хотел „Гроув“, разположен в графство Хартфордшир.  \r\n \r\nПреди да се яви на панелната дискусия на конференцията, Йенс Столтенберг се срещна с президента на САЩ Доналд Тръмп на работна среща. Според пресслужбата на централата на НАТО по време на разговора Столтенберг и Тръмп на първо място са „обсъждали постигнатия напредък в споделянето на финансовата тежест в Алианса с европейските съюзници и Канада“. \r\nОт 2016 г. партньорите на Вашингтон в НАТО са прибавили 130 млрд. долара (около 117 млрд. евро) към своите разходи за отбрана и планират да ги увеличат до 400 млрд.  долара (368 млрд. евро) до 2024 година.  \r\n \r\n„Това е безпрецедентно“, коментира ситуацията в разговора си с американския лидер Столтенберг. \r\n„Това прави НАТО по-силна и показва, че Съюзът се адаптира в отговор на промените в света“. \r\nГенералният секретар на НАТО подчерта, че „реалният напредък“ в по-справедливото разпределение на финансовата тежест между всички членове на Алианса е свързан с американското лидерство в харченето за отбрана. \r\n \r\nСпоред Йенс Столтенберг, който благодари на Доналд Тръмп за неговата „силна ангажираност към НАТО“, по време на срещата на държавните ръководители на Алианса на 4 декември, в допълнение към финансовите въпроси, темите за борбата с тероризма и контрола над оръжията ще се обсъдят и отношенията на Алианса с Русия и „растежа на Китай“. \r\n\"НАТО е най-успешният съюз в историята, защото успяхме да се променим, когато светът се измени“, обобщи думите си от срещата си с американския президент Столтенберг.  \r\n \r\nСлед политическата среща Столтенберг и Тръмп разговаряха с репортерите. Американският президент коментира изявление, направено по-рано от френския държавен глава Еманюел Макрон за \"мозъчната смърт на НАТО\", като го нарече думите му „обидни“. \r\n„Той (Макрон) каза нещо, което не бива да казва“, подчерта Доналд Тръмп. После американският президент обяви, че е \"голям фен на Брекзит\", призна любовта си към Германия и обеща да посети Берлин. \r\n \r\nОпровержения на скандалната оценка на Макрон за Алианса прозвучаха на 3 декември и от други участници във форума в Лондон.  \r\n„Не съм съгласен. Алиансът е жив и активен“, каза Йенс Столтенберг пред репортери, а след това и към участниците в конференцията. \r\n„Ние адаптираме НАТО към новите предизвикателства и постигаме безпрецедентен напредък в разходите за отбрана. Всеки ден доказваме, че съюзът е активен, енергичен и носи резултати“, добави той.  \r\n \r\nСпоред Йенс Столтенберг, проучванията сред общественото мнение сочат, че западняците „виждат стойността на НАТО“. \r\n„Обществената подкрепа за НАТО днес е по-силна, отколкото в продължение на много години, особено в САЩ“, твърди той.  \r\n„Преди имаше различия в НАТО, но съюзът показа невероятна сила, стабилност и способност да се справи с тези различия, без това да отслабва основната задача на съюза“, каза Йенс Столтенберг. \r\n \r\nПо темата се изказа и полският президент Анджей Дуда по време на конференцията на НАТО. \r\n„Знаем, че има напрежение в Европейския съюз и НАТО, но можете ли да ми покажете най-големите успехи на целия свят на място, различно от тези два съюза?\", каза той. \r\nСпоред Дуда „трансатлантическият регион е най-сигурното място в света благодарение на НАТО, затова и се интересуваме от единството, сближаването и общия подход към бъдещите заплахи“. \r\n \r\nРолята на НАТО за осигуряване на мира и сигурността в Европа беше подчертана и от председателя на германската комисия по външните работи на Бундестага Норберт Рьотген. Според него без Алиансът „изобщо не бихме имали 70 години мир\". \r\n \r\nСпоред поканените участници на международната конференция на НАТО, срещата на върха на 4 декември ще се проведе под знака на укрепване на единството, солидарността и адекватността на съюза към реалностите на променящия се свят. \r\n„Очевидно основната мисия и цел на срещата на лидерите в НАТО в Лондон е да потвърди единството на съюза, ангажиментите за увеличаване на разходите за отбрана и сигурност, готовността за съвместни действия“, заяви в интервю за руското издание Беата Гурка-Уинтер, водещ полски политически експерт. \r\n \r\nНа 3 декември държавните ръководители на НАТО също така ще присъстват на прием в Бъкингамския дворец с кралицата на Великобритания Елизабет II.  \r\n \r\n  Теодор Пенев", "date": "2019.12.03", "title": "„Независимая газета“: Лидерите на страните от НАТО ще потвърдят в Лондон своето единство"}
{"url": "http://www.focus-news.net/news/2019/12/03/2725845/valeri-simeonov-nfsb-neobhodimo-e-povishavane-na-pensiite-za-da-se-preskochi-praga-na-bednost.html", "text": "Необходимо е повишаване на пенсиите, за да се прескочи прага на бедност. Това каза за предаването  „Това е България“  на  Радио „Фокус“  зам.-председателят на Народното събрание и лидер на НФСБ Валери Симеонов. Той обясни, че основното разминаване между Обединени патриоти и ГЕРБ по темата за пенсионното осигуряване е минималната пенсия. Симеонов добави, че партията му е внесла Закон за възрастните хора, в който е заложено повишаване на доходите им чрез системата за социални помощи.  \r\n \r\n„След като имаме проблеми с пенсиите, сме внесли Закона за възрастните хора, където залагаме компенсирането на по-ниските пенсии на хората, които са с трудов стаж. Говоря и със възраст. Не говоря за нетрудови пенсии - пенсии, които са социални. Говоря за хора, които са работили цял живот и са давали своя принос, давали са от своите заплати. Но там да можем да постигнем повишаване на общите им доходи през системата за социални помощи със стремеж за постигане на линията на прага на бедност от 363лв“, допълни лидерът на НФСБ. \r\n \r\nВалери Симеонов каза още, че в предложението се предвиждат мерки, свързани с реализацията на възрастните хора, възможността им да полагат допълнителен труд и облекчения при заплащането на осигуровки, защото така хората извън трудова възраст ще могат да работят.  \r\n \r\nЦоня СЪБЧЕВА", "date": "2019.12.03", "title": "Валери Симеонов, НФСБ: Необходимо е повишаване на пенсиите, за да се прескочи прага на бедност"}
{"url": "http://www.focus-news.net/news/2019/12/03/2725847/dostapat-do-yaz-dragoevo-shte-bade-ogranichen-zaradi-ognishte-na-afrikanska-chuma-po-svinete-v-zemlishteto-na-selo-dragoevo.html", "text": "Достъпът до язовир „Драгоево“ ще бъде ограничен заради регистрирано огнище на африканска чума по свинете в землището на село Драгоево. Това стана ясно на заседанието на Областната епизоотична комисия, предаде репортер на  Радио „Фокус“ - Шумен .  \r\n \r\nИнж. Емил Гелов, директор на Регионалната дирекция по горите, посочи, че водоемът попада в инфектирана зона А, поради което достъпът до него ще бъде забранен за 30 дни. Забраната за достъп няма да засегне резерват „Патлейна“, който се намира на около 4 км. от огнището на африканската чума по свинете.  \r\n \r\nДве заповеди за ограничаване на достъпа до инфектираните зони са издадени от РДГ заради обявените на 2 декември две нови огнища на африканска чума при диви свине - в землището на село Долина, общ. Каолиново, и село Драгоево, община Велики Преслав.  \r\n \r\nГорските служители са поставили необходимите табели за обозначаване на зони А, Б и В, като се следи за спазване на въведените забрани и ограничения за съответната зона - достъп, ловуване и дейности по горите.  \r\n \r\nИнж. Гелов припомни, че е в сила и заповедта за ограничаване на достъпа, издадена във връзка с регистрирано огнище на африканска чума при дива свиня на 22 ноември в землището на село Сушина и местността Жълта локва в община Велики Преслав. \r\n \r\nИвелина ИВАНОВА", "date": "2019.12.03", "title": "Достъпът до яз. „Драгоево“ ще бъде ограничен заради огнище на африканска чума по свинете в землището на село Драгоево"}
{"url": "http://www.focus-news.net/news/2019/12/03/2725836/zasedanieto-na-parlamenta-be-prekrateno-sled-kato-deputati-ot-bsp-i-ataka-obgradiha-parlamentarnata-tribuna.html", "text": "Заседанието на парламента бе прекратено след като депутати от БСП и \"Атака\" обградиха парламентарната трибуна, предаде репортер на  Агенция \"Фокус\" . От двете партии поисаха поименно гласуване на текстовете по размера на минималната пенсия, заложена в бюджета на ДОО за 2020 г. \r\nНа трибуната първо се качиха Филип Попов, Христо Проданов и Георги Свиленски, след това те бяха последвани от други народни представители от \"БСП за България\". Към тях се присъединиха и депутати от \"Атака\".  \r\n \r\n\"Защо те е страх?\", попита  Свиленски председателстващия заседанието Емил Христов и заяви, че процедурата е вече опорочена. \r\n  \r\n\"Всеки разбира процедурата по различен начин. В правилника нещата са ясно изписани. Не сте прави\", отговори му още председателстващият пленарното заседание Емил Христов. Той посочи, че БСП възпрепятстват пленарното заседание и ги помоли да не го правят. \r\n \r\nОт страната на управляващите се чуха възгласи \"Червени боклуци\", а от БСП се провикнаха \"Оставка\". Председателстващият заседанието Емил Христов заяви, че ще накаже някого и след това прекрати заседанието.  \r\nДеница КИТАНОВА", "date": "2019.12.03", "title": "Заседанието на парламента бе прекратено след като депутати от БСП и \"Атака\" обградиха парламентарната трибуна"}
{"url": "http://www.focus-news.net/news/2019/12/03/2725850/yens-stoltenberg-nato-nyama-da-se-mesi-v-razreshavaneto-na-gratsko-turskite-problemi.html", "text": "НАТО не е част от процеса по разрешаването на проблемите между Гърция и Турция, заяви генералният секретар на НАТО Йенс Столтенберг, пише атинското издание  Kathimerini . \r\n \r\nРъководителят на Алианса говори пред журналисти преди своето посещение в Лондон, където се състои срещата на върха на лидерите на страните от НАТО по случай 70 годишнината на Съюза.  \r\n \r\n„И Гърция и Турция са две важни страни съюзници и двете допринасят за общата ни сигурност. Има някои неразбирателства и аз приветствам това, че има двустранни контакти и опити да се обърне внимание на тези различия“, каза той, като добави, че НАТО не е част от тези преговори.  \r\n \r\nПопитан дали НАТО е загрижена за турските сондажи в кипърската Изключителна икономическа зона (ИИЗ), Столтенберг заяви, че една от причините Алиансът да успее през годините е, че той не участва в „всички трудни въпроси“ в региона.  \r\n \r\n  Теодор Пенев", "date": "2019.12.03", "title": "Йенс Столтенберг: НАТО няма да се меси в разрешаването на гръцко-турските проблеми"}
{"url": "http://www.focus-news.net/news/2019/12/03/2725848/tass-v-irak-zaloviha-zamestnikat-na-lidera-na-islyamska-darzhava.html", "text": "Братовчедът и заместник на ликвидирания през октомври 2019 г. Абу Бакр ал-Багдади - лидер на терористичната групировка „Ислямска държава“ – Шакер Сабаа ал-Бадри, също така познат като Ибн Халдун беше заловен в Ирак, предава  TACC , като се позовава на местни медии.  \r\nИбн Халдун е считан за „военен емир“ в терористичната групировка и до този момент се е занимавал с разузнавателна дейност за „Ислямска държава“. Братовчедът му ал-Багдади беше ликвидиран по-рано, след като спецчасти от американските „Делта форс“ нахлуха в неговата резиденция в североизточната част на Сирия, близо до границата с Турция.  \r\n \r\n \r\n \r\n \r\n  Теодор Пенев", "date": "2019.12.03", "title": "ТАСС: В Ирак заловиха заместникът на лидера на „Ислямска държава“"}
{"url": "http://www.focus-news.net/news/2019/12/03/2725852/elena-poptodorova-asotsiatsiyata-na-atlanticheskiya-dogovor-za-prav-pat-kitay-shte-bade-posochen-kato-zaplaha-za-sigurnostta-na-nato.html", "text": "Срещата на НАТО в Лондон цели да покаже единството на пакта. Това каза за предаването  „Това е България“  на  Радио „Фокус“  посланик Елена Поптодорова, вицепрезидентът на Асоциацията на Атлантическия договор. Тя обясни, че в Алианса има спорове, но той остава стабилен и стъпва на договореност. Тя добави, че основните заплахи пред НАТО идват от руското агресивно поведение в района на Черно море и засилващото се напористо поведение на Китай. \r\n \r\n„Ще има специална част от дискусията посветена на Китай, защото за първи път Китай ще бъде посочен като заплаха за сигурността на пакта. Всички си даваме сметка, че НАТО няма как да навлезе в Южнокитайско море, но Китай навлиза в трансатлантическата зона. И то през инфраструктура, с високи технологии, дигитална инфраструктура със 5G. Китай е в Африка, в Арктика, в киберпространството“, допълни вицепрезидентът на Асоциацията на атлантическия договор. \r\n \r\nЕлена Поптодорова каза още, че основните въпросителни идват около поведението на френският президент Еманюел Макрон, турският Реджеп Таип Ердоган и американският Доналд Тръмп. Според нея Макрон използва чувствителни теми за НАТО с вътрешнополитическа цел.  \r\n \r\nЦоня СЪБЧЕВА", "date": "2019.12.03", "title": "Елена Поптодорова, Асоциацията на Атлантическия договор: За пръв път Китай ще бъде посочен като заплаха за сигурността на НАТО"}
{"url": "http://www.focus-news.net/news/2019/12/03/2725853/predstoyashti-mezhdunarodni-sabitiya-za-4-dekemvri-agentsiya-fokus.html", "text": "Визита на сръбския президент Александър Вучич в Русия. \r\n*** \r\n \r\n  Посещение на председателя на Европейския парламент Давид Сасоли в Македония. \r\n*** \r\n \r\n  Среща между лидерите на страните от НАТО.  \r\n*** \r\n \r\n  Президентът на Украйна Владимир Зеленски ще проведе съвместна пресконференция с шведския премиер Стефан Льовен. \r\n*** \r\n \r\n  Нови изслушвания пред Комисията по правосъдие в Камарата на представителите във връзка с разследването за импийчмънт на Доналд Тръмп.  \r\n** \r\n \r\n  Визита на американския държавен секретар Майк Помпео в Мароко.", "date": "2019.12.03", "title": "Предстоящи международни събития за 4 декември (Агенция „Фокус“)"}
{"url": "http://www.focus-news.net/news/2019/12/03/2725849/izlozhba-v-biblioteka-iskra-predstavya-kak-sa-praznuvali-koleda-i-nova-godina-v-kazanlak.html", "text": "В отдел „Читалня“ на Библиотека „Искра“ беше открита изложба „Ретро Коледа”, предаде кореспондент на  Радио „Фокус“ . Изложбата включва материали и публикации от вестници и списания от 1897 до 1944 година, които са притежание на културния институт – вестниците „Искра“ и „Вестникъ на жената“, списанията „Младина“, „Домъ и святъ“ и др. \r\n \r\n„Целта е да се покаже как са се празнувала Коледа и Нова година в България и в Казанлък“, каза директорът на библиотеката Анна Кожухарова. \r\nВ експозицията са включени са песни и стихотворения, коледни рецепти и подаръци, играчки за елха, коледуване, обичаи, любопитни факти и случки. \r\n \r\nСлавяна ГАЙДАРОВА", "date": "2019.12.03", "title": "Изложба в Библиотека „Искра“ представя как са празнували Коледа и Нова година в Казанлък"}
{"url": "http://www.focus-news.net/news/2019/12/03/2725854/kommersanta-tramp-smyata-che-sporazumenieto-za-yadrenoto-razorazhavane-e-nay-vazhnata-savmestna-zadacha-na-rusiya-i-sasht.html", "text": "И Русия, и САЩ са заинтересовани от споразумение за ядрено разоръжаване, заяви американският президент Доналд Тръмп, пише московският вестник  “Коммерсантъ“  Според  Тръмп това е една от най-важните съвместни задачи за двете държави. \r\n„Що се отнася до ядрените оръжия, говорих с президента (на Русия Владимир) Путин, ние сме в контакт с него. Ние искаме и той наистина иска да сключим някакво ядрено споразумение, което на определен етап може да включва Китай и, надявам се, вашата страна (Франция) и някои други страни\", каза Тръмп. Той заяви това в края на преговорите с френския президент Еманюел Макрон по време на срещата от високо равнище на лидерите на страните от НАТО в Лондон. \r\n \r\nТой добави, че Вашингтон се е оттеглил от Договора за премахване на ракети със среден и малък обсег на действие (ДРСМО), поради факта, че не е спазен от другата страна, но Русия иска да сключи споразумение и това съвпада с желанията на САЩ. \r\n \r\n\"Това е най-доброто нещо, което можем да направим. Ще преговаряме с Русия за такова споразумение, което ще се съсредоточи върху ядрените ракети и върху ядрените оръжия. (…) Възнамеряваме да видим дали можем да изработим нещо, за да спрем разпространението на ядрени оръжия“, добави американският президент. \r\n \r\nДоговорът ДРСМО изтече на 2 август. САЩ и Русия отказаха да удължат споразумението и се обвиниха взаимно за неговото разпадане. На 21 август Пентагонът обяви успешното тестване на по-рано забранената ракета „Томахоук“. На следващия ден две руски подводници - Тула и Юрий Долгоруки - като част от военни учения, изстреляха балистични ракети на военни полигони в Архангелска област и Камчатка. На 18 октомври руският външен министър Сергей Лавров обяви, че Русия ще създаде ракета, забранена от ДРСМО. \r\n \r\n \r\n \r\n \r\n \r\n  Теодор Пенев", "date": "2019.12.03", "title": "„Коммерсантъ“: Тръмп смята, че споразумението за ядреното разоръжаване е най-важната съвместна задача на Русия и САЩ"}
{"url": "http://www.focus-news.net/news/2019/12/03/2725857/denyat-na-osvobozhdenieto-na-pleven-shte-bade-ucheben-za-uchenitsite-ot-obshtinata.html", "text": "10 декември ще бъде учебен ден в Плевен. Това съобщиха от пресцентъра на  Общината . Кметът на Община Плевен Георг Спартански няма да издава заповед за обявяване на 10 декември - Ден на Освобождението на Плевен от турско робство и на признателност на гражданите към загиналите за неговото Освобождение, за неучебен за училищата в Плевен. Спартански уточни, че по преценка на директорите на учебните заведения денят може да се обяви за неучебен, но присъствен и учениците да бъдат на празничния ритуал на пл. „Възраждане”. Кметът припомни, че има право да освобождава учениците от учебни занятия за 3 дни през учебната година. Единият от тях със сигурност ще е 15 май – Празникът на Плевен, а останалите два ще се обявят при евентуална грипна епидемия или силно понижение на температурите и влошаване на обстановката през зимата.", "date": "2019.12.03", "title": "Денят на Освобождението на Плевен ще бъде учебен за учениците от общината"}
{"url": "http://www.focus-news.net/news/2019/12/03/2725856/vav-veliko-tarnovo-zapochna-obrazovatelna-programa-za-deynostta-na-sadilishtata-i-prokuraturite-u-nas.html", "text": "Образователна програма за дейността на съдилищата и прокуратурите стартира Окръжен съд – Велико Търново. Първата среща от проекта се проведе с ученици от Старопрестолната професионална гимназия по икономика в града. Това съобщиха за  Радио „Фокус“ – Велико Търново  от институцията. В рамките на инициативата председателят на Окръжен съд – Велико Търново Теодорина Димитрова посети осмокласниците от професионална паралелка „Съдебна администрация“.  \r\n \r\nВ рамките на един учебен час младежите научиха какво е разделението на властите според Конституцията на Република България. На достъпен език съдия Димитрова им обясни смисъла на понятието „държава“, кой е основният държавен закон и какви са характеристиката, функциите и управлението на българската съдебната власт.  \r\nВсеки от тях получи Конституция на Република България и брошури, свързани с темата за структурата на съдебната власт и Висшия съдебен съвет, изработени по образователната програма.  \r\n \r\nПрез учебната 2019/2020 г., Окръжен съд – Велико Търново за шеста поредна година участва в образователната програма „Съдебна власт – информиран избор и гражданско доверие. Отворени съдилища и прокуратури“. Една от причините през тази година Старопрестолна професионална гимназия по икономика да бъде избрана за училище-партньор е разкриването на паралелка с професионална насоченост „Съдебен служител“. Към момента в нея се обучават 22 деца. Предвижда се лекционните курсове по програмата да продължат до края на втория учебен срок, като по време на срещите съдии от Окръжен съд – Велико Търново ще представят на учениците различни теми, според техните интереси.  \r\n \r\nОбразователна програма „Съдебната власт – информиран избор и гражданско доверие. Отворени съдилища и прокуратури“ се реализира от редица районни и окръжни органи на съдебната власт в цялата страна, съвместно между Висшия съдебен съвет и Министерство на образованието и науката по силата на подписано споразумение за сътрудничество между двете институции. Целта ѝ е да обогати познанията на учениците относно статута, структурата и функциите на съдебната власт в Република България, да формира правна грамотност и култура, да спомогне за превенцията на детското насилие и да повиши степента на спазването на законите, както и доверието към съдебната власт.  \r\n \r\nЛуиза ТРАНЧЕВА", "date": "2019.12.03", "title": "Във Велико Търново започна образователна програма за дейността на съдилищата и прокуратурите у нас"}
{"url": "http://www.focus-news.net/news/2019/12/03/2725861/sport-dzhenoa-pobedi-otbora-na-askoli-kato-domakin-s-32-v-mach-ot-chetvarti-krag-za-kupata-na-italiya.html", "text": "Дженоа победи отбора на Асколи като домакин с 3:2 в мач от четвърти кръг за Купата на Италия. Домакините откриха резултата в 14-ата минута с гол на Андреа Пинамонти. В 48-ата Джакомо Берета изравни, а в 68-ата втородивизионния Асколи поведе в резултата след автогол на Доменико Кришито. Именно той обаче се реваншира само четири минути по късно на отбора си, след като отбеляза за 2:2. В 79-ата минута отново Пинамонти отбеляза за Дженоа и оформи крайния резултат.", "date": "2019.12.03", "title": "Спорт: Дженоа победи отбора на Асколи като домакин с 3:2 в мач от четвърти кръг за Купата на Италия."}
{"url": "http://www.focus-news.net/news/2019/12/03/2725855/byaha-predstaveni-kontseptsiite-za-upravlenie-na-antikoruptsionniya-organ-obzor.html", "text": "На свое заседание Комисията за борба с корупцията, конфликт на интереси и парламентарна етика изслушва двамата кандидати за председател на Антикорупционния орган. Единият – предложен от управляващата коалиция – Сотир Цацаров и другият от ПГ на „Воля – българските родолюбци“ – Симеон Найденов.  \r\n \r\n Сотир Цацаров  представи своята концепция, която предвижда създаване на нов механизъм за проверка на почтеност на служителите на КПКОНПИ и нови правомощия на инспектората на комисията. Кандидатът за председател на Антикорупционната комисия е заложил в своята концепция създаването на Консултативен съвет към комисията, който да изготвя становища за законопроекти, които крият корупционен риск. „Приоритетното направление на дейност би било противодействие на корупцията чрез разкриване на прояви на лица, заемащи висши и публични длъжности“, каза още Сотир Цацаров. Според него е важно е създаването на териториални поделения на Дирекция „Антикорупция“.  \r\n \r\nКандидатът за председател на Антикорупционния орган коментира, че в концепцията си е посочил необходимостта от въвеждането на постоянен медиен мониторинг. „Под постоянен медиен мониторинг разбирам мониторинг, който няма нищо общо с пиар дейността на комисията ѝ, а с правомощията ѝ по закон. Става дума за ежедневен мониторинг при напълно равно третиране на всички медии като източник на информация. По закон именно този медиен мониторинг и източниците от публикациите от средствата за масова комуникация се приравняват на сигнал. Този сигнал може да е източник на данни за корупция, за конфликт на интереси, може да идентифицира риск, който налага отправяне на предложения за антикорупционни мерки, може да дава данни за недостатъци в работата на самата комисия“, посочи още Цацаров. \r\n \r\nПо думите му всичко това ще наложи структурни промени. „Посочил съм създаването на обществен съвет към комисията, финализирането на работата по основната съвместна инструкция с всички институции, с които комисията работи, както и необходимостта от активен обмен на информация с органи на други държави“, обясни още кандидатът за председател на КПКОНПИ.  \r\n \r\nЦацаров коментира и подаването на сигнали. „На интернет страницата такъв образец за сигнал съществува. Сигналът е източник на сигнал за корупция или данни за конфликт на интереси. Предвиждам разработването на съвсем ясни правила за приемане, регистриране и проверка на сигнала и уведомяване на подателя на сигнала за съответните мерки. Предвиждам нов образец на сигнал“, изтъкна Цацаров. Той посочи, че предвижда предприемане на мерки за защита на подателя на сигнала. \r\n \r\n„Следващо направление е деклариране на имущество и интереси. В това направление е свършена огромна работа. Огромната работа е свързана с прехвърляне на масивите от Сметната палата към Комисията със създаването на електронна платформа и най-вече с възможностите за пълна проверка на декларациите“, посочи Цацаров. „На фона на това обаче в концепцията има две „но“. Едното е състоянието на указанията за попълване на декларацията. Всяка година близо между 5 хил. и 9 хил. лица подават декларация. Всяка година сме поставени пред положение, в което липсата на ясни, единни указания относно това как се попълват декларациите, кое се декларира, кое не води до изключително голямо количество обърквания. Те са един немалък източник на технически грешки. Ако бъда избран в следващата кампания за подаване на декларация – приемането на единни указания за попълването им ще бъде първостепенна задача. Второто „но“ в тази насока е електронната форма на декларация. Тук става дума не за съдържанието, а за използване на компютърен софтуерен модел“, допълни още Цацаров. Според него трябва да се промени електронната форма за декларацията.  \r\n \r\nОт своя страна  кандидатът Симеон Найденов  заяви, че ако бъде избран за председател на КПКОНПИ, ще ръководи безпристрастно, обективно, правилно и безкомпромисно борбата срещу корупцията. „За мен е от важно значение осигуряването на държавна политика в областта на превенцията на корупцията. Това е важно и изискуемо условие за правилната работа на тази комисия. Това предполага и по-голяма отчетност в дейността на комисията пред обществото“, каза още Найденов. \r\n \r\nДеница КИТАНОВА", "date": "2019.12.03", "title": "Бяха представени концепциите за управление на Антикорупционния орган (ОБЗОР)"}
{"url": "http://www.focus-news.net/news/2019/12/03/2725859/svetlinite-na-kolednata-elha-v-aksakovo-shte-badat-vklyucheni-na-5-dekemvri.html", "text": "С празнична програма и тържество в центъра на град Аксаково на 5 декември ще се състои официалното запалване на светлинките на коледната елха. Това съобщават от  Общината .  \r\nПразненството ще започне от 17.30 часа пред сградата на НЧ „Просвета 1905“. Музикалната програма ще е с участието на талантливите деца от Гайдарска школа „Тракия“ и Фондация „Звезди на изкуството“. Водещ ще е Пепа Георгиева. \r\nОт 18.30 часа в читалището ще бъде играна постановката „Свекърва“ на Силистренския театър. Билети могат да бъдат закупени във фоайето на читалището на цена 7 лева.", "date": "2019.12.03", "title": "Светлините на коледната елха в Аксаково ще бъдат включени на 5 декември"}
{"url": "http://www.focus-news.net/news/2019/12/03/2725860/v-simitli-se-provede-seminar-po-proekt-prilagane-na-sotsialno-ikonomicheski-i-obrazovatelni-merki-za-integratsiya-na-uyazvimi-grupi-v-obshtina-simitli.html", "text": "Успешно премина първият плануван семинар по проект, финансиран по Оперативна програма „Наука и образование за интелигентен растеж“, на който се даде възможност да бъде дискутирана темата за методи и подходи към интервенция с родители без разлика от етническия произход, свързана с изпълнението на дейност от проект „Прилагане на социално-икономически и образователни мерки за интеграция на уязвими групи в община Симитли“ по ОПНОИР. Това съобщиха за  Радио „Фокус“ – Пирин  от екипа на проекта. Инициативата се реализира от Община Симитли в партньорство със Сдружение „Коматиница“.  \r\n \r\nВ семинара взеха участие както родители на деца от ДГ „Радост“ – филиал село Крупник, така и гости – експерти от Общината, от неправителствения сектор и преподаватели от детските градини и средните училища в община Симитли.  \r\n \r\nСледващото мероприятие по проекта под формата на родителска среща в изпълнение на Дейност 4, ще се проведе отново в село Крупник.  \r\n \r\nЦелта на плануваните мероприятия е провеждане на широк форум по проблемите, свързани с образователната интеграция и мултикултурното образование, стереотипи, страхове, предразсъдъци, проблеми с участието на родители и всички заинтересовани страни.  \r\n \r\nЛивия НИНОВА", "date": "2019.12.03", "title": "В Симитли се проведе семинар по проект „Прилагане на социално-икономически и образователни мерки за интеграция на уязвими групи в община Симитли“"}
{"url": "http://www.focus-news.net/news/2019/12/03/2725851/sloboden-pechat-makedoniya-vuchich-i-putin-shte-se-sreshtnat-na-4-dekemvri-v-ruskiya-grad-sochi.html", "text": "Руският президент Владимир Путин и сръбският държавен глава Александър Вучич ще се срещнат в Сочи на 4 декември, пише македонското издание  “Слободен печат“ . \r\nПо време на срещата те ще се съсредоточат върху двустранното сътрудничество и международните въпроси, твърди Кремъл. \r\n \r\nДвамата лидери \"планират да обсъдят ключови въпроси в двустранното сътрудничество, както и регионални и международни въпроси\", се добавя в руското съобщение.  \r\n \r\n  Теодор Пенев", "date": "2019.12.03", "title": "„Слободен печат“ (Македония): Вучич и Путин ще се срещнат на 4 декември в руския град Сочи"}
{"url": "http://www.focus-news.net/news/2019/12/03/2725862/167-godini-ot-rozhdenieto-na-gen-sava-mutkurov-shte-badat-otbelyazani-vav-veliko-tarnovo-na-4-dekemvri.html", "text": "На 4 декември отбелязваме 167 години от рождението на ген. Сава Муткуров. Това каза за  Радио „Фокус“ - Велико Търново  проф. Георги Камарашев, зам.-кмет на Велико Търново и председател на Инициативния комитет „Сава Муткуров“ в града. Той уточни, че датата ще бъде отбелязана с дарение на бюст на генерала за Регионалния исторически музей и изложба с негови вещи и ордени. \r\n \r\n„Ген. Сава Муткуров е първият български генерал в следосвобожденска България. Той е завършил Военно училище в Русия, служил е в Руската армия и е участвал в боевете на Шипка като ротен командир в нея. След Освобождението е офицер в Румелийската милиция. Той е един от подстрекателите за акта на Съединение между България и Източна Румелия и неин военен стожер, тъй като със своите войски той прикрива турската граница и възпрепятства евентуално нападение от Турция. След това оглавява контрапреврата срещу Батенберг и е основен съратник на Стамболов. Става министър на войната в неговото правителство и под негово ръководство се изгражда съвременна българска армия“, каза проф. Камарашев. \r\n \r\nТой отбеляза, че Инициативен комитет „Сава Муткуров, съставен от шест човека - представители на академичната общност и на НВУ „Васил Левски“, е развил идеята във Велико Търново да има паметник на бележития генерал и от септември месец това вече е факт. „Много се радвам, че Велико Търново вече има паметник на първия български генерал. Той краси парк „Марно поле“, защото е изключително изящен и е направен от един велик италиански скулптор“, допълни проф. Камарашев. \r\n \r\n „Фокус“ припомня , че мраморният бюст-паметник е дарение на историческата и духовната ни столица от семейството на правнука на ген. Муткуров Александър Кирков. При реставрацията на бюста, изработен преди 125 години, се оказало, че е дело на известен италиански скулптор. В края на миналата година университетски преподаватели, офицери, общественици и граждани на Велико Търново се обединиха в Инициативен комитет и започнаха да събират пари за изграждането на първия паметник на първия български генерал Сава Муткуров. Инициативата се увенча с успех, сумата беше събрана и изработването на паметника започна, но малко преди Деня на храбростта - 6 май, събитията придобиха неочакван обрат. Семейството на Александър Кирков, правнук на генерал Муткуров, дари на Велико Търново неговия мраморен бюст. 60 години скулптурата е съхранявана в гаража на семейството, след като е била демонтирана след вандалско поругаване на гроба на генерал Муткуров в софийската църква „Свети Спас“. \r\n \r\nРени АТАНАСОВА", "date": "2019.12.03", "title": "167 години от рождението на ген. Сава Муткуров ще бъдат отбелязани във Велико Търново на 4 декември"}
{"url": "http://www.focus-news.net/news/2019/12/03/2725863/the-daily-express-dzheremi-korbin-se-zareche-da-se-opalchi-na-tramp-v-bakingamskiyat-dvorets-po-vreme-na-sreshtata-s-kralitsa-elizabet-ii.html", "text": "Лидерът на британската лейбъристка партия Джереми Корбин се зарече да се изправи срещу американския президент Доналд Тръмп във връзка с търговската сделка между Великобритания и САЩ след Брекзит, след която много хора се страхуват, че ще настъпи поскъпване на лекарствата в страната, пише евроскептичното лондонско издание  The Daily Express . \r\n \r\nКорбин се зарече да се опълчи на президента след като Тръмп открито заяви, че „няма да докосва“ британското здравеопазване, „дори ако ни го дадете на тепсия“.  \r\nВъпреки това Корбин заяви на пред свои поддръжници, че ще предупреди Тръмп, че обществените услуги „не се продават“ по време на приема при кралица Елизабет II в Бъкингамския дворец, на който те ще присъстват. Това се случва след като Тръмп пристигна за срещата от високо равнище на НАТО в Лондон.  \r\n \r\nЗабележките на президента Тръмп идват въпреки настояването му, че няма да се меси в изборите във Великобритания, докато е в страната.  \r\nТой каза, когато се приземи в Обединеното кралство, че няма какво да каже за изборите, но после се отметна и похвали премиерът Борис Джонсън за „страхотната работа“. \r\n \r\nКорбин беше обвинен, че използва визитата на Тръмп за политически цели, след като той заяви, че е написал писмо до президента, в което иска от него да не се меси в здравеопазването на страната. \r\nПо-късно той заяви, че ще разговаря с Тръмп пред кралицата, като ще заяви пред него, че „нашите обществени услуги не са за продан“. \r\n \r\n  Теодор Пенев", "date": "2019.12.03", "title": "The Daily Express: Джереми Корбин се зарече да се опълчи на Тръмп в Бъкингамският дворец по време на срещата с кралица Елизабет II"}
{"url": "http://www.focus-news.net/news/2019/12/03/2725864/ogranichava-se-dvizhenieto-prez-prohod-predel-za-mps-nad-12-t-poradi-obilen-snegovalezh.html", "text": "Ограничава се движението през проход „Предел“ за МПС над 12 т поради обилен снеговалеж. Това съобщиха от  Агенция \"Пътна инфраструктура\" .", "date": "2019.12.03", "title": "Ограничава се движението през проход „Предел“ за МПС над 12 т поради обилен снеговалеж"}
{"url": "http://www.focus-news.net/news/2019/12/03/2725865/washington-examiner-turtsiya-namekna-che-shte-izpolzva-otbranitelnite-klauzi-na-nato-v-spora-za-siriya.html", "text": "Турция може да се позовe нa клаузите за обща отбрана в устава на НАТО срещу кюрдските милиции, твърди съветник на президента на страната Реджеп Тайип Ердоган, заради спора, свързан с американското партньорство с тях, пише вестник   The Washington Examiner . \r\n \r\n„Ние не поставяме под въпрос приложимостта на член 5 – напротив – очакваме той да бъде изпълнен“, каза Гюлнур Айбет, главен съветник на Ердоган за външните работи по време на конференцията на НАТО, свързана с дейностите на Алианса, която се проведе малко преди общата среща на лидерите му.  \r\n„Едно НАТО, което е подготвено за целта си би осъзнало екзистенциалната заплаха за Турция и това всъщност би направило Алиансът по-силен“, добави той.  \r\nТези коментари подчертават курса на Ердоган към политика, която влошава отношенията между Анкара и Вашингтон, както и останалата част от НАТО.  \r\nПо-рано офанзивата на Турция в Северна Сирия предизвика гнева на САЩ и Европейсктие страни. Кюрдските милиции, срещу които Анкара воюва свършиха по-голямата част от работа в борбата срещу терористичната групировка „Ислямска държава“, но Турция ги смята за сепаратистки сили, които заплашват нейната собствена национална сигурност. \r\n \r\n„Ако членовете на НАТО не видят тази екзистенциална заплаха за Турция, смятам, че това ще подкопае Алианса“, каза Айбет. \r\n„Не може да правите компромиси и да не обръщате внимание на притесненията за националната сигурност на друг съюзник. Така че по отношение на притесненията за националната сигурност, ние наистина трябва да сме на едно мнение. Иначе не бихме могли да се разберем за нищо друго“, каза още съветникът на Ердоган.  \r\n \r\nСилите на Турция нападнаха кюрдите от „Отрядите за народна самоотбрана“ (ОНС) през октомври,  въпреки мнението на много членки на НАТО, че подобно действие ще подкопае борбата срещу „Ислямска държава“. Операцията стана причина за критика и към Тръмп, за това че изтегли американските военнослужещи от региона, като много хора са на мнение, че това е било знак за зелена светлина към Ердоган, за да извърши той офанзивата си. Това доведе и до война на думи между Тръмп и френския му колега Еманюел Макрон, пред срещата им в кулоарите на събитието на НАТО.  \r\n \r\nМакрон каза по-рано, че НАТО е в състояние на „мозъчна смърт“, заради липсата на координация между неговите членове, като индиректно имаше предвид и противоречията за Северна Сирия.  \r\nЕрдоган от своя страна прие коментарите лично. \r\n„Обръщам се към г-н Макрон от Турция и ще го кажа и пред НАТО – трябва да провериш дали ти не си в състояние на мозъчна смърт първо“, каза той.  \r\n \r\nТози спор е само един от поредицата, като Ердоган е обвиняван и в сближаване с Русия, след покупката от Москва на системи за противовъздушна отбрана С-400, въпреки предупрежденията, че те не са съвместими с техниката на Алианса. Това доведе от своя страна до изключването на Турция от проекта за изтребителя Ф-35. Айбет подчерта, че С-400 са от основно значение за националната сигурност на Турция.  \r\nОсвен това Турция по-рано блокира планът на НАТО за това как Алианса да защитава Полша и Прибалтика в случай на атака от страна на Русия. Анкара направи това, според американското издание, от яд, след като членовете на НАТО отказаха да признаят ОНС за терористична организация.  \r\n \r\n  Теодор Пенев", "date": "2019.12.03", "title": "Washington Examiner: Турция намекна, че ще използва отбранителните клаузи на НАТО в спора за Сирия"}
{"url": "http://www.focus-news.net/news/2019/12/03/2725844/traditsionnata-godishna-izlozhba-na-mladite-hudozhnitsi-ot-art-atelietata-v-gabrovo-e-predstavena-v-hudozhestvena-galeriya-hristo-tsokev.html", "text": "Традиционната годишна изложба на малките художници от арт ателиетата, проведени през 2019 година, е представена в Художествена галерия „Христо Цокев”. Тази година експозицията е под надслов „Цветни емоции“. Това съобщиха за  Радио „Фокус“ – Велико Търново  от културната институция.  \r\n \r\nВсяка събота децата от града създават своето творчество, вдъхновени от картините на старите майстори и природата. Задачите са много разнообразни като жанр, тематика и сюжет. В ателиетата младежите и децата се учат да се изразяват чрез цвета, линията, формата. Откриват нови светове пълни с радост, усмивки, добро настроение и се забавляват чрез творчество. Освен това преподавателите, които работят с тях, насърчават индивидуалността на всяко дете. \r\n \r\nРени АТАНАСОВА", "date": "2019.12.03", "title": "Традиционната годишна изложба на младите художници от арт ателиетата в Габрово е представена в Художествена галерия „Христо Цокев”"}
{"url": "http://www.focus-news.net/news/2019/12/03/2725858/the-hill-napregnati-razgovori-mezhdu-tramp-i-makron-frenskiyat-lider-nastoyava-che-islyamska-darzhava-ne-e-pobedena.html", "text": "Президентът на САЩ Доналд Тръмп и френският държавен глава Еманюел Макрон проведоха напрегнат разговор в кулоарите на срещата на лидерите на страните от НАТО в Лондон, като американският лидер дори предложи да изпрати „членове на Ислямска държава“ в Париж, ако е нужно, пише вашингтонският вестник  The Hill . \r\n \r\n„Искаш ли малко членове на „Ислямска държава“? Мога да ти ги дам“, пошегува се Тръмп по време на срещата, която беше излъчена на живо от множество телевизии.  \r\n„Можеш да вземеш всеки, който поискаш“, добави той с усмивка.  \r\n \r\n„Нека сме сериозни“, отговори строго Макрон, като заяви, че повечето от членовете в групировката идват от Сирия, Ирак и Иран и отхвърли общото твърдение на Тръмп, че организацията е победена.  \r\nПо-рано американският президент неколкократно се оплакваше, че страните от Европейския съюз не желаят да приемат обратно свои граждани – членове на „Ислямска държава“, които САЩ са пленили.  \r\n \r\nФренският президент обаче настоя, че броят европейски граждани в групировката е „малка“ част от целия проблем в дестабилизацията на региона. Той освен това беше непреклонен, че организацията не е била победена, в противоречие с твърденията на Тръмп.  \r\n„Смятам, че приоритет номер едно, защото не е довършено, е че трябва да се отървем от Ислямска държава“, каза Макрон.  \r\n \r\nМалко преди срещата администрацията на Тръмп обяви, че е готова да наложи стопроцентово мито върху вината и други продукти от Франция. Този ход идва като отговор на оплакванията за френски мита върху американски технологични компании.  \r\n \r\nПлеядата от спорове между двамата лидери се изигра изцяло по време на 40-минутната среща, която дойде часове след като Тръмп нарече критичните коментари на Макрон за НАТО „обидни“. Студеният тон на президента беше далеч от топлите прегръдки, които двамата си размениха по време на срещите помежду им в последните две години.  \r\n \r\nТръмп подчерта също така „много добрите взаимоотношения“, които има с турския си колега Реджеп Тайип Ердоган, след като Макрон отбеляза неразбирателствата между Анкара и останалите страни от НАТО във връзка с тяхната дефиниция за тероризма. По конкретно става дума за недоволството на Турция във връзка с отказа на НАТО да признае кюрдските „Отряди за народна самоотбрана“ (ОНС), които участваха активно в кампанията срещу „Ислямска държава“ за терористична организация. Анкара смята ОНС за такава, заради връзките й с „Работническата партия на Кюрдистан“ (ПКК). Тя дълги години води кампания за независимост на населените с кюрди територии на Турция, като през това време често е прибягвала и до насилие.  \r\n \r\n„Мога само да кажа, че сме в много добри взаимоотношения с Турция и президентът Ердоган“, каза Тръмп, попитан за статута на Анкара в НАТО.  \r\nМакрон бързо се намеси и заяви, че Алиансът е „загубил сътрудничеството си с Турция“. \r\n \r\nФренският президент настоя за „изясняване“ от Анкара за това как може тя да е член на НАТО и в същото време да закупува руски системи за противовъздушна отбрана С-400.  \r\nТой освен това каза, че Турция иска да „взриви“ срещата на Алианса, ако другите негови членове не признаят вижданията й за терористичните групировки.  \r\n \r\nКогато Тръмп намекна, че неговият предшественик на президентския, демократът Барак Обама, е част от причината Турция да купува С-400, като не се е съгласил да й продаде еквивалентни американски системи „Пейтриът“, Макрон отвърна, като каза, че Анкара е направила „собствено решение“, след като Европа е предложила и друга опция, съвместима с НАТО.  \r\n \r\nПо-рано Макрон защити коментарите си за „мозъчната смърт“ на НАТО, като заяви, че трябва много неща още да се изяснят и Алиансът не е само пари и споделяне на финансовата тежест.  \r\n„Трябва да сме ясни за фундаменталните неща, които НАТО трябва да е“, каза той.  \r\n \r\n  Теодор Пенев", "date": "2019.12.03", "title": "The Hill: Напрегнати разговори между Тръмп и Макрон, френският лидер настоява, че „Ислямска държава“ не е победена"}
