{"url": "http://www.focus-news.net/news/2019/04/09/2644692/tass-ot-lagera-na-poroshenko-obyasniha-zashto-sa-izpolzvali-obraza-na-putin-varhu-reklamni-plakati.html", "text": "Щабът на кандидата за президент на Украйна Петро Порошенко потвърди, че плакатите, на които е изобразен настоящият държавен глава с руския президент Владимир Путин, са официални рекламни материали. В същото време оттам обясниха, че не смятат за необходимо да съгласуват това с руския лидер, предава агенция  TACC . \r\n„Путин, разбира се, не сме го попитали", "date": "2019.04.09", "title": "ТАСС: От лагера на Порошенко обясниха защо са използвали образа на Путин върху рекламни плакати"}
{"url": "http://www.focus-news.net/news/2019/04/09/2644716/tass-venetsuela-vaznameryava-da-napusne-organizatsiyata-na-amerikanskite-darzhavi-na-27-april.html", "text": "Венецуела възнамерява да се оттегли от Организацията на американските държави на 27 април 2019 г. Това съобщи министерството на външните работи на републиката, предава агенция  TACC . \r\n„Правителството на Боливарианска република Венецуела ратифицира решението си да напусне Организацията на американските държави на 27 април 2019 г. в съответствие с жалбата, подадена преди две години и в рамките на съответните процедури, като се има предвид, че Боливарианска република Венецуела не може да остане в организация, която е на колене пред имперските и доминиращи интереси на администрация на САЩ“, се казва в изявлението. Превод и редакция : Калоян Пенков", "date": "2019.04.09", "title": "ТАСС: Венецуела възнамерява да напусне Организацията на американските държави на 27 април"}
{"url": "http://www.focus-news.net/news/2019/04/09/2644688/afp-tramp-zayavi-che-nyama-da-razdelya-detsata-ot-migrantski-semeystva.html", "text": "AFP: Тръмп заяви, че няма да разделя децата от мигрантски семейства \r\nАмериканският президент Доналд Тръмп заяви, че няма да възобнови противоречивата практика да се разделят децата от семейства на мигранти без документи - но след това похвали тактиката като ефективна, съобщава  AFP . \r\n„Не искаме да го правим“, каза той пред репортери в Белия дом. Превод и редакция : Калоян Пенков", "date": "2019.04.09", "title": "AFP: Тръмп заяви, че няма да разделя децата от мигрантски семейства"}
{"url": "http://www.focus-news.net/news/2019/04/09/2644689/bobi-bobev-bivsh-poslanik-v-albaniya-i-kosovo-ako-do-mestnite-izbori-v-severno-kosovo-ne-se-predpriemat-stapki-za-premahvane-na-mitata-ot-sarbiya-sarbite-shte-gi-boykotirat.html", "text": "Ако до местните избори в Северно Косово на 19 май не се предприемат стъпки за премахване на митата от Сърбия, сърбите ще ги бойкотират. Това каза в обзорното предаване „Това е България“ на  Радио „Фокус“  Боби Бобев, бивш посланик на България в Албания и Косово. Той обясни, че след бойкот на предстоящите местни избори в Северно Косово ситуацията ще продължи по същият начин както е и сега, а именно без местна власт. „До 2014г. там не се провеждаха никакви избори. След Брюкселското споразумение от 2013г. севера на страната започна да участва в косовските избори за местна и парламентарна власт. Това беше огромна крачка напред. Съжалявам, че ако този път се бойкотират изборите, ще се върнем години назад, когато хората в Северно Косово не признаваха никакви косовски институции, не признаваха избори. Създаваха се избирателни комисии, в които гласуват членовете им и с това се е слагало точка по въпроса. Голям прогрес беше включването на северните райони на Косово в избирателните процеси и ще е жалко, ако се направи такава голяма крачка назад“, коментира той. Изхода от  омагьосания кръг на отношенията между Сърбия и Косово не се вижда, каза още Боби Бобев. Според него трудно би се стигнало до размяна на територии между двете страни, след като има държави със стойност в международните отношения, които са против. Освен това политически фактори и в двете страни не са съгласни с това. Северно Косово не може да бъде заменено за Прешевската долина, обясни той и уточни, че в Северно Косово има природни ресурси и икономически потенциал, а през Прешевската долина минават паневропейските коридори.  \r\nЦоня СЪБЧЕВА", "date": "2019.04.09", "title": "Боби Бобев, бивш посланик в Албания и Косово: Ако до местните избори в Северно Косово не се предприемат стъпки за премахване на митата от Сърбия, сърбите ще ги бойкотират"}
{"url": "http://www.focus-news.net/news/2019/04/09/2644687/kardzhali-rayonniyat-sad-shte-priema-grazhdani-v-den-na-otvorenite-vrati.html", "text": "Районният съд ще приема граждани в Деня на отворените врати. Това съобщиха от  Районен съд - Кърджали . Във връзка с провеждането на Дни на отворени врати в органите на съдебната власт и с инициативата на Висшия съдебен съвет, Районен съд – Кърджали организира “Ден на отворените врати”, който ще се проведе на 19 април в петък от 10.00 часа до 12.30 часа в сградата на съда на бул. “Беломорски”. В Деня на отворените врати граждани и журналисти са поканени да посетят сградата на Районен съд – Кърджали и да се запознаят с организацията на работа на съдиите и съдебните служители, със съдебните процедури, с работата и функциите на съдебните служби. Районният съд също така е обявил процедура за приемане на заявления за заседатели на Районния съд със срок за подаване на документи за мандат 2020 – 2023 г. до 10 май. Кандидатите за съдебни заседатели трябва да са български граждани на възраст от 21 до 68 години, с настоящ адрес в общината на съдебния район за който кандидатстват, да имат завършено най-малко средно образование, да не участват в ръководството на политическа партия, коалиция или организация с политически цели, да не работят в съд, прокуратура, следствени органи, Министерството на вътрешните работи или в други органи от системата за национална сигурност, намиращи се в съдебния район, за които са  избрани и да не са съдебни заседатели, избрани за повече от два последователни мандата.", "date": "2019.04.09", "title": "Кърджали: Районният съд ще приема граждани в Ден на отворените врати"}
{"url": "http://www.focus-news.net/news/2019/04/09/2644693/pleven-povishavat-se-iziskvaniyata-pri-izdavane-na-razreshitelni-za-premestvaemi-saorazheniya-i-letni-gradini.html", "text": "Повишават се  изискванията  при издаване на разрешителни за преместваеми съоръжения и летни градини, съобщават от Пресцентъра на  Общината . Съгласно промените разрешение за поставяне се издава въз основа на схема и проектна документация, одобрени от главния архитект на местната администрация. Схемата за поставяне определя пространственото разположение, вида, типа, размерите и предназначението на обекта. Документацията ще се разглежда на заседание на Експертния съвет по устройство на територията към Общината. Според промените в ЗУТ за обектите ще се изискват пълни архитектурно-художествени проектни части, свързани с градския дизайн, които трябва да отговарят на няколко показатели; конструктивно-инженерна част, която обхваща съответните специалности - пълни проекти за мрежата на техническата инфраструктура, в частност временните връзки, с които са подвързани съответните обекти и друг вид документи. Машините от типа за пуканки, царевица, машини за сладолед и подобни трябва да представят документ за сертификат на самото съоръжение, от който да е видно, че отговаря на изискванията на Агенцията по храните, на здравно-хигиенните норми на РЗИ и др.  Kонтролът на собствениците ще бъде още по-засилен и  промяната ще допринесе да няма своеволия и индивидуални „архитектурни” решения на съоръженията, които да са не само неестетични, но и опасни за хората.Летни градини и преместваеми съоръжения, за които вече са издадени разрешителни за поставяне, ще трябва в срок до 01 април 2020 год. да бъдат приведени в съответствие с новите разпоредби на ЗУТ.", "date": "2019.04.09", "title": "Плевен: Повишават се  изискванията  при издаване на разрешителни за преместваеми съоръжения и летни градини"}
{"url": "http://www.focus-news.net/news/2019/04/09/2644691/bdzh-vremenno-e-preustanoveno-dvizhenieto-na-vlakovete-mezhdu-stara-zagora-i-chirpan-poradi-vazplamenyavane-v-mashinnoto-otdelenie-na-lokomotiv-na-barziya-vlak-ot-burgas-za-sofiya.html", "text": "От 19.05 часа е преустановено движението на влаковете в участъка между гарите Стара Загора и Чирпан поради възникнало възпламеняване в машинното отделение на локомотива на бързия влак № 8602 от Бургас за София. Това съобщиха от  пресцентъра на БДЖ.  След преминаване на композицията през гара Свобода машинистите забелязват дим, който излиза от машинното отделение на локомотива. Локомотивният персонал незабавно предприема необходимите действия по спиране на композицията и отделяне на локомотива от състава на влака. Използвани са наличните пожарогасители и веднага е подаден сигнал до Главна дирекция ”Пожарна безопасност и защита на населението”, чиито екипи са реагирали своевременно и в момента са на място за допълнително обезопасяване на локомотива. \r\nВъв влака пътуват 67 човека, които изчакват във вагоните от композицията да бъдат изтеглени в гара Свобода с друг локомотив, след което ще бъдат превозени с автобуси до гара Чирпан и ще продължат пътуването си с влак до София. \r\nПревоз с автобуси между гарите Свобода и Чирпан ще бъде осигурен и за пътниците от бързите влакове от Варна за Пловдив и от София за Стара Загора, както и за един пътнически влак от Пловдив за Стара Загора.", "date": "2019.04.09", "title": "БДЖ: Временно е преустановено движението на влаковете между Стара Загора и Чирпан поради възпламеняване в машинното отделение на локомотив на бързия влак от Бургас за София"}
{"url": "http://www.focus-news.net/news/2019/04/09/2644696/sliven-uchenitsi-byaha-poslanitsi-za-edin-den-v-posolstvoto-na-federalna-republika-germaniya.html", "text": "Сливенски ученици гостуваха в Посолството на Федерална Република Германия, съобщиха за  Радио „Фокус“ – Сливен  от център „Амалипе“ – Сливен. Виктория Йорданова и Ростислав Георгиев, ученици в ОУ „Христо Ботев“, село Самуилово, област Сливен, бяха посланик за един ден в Посолството на Федерална Република Германия. Учениците бяха разведени из посолството и запознати с работата на посланика, след което им се предостави възможност за въпроси и отговори. Това бе част от наградата, която им осигури ЦМЕДТ „Амалипе“ по повод класирането им в конкурса: „Да превърнем езика на омразата в език на толерантността!. В конкурса се включиха 76 ученици в три категории: видеоматериал, есе и изображение. Именно в последната, Виктория спечели второ място, а Ростислав бе сред тримата поощрени в различните категории, защото творбата му впечатли журито, но местата все пак са само три. След посещението с в Посолството, децата бяха лично наградени и с предметни награди от министъра на образованието Красимир Вълчев, който проведе станалата традиция ежегодна среща с учители и студенти роми, по случай 8-ми април, международния ден на ромите. Събитието се проведе в Националния дворец на децата гр. София и в него се включиха участници от цялата страна, като една голяма част от тях, бяха от Сливенска област. На срещата доц. Йосиф Нунев, връчи и символичен подарък на мин. Вълчев и зам. Министър Деница Сачева, „Мониторингово изследване на община Сливен“ – първото по рода си такова, с благодарност за подкрепата и помощта към бившия началник на РУО Сливен, д-р Бисерка Михалева, която също присъства на срещата.", "date": "2019.04.09", "title": "Сливен: Ученици бяха посланици за един ден в Посолството на Федерална Република Германия"}
{"url": "http://www.focus-news.net/news/2019/04/09/2644695/veliko-tarnovo-uchenitsi-uchastvaha-v-iznesen-urok-posveten-na-140-godishninata-ot-tarnovskata-konstitutsiya.html", "text": "Урок, посветен на 140 годишнината на Търновската конституция, проведоха ученици от Професионалната гимназия по туризъм „Д-р Васил Берон“. Това съобщиха за  Радио „Фокус“ – Велико Търново  от школото. Младежите гостуваха в музей „Възраждане и Учредително събрание“ , където се запознаха с автентичната атмосфера, в която са работили първите народни избраници. Урокът премина под надслов  „Докосване до миналото“ и успя да пренесе учениците във времето на първите дебати за основните граждански и политически права и свободи на нашия народ. Повече за демократичността и значението на  приемането на Търновската конституция за младата българска държава, учениците научиха от проф. дин. Милко Палангурски, преподавател по Нова и най-нова история на България във ВТУ „Св.св. Кирил и Методий. Образователните занимания са приключили с обиколка на културната институция. \r\nЛуиза ТРАНЧЕВА", "date": "2019.04.09", "title": "Велико Търново: Ученици участваха в изнесен урок, посветен на 140-годишнината от Търновската конституция"}
{"url": "http://www.focus-news.net/news/2019/04/09/2644699/plovdiv-izlozhbata-vremeto-na-alafrangata-shte-bade-predstavena-v-etnografskiya-muzey.html", "text": "Изложбата „Времето на алафрангата“ ще бъде представена в Етнографския музей, съобщиха за  Радио „Фокус“- Пловдив  от институцията. Във връзка с представянето на Пловдив като многовековен интеркултурен център в контекста на „Европейска столица на културата“ 2019 музеят e подготвил интересен поглед към възрожденската действителност. „За града ни алафрангата е разказ, пренасящ във времето истории за взаимодействието на културни модели“, разказват организаторите. В средата на ХІХ-то столетие Пловдив се утвърждава като един от важните административни, занаятчийски и търговски центрове на Европейска Турция, като космополитен град със засилено чуждо присъствие. Широките търговски контакти с Европа и Близкия изток, близостта на Цариград, обучението на младежи в чужбина, многобройните колонии от дипломати, търговци и мисионери създават благоприятни условия за разчупване на патриархалния и създаване на модерен стил на живот. Именно този преход от традицията към модерността носи името „а ла франга“, което ще рече „по френски маниер“. Но това време не бива да се разглежда буквално като проникване на културно влияние само от Франция, а в по-широк план – като нова мода, идваща от Европа. \r\nАлафрангата е култура, знак за приобщаване към новото, към европейското. Това е промяна, която настъпва във всички сфери на бита и културата, в начина на живот на българите. \r\nАлафранга се нарича новата възрожденска къща и нейният интериор и „мобилировка“, изисканите маниери на изразяване и общуване, а също и модата в облеклото, носено от госпожите и господата в големия град. В резултат от тези нововъведения в българска среда се получава едно смесване между завареното и дошлото „отвън“, един нов еклектичен стил, който може да се оприличи с ефекта на кривото огледало. Макар че първоначално е посрещнат на нож от консервативното ориенталско общество, за около 3-4 десетилетия стилът алафранга добива свой завършен образ и се схваща вече като официална градска мода. Проектът е част от програмата на Пловдив – Европейска столица на културата 2019. \r\nОфициалното откриване на изложбата е на 18 април 2019 г. от 18:00 ч. в салона на втория етаж на РЕМ – Пловдив. \r\nПреди откриването на изложбата „Времето на алафрангата“ от 11:00 ч.ще се проведе пресконференция.", "date": "2019.04.09", "title": "Пловдив: Изложбата „Времето на алафрангата“ ще бъде представена в Етнографския музей"}
{"url": "http://www.focus-news.net/news/2019/04/09/2644700/tsvetan-tsvetanov-shte-se-sreshtne-s-chlenove-i-simpatizanti-na-gerb-v-kaspichan-i-novi-pazar.html", "text": "Зам.-председателят на ГЕРБ Цветан Цветанов ще се срещне утре, 10 април 2019 г. (сряда), от 9.30 часа с членове и симпатизанти на ГЕРБ в Каспичан (област Шумен). Срещата ще се състои в НЧ \"Пробуда - 1928\". Това съобщиха от  пресцентъра на партията.  От 11.30 часа Цветанов ще разговаря с актива на ГЕРБ в Нови пазар в общинския офис на структурата.", "date": "2019.04.09", "title": "Цветан Цветанов ще се срещне с членове и симпатизанти на ГЕРБ в Каспичан и Нови пазар"}
{"url": "http://www.focus-news.net/news/2019/04/09/2644697/the-jerusalem-post-netanyahu-prizovava-kmetove-da-izpratyat-glasopodavateli-tay-kato-partiite-preduprezhdavat-za-proval.html", "text": "С избирателна активност близо три процента по-ниска от предишните избори, и послания за наближаващ апокалипсис, защото според слуховете левите партии водят на изборите, министър-председателят Бенямин Нетаняху продължи неистовите си усилия да получи допълнителна подкрепа, съобщава в.  The Jerusalem Post . \r\nПри оставащи само два часа за гласуване, Нетаняху използва Facebook и се обади на кметове, като ги насърчи да изпратят избирателите си да гласуват. \r\nПо-рано през деня, предупреждавайки за възхода на левицата, Нетаняху отмени планирано събитие в Ашдод и се върна в Ерусалим, където каза, че ще работи за „спасяване на десницата“ и за гарантиране на дясно правителство след изборите. \r\n„Получих драматична нова ивформация, че има ниска избирателна активност в крепостите на „Ликуд“, но има висока избирателна активност в левите крепости“, заяви Нетаняху. „Трябва да спасим десницата. Има само още няколко часа“. Превод и редакция : Калоян Пенков", "date": "2019.04.09", "title": "The Jerusalem Post: Нетаняху призовава кметове да изпратят гласоподаватели, тъй като партиите предупреждават за провал"}
{"url": "http://www.focus-news.net/news/2019/04/09/2644698/tass-prezidentat-na-moldova-shte-razpusne-parlamenta-ako-deputatite-ne-zapochnat-rabota-do-sredata-na-yuni.html", "text": "Молдовският президент Игор Додон ще разпусне парламента, ако законодателният орган не започне да функционира до средата на юни, съобщава агенция  TACC . \r\n„Ако не бъде приет нито един закон до средата на юни, ако няма председател на парламента, тогава мога да разпусна парламента“, заяви Додон. Коментирайки трудностите при преговорите за сформиране на парламентарно мнозинство, той изрази увереност, че депутатите ще станат по-сговорчиви с приближаването на крайния срок. В същото време Додон увери, че Партията на социалистите в Република Молдова, която го подкрепя, не се страхува от предсрочни избори. \r\nСпоред резултатите от изборите на 24 февруари три големи формации влязоха в 101-местния парламент на Молдова, които се договарят за парламентарно мнозинство и за състава на правителството. Превод и редакция : Калоян Пенков", "date": "2019.04.09", "title": "ТАСС: Президентът на Молдова ще разпусне парламента, ако депутатите не започнат работа до средата на юни"}
{"url": "http://www.focus-news.net/news/2019/04/09/2644694/afp-donald-tusk-predlaga-dalgo-zabavyane-na-brekzit-no-ne-poveche-ot-godina.html", "text": "Председателят на Съвета на ЕС Доналд Туск призова лидерите на блока да разрешат на Великобритания да отложи Брекзит за срок до една година, тъй като Лондон и Брюксел се борят да избегнат хаотично напускане без сделка, предава  AFP . \r\nПремиерът Тереза Мей поиска Брекзит да бъде отложен за 30 юни, но Туск заяви, че фактите от последните месеци са дали „малка причина да се вярва“, че разделените британски депутати ще ратифицират споразумението за развод дотогава. Превод и редакция : Калоян Пенков", "date": "2019.04.09", "title": "AFP: Доналд Туск предлага дълго забавяне на Брекзит, но не повече от година"}
{"url": "http://www.focus-news.net/news/2019/04/09/2644701/sport-arzhentina-i-kolumbiya-shte-sa-domakini-na-kopa-amerika-2020.html", "text": "Аржентина и Колумбия ще бъдат домакини на Копа Америка през 2020 г. Съвместната им кандидатура беше избрана пред тази на САЩ, Австралия, Китай, Русия и Катар. Аржентина беше домакин на турнира през 2011 г., когато Меси и компания стигнаха до едва четвъртфинал, а Колумбия за последен път приема надпреварата през 2001 г., когато печели трофея. Догодина Копа Америка и Евро 2020 ще се проведат по едно и също време – 12 юни до 12 юли.", "date": "2019.04.09", "title": "Спорт: Аржентина и Колумбия ще са домакини на Копа Америка 2020"}
{"url": "http://www.focus-news.net/news/2019/04/09/2644375/ria-novosti-zlatovalutniyat-rezerv-na-rusiya-e-nay-golyam-ot-pet-godini.html", "text": "Златовалутните резерви на Русия са на стойност 487,7 милиарда долара, показват публикуваните от Централната банка на страната данни, предава  РИА Новости . \r\nТова е най-високата им стойност от 1 април 2014 година. \r\nПрез изминалата година Банката на Русия увеличи резервите си от монетарно злато с 14.9%, или с почти 275 тона, до 67.9 млн. унции (повече от две хиляди тона). През годината тя редовно го купуваше за попълване на валутните резерви, а само през декември банката е купила 9,3 тона. \r\nРъководителят на Централната банка Елвира Набиулина многократно е заявявала, че регулаторът има политика за диверсификация на инвестициите в международните резерви, като се вземат предвид всички рискове, включително финансови, икономически и геополитически. Така например, миналата година след въвеждането на антируските санкции от Вашингтон, Централната банка започна да продава американски държавни облигации. До началото на есента на 2018 г. вложенията, които през 2010 г. възлизаха на 176 млрд. долара, бяха намалени до 14 млрд.  \r\nПревод и редакция:", "date": "2019.04.09", "title": "РИА Новости: Златовалутният резерв на Русия е най-голям от пет години"}
{"url": "http://www.focus-news.net/news/2019/04/09/2644376/api-vremenno-dvizhenieto-po-pat-ii-82-sofiya-samokov-se-osashtestvyava-v-edna-lenta-v-rayona-na-vets-pasarel-poradi-svlichane-na-zemna-masa.html", "text": "Временно движението по път II-82 София – Самоков се осъществява в една лента в района на ВЕЦ „Пасарел“ поради свличане на земна маса. Това съобщиха от пресцентъра на  Агенция „Пътна инфраструктура“ . Движението се регулира от сигналисти.", "date": "2019.04.09", "title": "АПИ: Временно движението по път II-82 София – Самоков се осъществява в една лента в района на ВЕЦ „Пасарел“ поради свличане на земна маса"}
{"url": "http://www.focus-news.net/news/2019/04/09/2644306/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Малкото, до дръзко американско списание  American Thinker   публикува статия, в която предлага незабавна военна намеса на САЩ във Венецуела като „най-умната стъпка“. Оказва се, че дори миграцията на венецуелските граждани в по-богати страни също е част от плана на на държавния глава на Руската федерация Владимир Путин. Въпреки това материалът призовава САЩ да проявят сдържаност. И дори доктрината „Монро“, която определя интересите на Вашингтон в западното полукълбо, не може да попречи на изпращането на руски военни във Венецуела.   представя превод на статията с уточнението, че изложената в нея оценка не отразява тази на редакцията ни. . \r\nНа юг на нашия континент се случват интересни неща. Въпреки доктрината „Монро“, или може би тъкмо заради нея, Русия изпрати войници във Венецуела. Неотдавна Путин заяви, че е готов да повтори сценарий на Карибската криза и да провери дали някой е в състояние да предприеме нещо в подобна ситуация.  \r\nДоналд Тръмп даде да се разбере, че не иска да изпраща войници във Венецуела. Специалният пратеник във Венецуела Елиът Ейбръмс всъщност изключи възможността за военна намеса - засега. Някои видяха в изявленията му опит за печелене на време, а аз мисля, че на дипломатическия език това означава бдително чакане. \r\nМногократно сме се намесвали във вътрешните работи на страните от Латинска Америка. Тази история, особено по отношение на Венецуела, трябва да бъде взета под внимание при всяко от нашите действия. Поради тази причина ми се струва, че незабавната военна намеса на САЩ е най-умната стъпка. \r\nНе трябва обаче да изключваме други възможности за действие. Само думи не са достатъчни. Ако изхождаме от факта, че нашите и руските войски не трябва едновременно да бъдат на едно и също бойно поле, тогава има смисъл да се окаже известно съдействие на Колумбия на нейната граница с Венецуела. Авиация. Много авиация. Военни кораби на брега на Венецуела от двете страни на Панамския канал също ще помогнат в борбата срещу трафика на наркотици. \r\nОсновният нарушител на спокойствието тук е Влад Путин. Режимът на Николас Мадуро дължи на Русия милиарди за услугите, предоставяни в миналото, но не затова Путин изпрати войници във Венецуела. Той сложи ръка върху Европа благодарение на природния газ и сега иска да направи същотот в Южна Америка.  \r\nНо ние стоим на пътя му.  \r\nПутин възнамерява да дестабилизира Южна Америка, за да има повече бежанци, създаващи проблеми на нашата граница, да подбуждат размирици и да предизвикват безредици в целия регион. Контролът над Венецуела означава контрол над най-големите петролни запаси на нашата планета. А това позволява контролиране на значителна част от Южна Америка. \r\nВ тази ситуация се появяват лостове за натиск върху Китай, който няма собствен петрол, но контролира Панамския канал. И за натиск върху Япония, която също няма нефт и затова е склонна да се ангажира с изнудване. \r\nПредставете си, че трите най-мощни икономики в Европа и Далечния изток са слабо защитени от вашата страна. \r\nОсновното тук е геостратегическата сила, реализирана чрез петрола. През последните 10, 20 или дори 40 години това не се е променило . Но играчите и личностите се промениха. Може би дори не сме основна цел на Путин. Китай и Русия имат дълга граница и трудна съвместна история и затова не може да се изключи, че Путин иска да впечатли Си Дзинпин. Изпращайки войските си във Венецуела, той подготвя плацдарм за удушаване на Панамския канал от Каракас. \r\nОт страна на Путин, това е голям залог, защото „хващането за гърлото“ на двете най-големи световни икономики (китайската и японската) и на двата най-опасни военни противника (Китай и Америка) са много рисковани. Но този мъж показа, че притежава ума, арогантността и бързината, за да играе тази игра. Той се надява да постигне това, което нацистите в средата на 30-те години на миналия век: да действат бавно и бавно, за да не предизвикат подозрения и постепенно да укрепят позициите си. Не мисля, че Путин иска да започне война. Но ми се струва, че той иска да види колко далеч ще може да отиде, докато не получи синина под окото.  \r\nДоналд Тръмп се оказа изключително необуздан играч в областта на геополитиката. В това отношение той изглежда като сродна душа на Путин. Наблюдаването на играта им е много интересно, макар и страшно. \r\n***  Президентът на САЩ Доналд Тръмп и първият дипломат на Вашингтон Майк Помпео обявиха решението на Държавния департамент да определи Ислямския революционен гвардейски корпус на Иран за терористична организация, съобщава американското издание  Washington Examiner , като припомня, че месеци наред се говореше, че администрацията обмисля да включи в черния списък най-известния клон на въоръжените сили на страната. \r\nВъпреки че Държавният департамент отдавна е определил иранския режим за водещ световен спонсор на тероризма, до този момент Вашингтон не бе определял елемент от чуждо правителство като терористична групировка. Революционната гвардия на Иран бе приравнена с организации като „Ал Кайда“, ХАМАС, „Хизбула“, „Ислямска държава“ и „Боко Харам“. Решението бележи последната стъпка за натиск върху Иран след изтеглянето на САЩ от споразумението за ядрената програма на страната.   \r\n„Това подчертава факта, че действията на Иран са коренно различни от действията на други правителства. Това прави кристално ясни рисковете от водене на бизнес или предоставяне на подкрепа на Революционната гвардия. Ако правите бизнес с нея, ще финансирате тероризма\", подчерта държавният глава на САЩ Доналд Тръмп.  \r\nСпоред редакцията Ислямския революционен гвардейски корпус на Иран „подкрепя терористите по целия свят, извършва кибератаки и убийства, финансира незаконно развитие на ракети и оказва огромно влияние както в страната, така и в региона“. Корпусът също така „играе важна роля във финансирането, обучението и ръководенето на глобалните пълномощници на Иран - включително „Хизбула“ в Ливан, шиитските милиции в Ирак и хутите в Йемен“.  \r\nПомпей заяви пред репортери, че решението на Вашингтон за иранската гвардия ще влезе в сила на 15 април. „Ислямската революционна гвардия  се преструва, че е редовна военна организация, но никой от нас не трябва да се заблуждава\", допълни американският държавен секретар. \r\n„С това определение администрацията на Тръмп просто признава реалността“, обобщи Помпео. \r\nМинистерството на финансите на САЩ стартира процеса през 2017 г., когато даде специален статут на гвардията. Така американските власти бяха улеснени да предприемат действия срещу Иран, като се насочват към мерки срещу финансирането му.  \r\nРешението за класификацията на гвардия бе предшествано от изненадващо изявление от Държавния департамент на САЩ от миналата седмица, в което се посочва, че Иран е отговорен за смъртта на над 600 американски служители в Ирак. Командирът Шон Робъртсън, говорител на Министерството на отбраната, поясни, че точната цифра е „поне 603\". \r\n***  Министърът на външните работи на Иран Мохамад Джавад Зариф поиска от президента Хасан Роухани, в качеството му на ръководител на Върховния съвет за национална сигурност на страната, да включи силите на Централното командване на САЩ (CENTCOM) в Западна Азия в списъка на терористичните групировки, съобщава англоезичното електронно издание  Tehran Times . \r\nВ изявление говорителят на външното министерство в Техеран Бахрам Касеми поясни, че искането на Зариф се основава на закона и е отправено с цел справяне с нарушенията на човешките права от страна на САЩ, както и с провокативните и терористични действия на Вашингтгон в региона. \r\nНовината бе разпространена буквално минути, след като държавният глава на САЩ Доналд Тръмп обяви решението на Вашингтон да включи Ислямския революционен гвардейски корпус на Иран в списъка на терористичните организации. \r\nПрез последните дни официални лица на Иран предупредиха, че ако САЩ обявяват Революционната гвардия за терористична групировка, Техеран ще „отвърне на удара“. \r\nПо-рано в понеделник и Зариф предупреди САЩ, че Иран ще предприеме ответни действия, ако САЩ гвардията за терористична организация. В рамките му външният министър на Иран „осъди възможната мярка в САЩ и подчерта, че тя ще създаде много опасности”. \r\n„Въпреки че Иран не се стреми към напрежение, ако САЩ решат да изпълнят заканите си, Техеран ще предприеме реципрочни действия\", увери Зариф по-рано през деня. \r\n***  Министър-председателят на Израел Бенямин Нетаняху приветства решението на САЩ да обявят Ислямския революционен гвардейски корпус на Иран за терористична организация, съобщава вестник  The Jerusalem Post , като отбелязва, че мярката на Вашингтон е обявена само ден преди парламентарните избори в страната. \r\n„Благодаря Ви, скъпи приятелю,президенте Доналд Тръмп, за това, че решихте да обявите гвардейския корпус за терористична организация. Благодаря Ви за отговора на още едно от моите важни искания, което служи на интересите на страната ни и на държавите от региона\", написа Нетаняху в социалната мрежа „Туитър“. Нетаняху добави, че „ще продължим да действаме заедно по всякакъв начин срещу иранския режим,който заплашва Израел, САЩ и световния мир\". \r\nДействащият външен министър на страната Израел Кац също даде висока оценка на решението на Вашингтон, като заяви, че то ще отслаби способността на Иран да популяризира своята ядрена програма и подкрепата си за регионалния тероризъм. Съгласно думите му, този ход  „значително ще засили способността на Израел да се бори с иранската агресия в Сирия и района\". \r\nВъпреки че Държавният департамент на САЩ отдавна е определил иранския режим за водещ световен спонсор на тероризма, до този момент Вашингтон не бе определял елемент от чуждо правителство като терористична групировка. Иран предупреди, че ще предприеме реципрочни действия срещу американците. \r\n***  Новият кмет от опозицията на Анкара – Мансур Яваш, започна да действа моментално, веднага след като получи сертификата си за градоначалник от Висшия избирателен съвет (ВИС), информира електронното издание на вестник „Джумхуриет”. Първата му работа беше посещение на „Анъткабир” - мавзолея на основателя на съвременната турска държава Мустафа Кемал Ататюрк; той е определил и Анкара като столица. Там новият кмет бе приветстван от стотици жители на града. Освен това Мансур Яваш подписа и първите си окръжни указания – да бъдат замразени всички общински търгове, доставки, плащания, покупки, продажби, отдаване под наем на недвижими имоти и на МПС, назначаване на нови служители. Също така до второ нареждане са съкратени всички отпуски на персонала в Голяма община и подчинените районни кметства, а намиращите се в отпуск са призовани веднага да се върнат на работа, посочва още „Джумхуриет”.", "date": "2019.04.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/09/2644690/afp-savetat-za-sigurnost-na-oon-shte-se-sabere-v-sryada-zaradi-libiya.html", "text": "Съветът за сигурност на ООН ще проведе неотложни консултации при закрити врати в сряда по повод на кризата в Либия, където борбата подкопава усилията на ООН за подготовка на избори, съобщава  AFP . \r\nСпециалният пратеник на ООН Гасан Саламе ще информира Съвета за решението си да отложи национална конференция, целяща изготвянето на пътна карта за изборите, казаха дипломати. Превод и редакция : Калоян Пенков", "date": "2019.04.09", "title": "AFP: Съветът за сигурност на ООН ще се събере в сряда заради Либия"}
{"url": "http://www.focus-news.net/news/2019/04/09/2644307/predstoyashti-sabitiya-v-stranata-za-9-april-agentsiya-fokus.html", "text": "*** \r\nОт 09.00 часа до 14.00 часа в Българската стопанска камара ще се проведе дискусия на тема „Бизнесът говори за… кръгова икономика“.  \r\n*** \r\nОт 09.00 часа в 12 състав на Специализирания наказателен съд ще се гледа делото срещу Петър Д., обвинен в организиране и ръководене на организирана престъпна група.  \r\n*** \r\nОт 09.00 часа в 14 състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия.  \r\n*** \r\nОт 09.30 часа ще се състои научна конференция „Ролята на Военноморски сили на Република България в защитата на националните ни интереси”. \r\n*** \r\nОт 09.30 часа в конферентната зала на Българска търговско-промишлена палата ще се състои международна конференция по проект ЕкоИнн Дунав – „Дунав: сътрудничество за иновации“. На събитието ще присъства Заместник-министърът на регионалното развитие и благоустройството Деница Николова. \r\n*** \r\nОт 09.30 часа в 5 състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група.  \r\n*** \r\nОт 09.30 часа в 16 състав на Специализирания наказателен съд ще се гледа делото срещу Стефан Б., Христо А., Владислав Г. и др., обвинени в организиране и ръководене на организирана престъпна група.  \r\n*** \r\nОт 09.45 часа в зала „Триадица“ на Гранд хотел София Фондът на фондовете и Фонд мениджър на финансови инструменти в България ще разкажат за работата си през погледа на техни експерти, партньори и крайни получатели.  \r\n*** \r\nОт 10.00 втори състав на Комисията за защита от дискриминация ще проведе заседание по преписка, образувана по  жалба на жена.  \r\n*** \r\nОт 10.00 часа до 12.00 часа в хотел „Балкан“ в зала „Средец“ ще се проведе Четвърта годишна среща на Българския форум на бизнес лидерите. В събитието ще участва вицепремиерът и министър на външните работи Екатерина Захариева, министърът на икономиката Емил Караниколов, ръководителят на Представителството на ЕК Огнян Златев и др.  \r\n*** \r\nОт 10.00 часа в Дома на Европа ще се проведе конференция на тема „Заплахата от външна намеса за изборите за Европейски парламент 2019“. Конференцията ще бъде открита от Росен Плевнелиев, президент на Република България (2012-2017) и Екатерина Захариева, заместник министър-председател по правосъдната реформа и министър на външните работи.   \r\n*** \r\nОт 10.00 часа в ОББ Галерия на ул. „Света София“ 5 ще се състои официалното представяне на изцяло нова функционалност на мобилното банкиране ОББ Мобайл.  \r\n*** \r\nОт 10.00 часа 4 състав на Специализирания наказателен съд ще се гледа делото срещу Богдана Д., Минчо К. и Тотка С., обвинени в безстопанственост в особено големи размери.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в 10 състав на Специализирания наказателен съд ще се гледа делото срещу Алипи А. и Пламенка А. \r\n*** \r\nОт 10.00 часа в 13 състав на Специализирания наказателен съд ще се гледа делото срещу Йордан Ш., обвинен в безстопанственост.  \r\n*** \r\nОт 10.00 часа в Националния пресклуб на БТА ще бъде обсъден предложеният от Висшия адвокатски съвет проект на нов закон за адвокатурата – плюсове и минуси.  \r\n*** \r\nОт 10.30 часа в Националния военноисторически музей ще бъде открита изложбата „На борда на флотската история“, посветена на 140-ата годишнина от създаването на Военноморските сили на Република България. \r\n*** \r\nОт 11.00 часа в Националния пресклуб на БТА ще се състои пресконференция за VI годишна конференция на Travel Academy.  \r\n*** \r\nОт 11.00 часа в Cosmos Coworking Camp ще се състои събитие, на което ще бъде обсъдено кариерното развитие на жените в България.  \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на С.Ц. от Враца, комплекс Младост.  \r\n*** \r\nОт 11.00 часа партерното фоайе на Софийска опера и балет ще се състои пресконференция, посветена на премиерата на операта „Дон Жуан“ на Моцарт.  \r\n*** \r\nОт 11.00 часа пред Министерството на земеделието, храните и горите ще се състои протест на Българска асоциация биопродукти.  \r\n*** \r\nОт 11.00 часа в зала 103 в сградата на МОСВ министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет.  \r\n*** \r\nОт 11.00 часа в 18 състав на Специализирания наказателен съд ще се гледа делото срещу Андреан А., Благо А., Венцислав Ф. и др., обвинени в организиране и ръководене на организирана престъпна група.  \r\n*** \r\nВ 12.00 часа в сградата на Столичната община на ул. \"Московска\" 33 в официално фоайе кметът Йорданка Фандъкова ще връчи специален подарък на една от най-прогресиращите млади спортни звезди на България – Александра Фейгин. \r\n*** \r\nОт 12.00 часа в Залата на областна администрация на Софийска област на бул. „Витоша №6 , ет. 5, в присъствието на немския посланик Н.Пр. Херберт Салбер ще бъде връчен на областния управител Илиан Тодоров сертификат „Антикорупция“- система за управление, сертифицирана по международния стандарт ISO 37001:2016 – „Системи за управление за борба с подкупването“. \r\n*** \r\nОт 13.00 часа в 9 състав на Специализирания наказателен съд ще се гледа делото срещу Живко Мартинов, обвинен в изнудване.  \r\n***   \r\nОт 13.30 часа на ул. „Граф Игнатиев“ между „Шишман“ и „Шести Септември“ (тротоара от към градината на храма „Свети Седмочисленици“) eкспертният съвет към НАГ ще разгледа на място различните предложения за ограничители по трасето. \r\n*** \r\nВ 13.30 часа в Руския културно-информационен център ще се състои детски празник по случай Деня на руската анимация.  \r\n*** \r\nОт 14.00 часа в пети състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа в ЦИК Движение \"ЗАЕДНО\" ще внесе своите документи се за регистриране за евроизборите. \r\n*** \r\nОт 15.00 часа до 17.00 часа народният представител от „БСП за България“ Ирена Анастасова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на жена от София срещу НЗОК.  \r\n*** \r\nОт 16.00 часа в зала „Марин Дринов“ на БАН Националният природонаучен музей ще отбележи своя юбилей с тържествено събрание.  \r\n*** \r\nОт 18.00 часа в галерия „Арте“ ще бъде открита изложба „В чест на Милко“. \r\n***  Благоевград.    \r\nОт 10.30 часа в зала 313 на Учебен корпус №6 на ЮЗУ „Неофит Рилски“ заместникът на главния прокурор при Върховна касационна прокуратура Иван Гешев ще изнесе публична лекция.   \r\n*** \r\nОт 19.30 часа в Културния дом на Нефтохимика студенти ще представят мюзикъла „Коса.  \r\n*** \r\nОт 10.30 часа в Парк-музея „Владислав Варненчик“ 30 фиданки декоративно дърво мелия и върба ще бъдат засадени от ученици от СУ „Пейо Яворов“. \r\n*** \r\nОт 12.00 часа в клуба на АБВ във Варна на ул. „Христо Попович“, до Ботевата градинка ще се проведе пресконференция на областната организация на партията.  \r\n*** \r\nОт 13.30 часа на ъгъла на ул. \"Съборни\" и ул. \"Ал. Рачински\", ще се състои официална церемония „Първа копка“ за успешен старт на строително-монтажните работи на обект в изпълнение на мероприятия за подобряване на достъпна среда“ по проект „Интегриран градски транспорт на Варна – втора фаза“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 Марица Гърдева, председател на постоянната комисия „Туризъм, търговия и рекламна дейност” към ОбС – Варна ще приема граждани.  \r\n*** \r\nОт 16.00 часа в Регионална библиотека „Пенчо Славейков“ ще бъде представена изложбата „140 години от Учредителното събрание и приемането на Търновската конституция“.  \r\n*** \r\nОт 19.00 часа в зала АУЛА на Икономическия университет, при вход свободен, ще бъде представен Моноспектакъл \"Пилето, което казва КУ\" на Иван Юруков. \r\n*** \r\nОт 16.30 часа в читалнята на библиотеката при НЧ „Развитие 1869“ ще бъде представена книгата „Игра на гъски“ на Йордан Радичков-внук. \r\n*** \r\nОт 18.00 часа в голямата зала на Младежкия дом ще бъде представена книгата „Сянката на господ“.  \r\n***  \r\nОт 13.30 часа в  СУ „Емилиян Станев“ ще се проведе обучение по кариерно ориентиране.  \r\n***  \r\nОт 18.00 часа в Клуб 7  ще се проведе среща с архитекта Андрей Ходкевич. \r\n*** \r\nОт 19.00 часа в Клуб 7 гостува  Стендъп Комеди.  \r\n*** \r\nОт 11.00 часа в Крайдунавския парк  - алеята, водеща от входа на паркинга на крепостта \"Баба Вида\" до фонтана кметът на Община Видин Огнян Ценков ще бъде гост на откриването на Алея на здравето. \r\n*** \r\nОт 18.00 часа в Регионалния пресклуб на БТА ще бъде представена изработена от италиански учени храна на клетъчно ниво.  \r\n*** \r\nОт 19.00 часа в камерната зала на ДКТ ще се играе постановката „Предградие“.  \r\n*** \r\nОт 09.15 часа, 10.30 часа и 13.30 часа в Държавен куклен театър „Дора Габе“ ще се играе спектакълът „Забързана приказка“.  \r\n*** \r\nОт 09.20 и от 10.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 10.00 часа в Регионална библиотека „Дора Габе“ ще се състои беседа на тема „Здравословно хранене“.  \r\n*** \r\nОт 12.00 часа на пл. „Стария орех“ ще се състои инициатива „Водата – дарява живот на клетките“.  \r\n*** \r\nОт 18.30 часа в концертна зала „Добрич“ ще се състои концерт на доц. Сабин Леви.  \r\n*** \r\nОт 11.00 часа в заседателната зала на Общинския съвет „Дънди Прешъс Металс Крумовград“ ЕАД и Община Крумовград организират информационна среща за представяне и обсъждане на възможностите по проект „Фонд за подпомагане на микро, малки и средни предприятия на територията на община Крумовград“. \r\n*** \r\nОт 15.00 часа в залата на Община Кюстендил ще се проведе заседание на Районна избирателна комисия - Кюстендил.  \r\n*** \r\nОт 16.30 часа в заседателната зала на хотел „Ловеч“ ще се проведе граждански диалог на тема образование. \r\n*** \r\nОт 17.00 часа в Драматичен театър – Ловеч ще се играе спектакълът „Без изход – изповедта на един наркоман“.  \r\n*** \r\nОт 10.30 часа в Регионална библиотека „Никола Фурнаджиев“ ще започне Ателие „Великденче“,  с участие на децата от ДГ „Здравец“, ДГ „Валентина Терешкова“ и ДГ „Дъга – филиал Явор“. \r\n*** \r\nОт 11.00 часа пред сградата на полицейското управление в града ще се състои церемонията по откриването на обновените сгради на РУП и РСПБЗН. В нея ще участва и министърът на вътрешните работи Младен Маринов. След церемонията, министър Младен Маринов ще посети ГКПП „Кулата“ и района на граничния пункт, където ще инспектира създадената организация за охрана на държавната граница. На събитието ще участва и министърът на отбраната Красимир Каракачанов.  \r\n*** \r\nОт 11.00 часа в пресклуба на БТА ще се състои пресконференция на адвокат Ярослав Димитров – председател на РИК-Плевен за предстоящите избори з Европейски парламент.  \r\n*** \r\nОт 19.00 часа в салона на читалище ,,Съгласие\" ще се състои концерт ,,Да пеем заедно\" с участието на Йордан Марков, Стефан Диомов и ,,5-те сезона\". \r\n*** \r\nОт 9.00ч., зала №1 Апелативният съд ще гледа дело срещу 49-годишният А. Ш., който обжалва присъдата си от 10 години лишаване от свобода за грабеж  \r\n*** \r\nОт 10.00 часа, 10 зала, Окръжният съд ще гледа делото срещу Кристиян Б.  \r\n*** \r\nОт 11.00 часа в Националната гимназия за сценични и екранни изкуства ще се проведе среща с водещия аржентински танго хореограф и изпълнител Диего Окампо.  \r\n*** \r\nОт 14.00 часа в хотел „Империал“ Асоциацията на доставчиците на телевизионни програми (АДТП) ще проведе своята Пета годишна конференция.  \r\n*** \r\nОт 18.00 часа в изложбената зала на галерия „Пловдив“ ще бъде открита традиционната изложба “Цветове“.  \r\n*** \r\nОт 19:00 часа в Клуб „Петното на Роршах“, ул. Йоаким Груев 36 Литературен салон Spirt and Spirit представят Калин Донков в Пловдив.  \r\n*** \r\nОт 19.30 часа в Пловдив-Bee Bop Cafe ще се играе спектакълът „Многоклетка“.  \r\n*** \r\nОт 11.00 ч. в зала „Свети Георги“ на Областна администрация Русе ще се проведе заседание на Постоянната комисия по заетост към Областния съвет за развитие. \r\n*** \r\nОт 11.00 часа в хотел „Данубе“ министърът на регионалното развитие и благоустройството Петя Аврамова ще участва в дискусия за регионално развитие и европейска солидарност.  \r\n*** \r\nОт 10.00 часа в Драматичния театър ще се състои международен уъркшоп „Два езика – една сцена“.  \r\n*** \r\nОт 14.00 часа в РБ „Захарий Княжески“ ще се състои дискусия с журито на фестивала „Данаил Чирпански“ - Явор Гърдев, Джон Фридман, Тиери Аркури. \r\n*** \r\nОт 17.00 часа в Кукления театър ще се играе постановката „История на насилието“.  \r\n*** \r\nОт 18.00 часа в Къщата на архитекта ще бъде представен „Достатъчно дълго“ – сборник с проза.  \r\n*** \r\nОт 18.00 часа в РБ „Захарий Княжески“ ще бъде представена книга и филм на художника и философ Орлин Чуховски с участието на автора Спас Мавров.  \r\n*** \r\nОт 19.00 часа в РБ „Захарий Княжески“ ще се състои концерт „20 години заедно“ на проф. Благовеста Константинова и Иван Кабамитов. \r\n*** \r\nОт 20.00 часа в Драматичния театър ще се състои церемония по награждаване на участниците и закриване на финала на Международния студентски театрален фестивал „Данаил Чирпански“.  \r\n***   \r\nОт 11.00 часа в хотел „Данубе министърът на регионалното развитие и благоустройството Петя Аврамова ще посети Силистра. В града тя ще участва в дискусия за регионалното развитие и европейската солидарност. \r\n*** \r\nОт 16.00 часа пред зала „Арена Шумен” ще бъде разкрита информационна борса за набиране на войници и матроси за Българската армия. От 17.00 до 18.00 часа присъстващите ще видят демонстрация на умения на военнослужещи с въоръжение и техника. В Шумен национална кампания „Бъди войник” ще завърши с концерт в зала „Арена Шумен“ от 18.30 часа.", "date": "2019.04.09", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2019/04/09/2644326/kurir-makedoniya-silyanovska-prezidentskite-izbori-tryabva-da-badat-specheleni-ne-zaradi-gordana-silyanovska-a-za-delegitimirane-na-pravitelstvoto.html", "text": "Проф. Силяновска заяви на митинга в Кичево, че президентските избори трябва да бъдат спечелени не заради Гордана Силяновска, а за да се делегитимира властта, защото тя не обръща внимание на конституционното право и задължителното международно право, съобщава скопското електронно издание „ Курир “. \r\nПрофесор Силяновска каза, че Македония има сериозни проблеми с демократичния дефицит, очаквахме живот, а живота не го виждаме. Единствените промени, направени от правителството на реформата, беше промяната на името. От върховенството на закона няма следа или глас, в нашата страна цялата власт е съсредоточена в ръцете на премиера, а нашите свободи и права са застрашени, всяко правителство ви корумпира, абсолютно“, добави тя. \r\n„Ние сме в разгара на корупцията и престъпността. Суверенитетът е най-застрашен от корупция и престъпност. Не може да се отива към ЕС без експертна и компетентна администрация. С партийна администрация реформите не са възможни, затова трябва да ги предупредим на тези избори. \r\n„Непотизмът има пандемичен мащаб, където има непотизъм не може да има успех, но ние ще се справим с него. За всички обективни анализатори македонската система е хибриден режим, а не либерална демокрация“, каза професорът. \r\n„Вярвам в мъдростта на хората, смятам, че той може да разпознае човек, който ще работи за него и ще бъде с него“, обяви Силяновска Давкова на митинга в Кичево. Превод и редакция : Калоян Пенков", "date": "2019.04.09", "title": "„Курир“ (Македония): Силяновска: Президентските избори трябва да бъдат спечелени не заради Гордана Силяновска, а за делегитимиране на правителството"}
{"url": "http://www.focus-news.net/news/2019/04/09/2644312/nezavisimaya-gazeta-rusiya-tryabva-da-bade-gotova-za-vsyakakvi-iznenadi-v-dialoga-s-turtsiya.html", "text": "Три пъти министрите на външните работи на Русия и Турция се опитаха неуспешно да се срещнат през март тази година в рамките на заседанието на Съвместната група за стратегическо планиране. В резултат на това външният министър Сергей Лавров успя да посети колегата си Мевлют Чавушоглу само в края на месеца. Може да изглежда, че историята на трикратното прехвърляне на такава важна среща отразява развитието на отношенията днес: страните са толкова заети с дневния си ред, че едва ли намират време да се срещнат. Важно е да се помни, че това са честите контакти между Анкара и Москва - един от ключовете за успешното сътрудничество. Срещата между Путин и Ердоган на 8 април е потвърждение за това, пише руският в. „ Независимая газета . \r\nСъветът за сътрудничество на високо равнище, създаден през май 2010 г., е призован да координира изпълнението на проекти за политическо, търговско, икономическо, културно и хуманитарно сътрудничество. На заседанието на Съвета, осмият поред, бяха обсъдени два руски мегапроекта в Турция. Първо, това е атомната електроцентрала „Акую“ в Мерсин. Миналия месец компанията Akuyu Nuklear, която изпълнява проекта, представи документи на турската агенция за атомна енергия, за да получи лиценз за изграждането на третия блок. През 2023 г., за 100-годишнината на Република Турция, Русия обещава да пусне първия блок на атомната електроцентрала. Второ, страните обсъдиха изграждането на европейския сегмент на втория клон на „Турски поток“ през България. \r\nНова точка в дневния ред на Съвета е новината за плановете на САЩ да преразгледат параметрите на военното си присъствие в Северна Сирия. На фона на изявленията на Доналд Тръмп за изтеглянето на американските войски, Анкара изрази желание да проведе военна операция. През януари тази година руското ръководство припомни разпоредбите на Аданското споразумение, подписано от Турция и Сирия през 1998 г., при което турската страна получи право на трансгранични операции в случай на терористична заплаха. Всъщност Русия намери подходящ аргумент в полза на възстановяването на диалога между Турция и Сирия. \r\nИ накрая, най-трудните преговори между Турция и Съединените щати за сделката за придобиване на руски системи С-400 през последните няколко седмици постепенно бяха заменени от американски заплахи и изнудване. При тези условия за Турция става все по-трудно да разговаря със съюзниците от НАТО разумно. На срещата бяха обсъдени и доставките на С-400, тъй като изпълнението на този проект може да бъде началото на други инициативи в областта на военно-техническото сътрудничество. \r\nНа пръв поглед позитивната програма на Съвета за сътрудничество на високо равнище трябва да създаде впечатлението, че Русия и Турция все още са на вълната на подобрени отношения след кризата 2015–2016. Това е само отчасти вярно. Политическата воля на ръководството на страните, която в крайна сметка върна Турция и Русия в орбита на позитивен диалог, е под постоянен натиск както отвън, така и отвътре. \r\nВ известна степен Турция е свикнала да се обръща към Русия като ефективен лост за натиск върху Запада. Днес, в условията на привидно екстремно влошаване на отношенията с основния гарант на НАТО, САЩ, Турция ясно заявява, че възнамерява да развива отношения както с Русия, така и със Запада. За нея тази позиция е естествена и има чертите на прагматизма. Но този прагматизъм е непостоянен. Когато Анкара е завладяна от фантазии за възстановяване на Близкия изток, тя говори за необходимостта от сътрудничество със САЩ и НАТО. Влиянието на Анкара в региона се изравнява от други регионални играчи, а надеждата за сътрудничество със САЩ става все по-слаба.  \r\nНо трябва да разберете, че политиката на балансиране е изборът на сегашните турски управляващи елити. Бъдещето на отношенията в условия на все по-централизирана власт зависи от бъдещето на отделните политически кръгове. \r\nРуските власти отдавна разбират с кого да говорят в Турция и чрез какви структури идва основният поток от политическа информация. Но както показва вътрешната политическа динамика в Турция, промени могат да се очакват по всяко време. Логиката на балансиране не се корени в турската дипломатическа бюрокрация, а в условията на предстоящите промени на елитите това означава, че двустранните отношения ще се определят от други политически интереси. \r\nВзаимната зависимост чрез общи енергийни проекти има положителен ефект върху формирането на общи политически подходи към регионалните проблеми. Хуманитарното сътрудничество трябва да придава на отношенията положително съдържание, независимо от политическата конюнктура.  \r\nСрещата между Путин и Ердоган позволява на лидерите на Русия и Турция отново да сверят часовниците си. Но водещият принцип в турската политика на Русия трябва да бъде внимание не толкова на интересите на управляващия елит, колкото на интересите на Турция.", "date": "2019.04.09", "title": "Независимая газета: Русия трябва да бъде готова за всякакви изненади в диалога с Турция"}
{"url": "http://www.focus-news.net/news/2019/04/09/2644311/rossiyskaya-gazeta-iran-ofitsialno-prizna-amerikanskite-vaorazheni-sili-za-teroristichna-grupirovka.html", "text": "Върховният съвет за национална сигурност на Иран официално призна Централното командване на САЩ (CENTCOM) за терористична групировка. Това решение е отговор на включването на иранската Революционна гвардия в списъка на чуждестранните организации, считани за терористични в САЩ, съобщи иранската държавна радио-телевизия. \r\n„Съветът за сигурност на Ислямска република Иран решително осъжда незаконното и опасно решение на американския режим за включване на Революционната гвардия в списъка на „чуждестранни терористични организации“ и в отговор обявява Съединените американски щати за „държава, подкрепяща тероризма“, а Централното командване на американските въоръжени сили, както и силите, свързани с тях, „терористична групировка“, се казва в изявлението на Съвета за национална сигурност. \r\nПо-рано американският президент Доналд Тръмп заяви, че Съединените щати са решили да включат Революционната гвардия на Иран в списъка на чуждестранните терористични организации. От своя страна държавният секретар Майк Помпео заяви, че след решението на Белия дом относно гвардията банките и компаниите по целия свят трябва да се откажат от транзакции както от самия Корпус, така и от свързаните с него компании. \r\nПрипомняме, че CENTCOM отговаря за планирането на операциите на американските военни в случай на сблъсъци в регионите на Близкия изток, Източна Африка и Централна Азия. В момента CENTCOM отговаря за всички военни операции на САЩ в Ирак и Афганистан. Превод и редакция : Калоян Пенков", "date": "2019.04.09", "title": "Российская газета: Иран официално призна американските въоръжени сили за терористична групировка"}
{"url": "http://www.focus-news.net/news/2019/04/09/2644314/balgariya-e-v-gotovnost-da-opazi-granitsite-si-ot-migrantski-natisk-obzor.html", "text": "България е в готовност да опази границите си от мигрантски натиск. Това стана ясно след свиканото спешно съвещание при премиера Бойко Борисов, в което участваха министърът на вътрешните работи Младен Маринов, министърът на отбраната Красимир Каракачанов, главният секретар на МВР главен комисар Ивайло Иванов, началникът на отбраната ген. Андрей Боцев и др. Срещата беше организира по повод ситуацията в бежанските лагери в Солун и Одрин, след като стана ясно, че в социалните мрежи се организира инициатива „Конвой на надеждата“, която цели мигрантите в южните ни съседки да се съберат на големи групи и да тръгнат заедно към Западна Европа. \r\n„Има готовност допълнителни екипи на полицията и армията да бъдат изпратени на границата ни с Турция и Гърция, при евентуално напрежение от бежански наплив. Ситуацията е под контрол, наблюдава се и има готовност да се реагира автоматично“, заяви министър Красимир Каракачанов и посочи, че органите на МВР и Министерството на отбраната са в готовност да изпратят необходимите хора, съоръжения и транспортна техника. Той обясни, че двете ни съседни държави са взели много строги мерки, но и България е длъжна да направи същото, тъй като според него мигрантите може да бъдат използвани за политически цели в Европа. Каракачанов посочи, че при нужда 1200 души от армията са готови за 24 часа да стигнат до границата. „Ако някой си мисли да провокира България отвън – взели сме всички необходими мерки това да не се случи“, каза още министърът на отбраната и призова темата за мигрантите да не бъде използвана за предизборни цели. \r\nМинистър-председателят Бойко Борисов коментира, че неслучайно напрежението ескалира в навечерието на европейските избори - във време, в което 95% от миграцията е намаляла в Европа. „Помните колко тежък беше Балканският път, успяхме да се справим тогава. Границата с Турция се пази добре, споразуменията работят, но с Гърция е проблем”, посочи Борисов. Той допълни, че трябва да има готовност за задържане на бежанци, така че да не се разпръснат из страната. \r\nВътрешният министър Младен Маринов посочи, че на този етап няма сигнали в България да има мигрантски организации, подобни на тези в Гърция и Турция. „Следим ситуацията много внимателно още от първото получаване на сигнали за възможно движение на големи групи на мигранти в двете държави. До този момент ситуацията там изглежда овладяна, но имаше сериозни опити, така че не е изключено те да преминат в друга организационна форма. Не искам да има паника, но когато съседните на нас държави имат проблем, ние трябва да сме подготвени, за да не се пренесат те на наша територия“, обясни Маринов. Той подчерта, че е засилено присъствието на екипи на „Гранична полиция“ и на жандармерията в пограничните райони. \r\nЦветилена СИМЕОНОВА", "date": "2019.04.09", "title": "България е в готовност да опази границите си от мигрантски натиск (ОБЗОР)"}
{"url": "http://www.focus-news.net/news/2019/04/09/2644310/tass-v-sasht-sa-zagrizheni-ot-narastvashtoto-vliyanie-na-rusiya-v-blizkiya-iztok.html", "text": "Съединените щати са загрижени от нарастващото влияние на Русия в Близкия изток и „не виждат никаква материална изгода“ от взаимодействие с Москва. Това заяви висш представител от американската администрация, съобщава агенция  TACC . \r\n„Що се отнася до растежа на влиянието на Русия, ние очевидно сме много загрижени за това. Не виждаме значителни материални ползи от сътрудничеството с Русия. Вижте Сирия“. Превод и редакция : Калоян Пенков", "date": "2019.04.09", "title": "ТАСС: В САЩ са загрижени от нарастващото влияние на Русия в Близкия изток"}
{"url": "http://www.focus-news.net/news/2019/04/09/2644315/stroitelstvoto-na-zlaten-vek-shte-bade-spryano-okonchatelno-sled-sedmitsa-obzor.html", "text": "Строителството на „Златен век“ ще бъде спряно окончателно след седмица. Това стана ясно след среща при министър-председателя Бойко Борисов, в която участваха министърът на регионалното развитие и благоустройството Петя Аврамова, кметът на София Йорданка Фандъкова, главният архитект на Столична община Здравко Здравков и представители на Инициативен комитет „Лозенец“. Заповедта за спирането на строежа ще включва нередностите, констатирани от ДНСК относно подземната част на обекта, и изтеклото разрешително за строителство. При проверката се оказа, че разрешителното на фирма „Артекс“ е изтекло през ноември 2017 г., като за буферния период в срок от една година не е било подновено и така през ноември 2018 г. е станало невалидно. Затова всичко, което е построено след тази дата, се счита за незаконно.  \r\nМинистър Петя Аврамова обясни, че въпреки че е имало полемики дали промените в Закона за устройството на територията от 2017 г. важат със задна дата и за разрешителното на „Артекс“, всички на срещата при премиера са се обединили около общата позиция, че законът няма ретроактивно действие.  \r\nОт Инициативен комитет „Лозенец“ благодариха на премиера Бойко Борисов, че е събрал всички на една маса и съобщиха, че ще преустановят протестните си действия за една седмица, докато влезе в сила заповедта за забрана на строежа на 15 април. По закон след това фирма „Артекс“ ще има право да обжалва решението пред съда.  \r\nКметът на София Йорданка Фандъкова посочи, че посланието от спирането на строежа на „Златен век“ е, че законът важи за всички без значение кой кой е.  \r\nАрх. Здравко Здравков обясни, че построената до момента сграда ще бъде обезопасена, докато тече законовата процедура, а каква ще е съдбата му след това – все още не е ясно.  \r\nЦветилена СИМЕОНОВА", "date": "2019.04.09", "title": "Строителството на „Златен век“ ще бъде спряно окончателно след седмица (ОБЗОР)"}
{"url": "http://www.focus-news.net/news/2019/04/09/2644309/izvestiya-rusiya-i-turtsiya-sporiha-za-tsenata-na-gaza.html", "text": "Русия и Турция се движат към либерализиране на визовия режим. Вярно е, че не става въпрос за пълното му премахване, защото зависи от регионалната сигурност. По време на преговорите в Кремъл на 8 април Владимир Путин и Реджеп Тайип Ердоган решиха да отменят визите за професионални шофьори. Президентът на Руската федерация и неговият турски колега също обсъдиха ситуацията в Сирия, където все още няма разделение на опозиция и терористи. Но в по-голяма степен срещата беше посветена на икономическото сътрудничество между двете страни. И тук, освен изявленията за сътрудничество, имаше и причина да се спори. Така Владимир Путин разсея идеята, че лидерите на преговорите „само се хвалят помежду си“, припомняйки решението на Анкара да увеличи таксите за руската стоманодобивна индустрия, пише руският в. „ Известия “. \r\nРазговорите между Владимир Путин и Реджеп Ердоган бяха проведени в рамките на осмата среща на Руско-турския съвет за сътрудничество на високо равнище. Органът беше създаден през 2010 г. за координиране на проекти в политическата, търговската, икономическата, културната и хуманитарната област. След като приветства турския лидер, президентът на Руската федерация отбеляза положителна тенденция в двустранните отношения. \r\n„Наблюдаваме и констатираме добро ниво на развитие на нашите отношения: темпът на растеж на търговията е 16%, общата сума е достигнала 25 млрд. долара“, каза Владимир Путин. „Големи проекти се изпълняват: и „Акую“, електроцентрала, която трябва да пуснем до 2023 г. в съответствие с желанията на турската страна, и „Турски поток“ - съвсем наскоро имаше свързване на морската и сухопътната части. \r\nВ същото време е завършено изграждането на морската част на газопровода, а полагането на „сухопътната част продължава както е планирано”, заяви турският президент. \r\n„Ще завършим изграждането на тази част от газопровода навреме“, увери Реджеп Ердоган. \r\nИ все пак, преговорите не минаха без спорове. Досега страните не са се договорили за цената на руския газ, доставян на Турция. И ако Анкара предостави някои формули за изчисляване, „Газпром“, по търговски съображения, предлага различен подход. Решението на този въпрос ще бъде обсъдено, отбеляза президентът на Руската федерация. \r\n„Не става дума за цени, въпреки че това е много важен параметър, става дума за стабилността на руските газови доставки. Турция има много договори за доставка на газ. Не всеки изпълнява своите договорни задължения, а Русия последователно изпълнява както обеми, така и цени“, каза руският лидер. \r\nОтговаряйки на въпросите на журналистите след срещата, Владимир Путин говори за друг спор. Става дума за решението на Турция да увеличи таксите за руската металургична индустрия. \r\n„За нас турските партньори вдигнаха ставката с 2–2,5%, а за някои други страни намаляха с 1,3%. Разбираме за какво става дума, просто ви казвам: не всичко е толкова хубаво, турските партньори се борят за своите интереси, а ние - за нашите“, каза ръководителят на Руската федерация, парирайки изявлението на един от журналистите, че всички търговски отношения на Анкара са изградени в полза на Русия. \r\nБеше обсъдена либерализацията на визовия режим. Турският лидер изрази надежда за бързо решаване на този въпрос. А Владимир Путин каза в отговор, че разговорът за безвизов режим ще бъде, когато бъде решен въпросът за регионалната сигурност и по-специално за сирийското уреждане. Въпреки това, докато Москва и Анкара решиха в близко бъдеще да разрешат въпроса за премахването на визите за професионални шофьори. \r\nПо време на срещата Владимир Путин също подчерта, че контактите по линия на министерството на външните работи и министерството на отбраната се развиват активно и се осъществява военно-техническо сътрудничество между страните. Въпреки натиска на САЩ върху Турция поради закупуването на руските ракетни системи С-400, Анкара не възнамерява да се откаже от диалога с Руската федерация във военната сфера. Освен това двете страни активно работят за разрешаване на конфликта в Сирия и за стабилизиране на региона на Близкия изток. \r\n„Друга важна част от нашето сътрудничество е, че заедно с вас заедно продължаваме борбата срещу терористични групировки, които представляват заплаха за нашия регион”, каза Реджеп Ердоган. „Особено що се отнася за стъпките, които вече сме предприели и ще бъдат предприети по сирийско направление“. \r\nСлед проведените преговори в тесен състав, се състоя заседание на руско-турския съвет. Бяха обсъдени перспективите за енергийно сътрудничество, основните регионални и международни проблеми. \r\nОткривайки събитието, Владимир Путин подчерта, че е обсъдил ключовите въпроси с турския си колега, а Москва и Анкара „се договориха за по-нататъшно укрепване на двустранното сътрудничество в духа на напреднало многостранно партньорство“. В своя отговор Реджеп Ердоган заяви, че основната задача на двете страни остава довеждането на търговията до ниво от 100 млрд. долара, след което бяха подписани три споразумения. По-специално, Руският фонд за преки инвестиции сключи споразумение с Турския държавен фонд за създаване на руско-турски инвестиционен фонд с общ резервен капитал от 900 милиона евро. \r\n„С такъв уставен капитал, мисля, че ще могат да привлекат поне 5 млрд. долара за финансиране на различни проекти“, каза Владимир Путин. \r\nНа среща с водещи представители на руските и турските бизнес среди руският лидер припомни, че Москва оценява интереса на инвеститорите от Турция към руския пазар. В допълнение към областите Владимирска, Пензенска, Калужка, Краснодарски и Ставрополски край, а има и потенциал за развитие на сътрудничество с Крим.", "date": "2019.04.09", "title": "„Известия“: Русия и Турция спориха за цената на газа"}
{"url": "http://www.focus-news.net/news/2019/04/09/2644325/kanal-5-makedoniya-pendarovski-az-shte-bada-prezident-na-vsichki-grazhdani-nyama-da-delya-po-vyara-narodnost-ili-politicheska-prinadlezhnost.html", "text": "Кандидатът за президент, Стево Пендаровски, че община Бутел от десетилетия е пример за това как трябва да функционира концепцията за общество за всички и единството на гражданите, предава скопският „ канал 5 “. \r\n„Тук, в тази община, прекарах по-голямата част от живота си с хора от всички етнически общности. Моят лозунг е Заедно напред, означава обединение, а не делене. Едно общество за всички е концепцията, която започнахме да реализираме от 2016 година. Ще бъда президент на всички граждани и няма да деля по религиозна, национална или политическа принадлежност“, заяви Пендаровски.  \r\nПендаровски подчерта, че това поколение политици се е заело и се занимава с най-трудните въпроси. Това доведе до покана за членство в НАТО и през юни да получим дата за започване на преговори с ЕС. \r\nС това, каза той, нашите политически представители ще участват равноправно в решаването на световните въпроси, нито един въпрос за Македония, няма да се решава без Македония. Това ще означава отваряне на европейски фондове, повече инвестиции, нови работни места и по-висок стандарт за всички граждани. Превод и редакция : Калоян Пенков", "date": "2019.04.09", "title": "„Канал 5“ (Македония): Пендаровски: Аз ще бъда президент на всички граждани, няма да деля по вяра, народност или политическа принадлежност"}
{"url": "http://www.focus-news.net/news/2019/04/09/2644317/independent-evropeyskite-kraynodesni-partii-se-obedinyavat-v-nov-sayuz-predi-izborite-za-es.html", "text": "Крайнодесни, популистки и евроскептични партии от цяла Европа обявиха, че ще сформират нов съюз преди изборите за ЕС следващия месец, пише британският в.  Independent . \r\nГрупата представлява най-новото усилие да се обединят националистическите партии, които страдат от разпокъсване, въпреки постигнатите резултати по време на последните избори. \r\nИталианският министър на вътрешните работи Матео Салвини, лидер на антииммигрантската „Лига“, заяви на пресконференция в град Милано, че целта на новото движение ще бъде да „спечели и промени Европа”. \r\nГрупата включва „Лига“ на Салвини, както и френската крайнодясна „Национален съюз“ (бивш Национален фронт), австрийската Партия на свободата и Партията на свободата на Холандия. Тези партии отдавна са обединени в Европейския парламент. \r\nНо към Салвини също се присъединиха Йорг Мойтен от „Алтернатива за Германия“, Оли Котро от популистката партия „Финландците“, и Андерс Вистисен от Датска народна партия. \r\nСтраните твърдят, че техният дневен ред е край на нелегалната миграция, по-силни европейски външни граници, възстановяването на политическия суверенитет на държавите от ЕС и защитата на това, което те наричат „европейска култура“. \r\nСпоред проучвания, крайнодесните и популистките партии биха могли да спечелят една трета от членовете на ЕП в предстоящите избори за Европейски парламент. \r\nНовият алианс е стартиран под знамето „Към Европа на здравия разум“. \r\nСалвини отрече групата да се състои от екстремисти и заяви, че ислямските, а не десните екстремисти, представляват риск за континента. \r\n„Като министър на вътрешните работи в продължение на 10 месеца, риск номер едно в Италия и Европа е ислямският екстремизъм, ислямският фанатизъм, ислямският тероризъм“, заяви Салвини. \r\n„В Италия и в Европа има крайнодесни и крайнолеви малцинства, но за щастие те се контролират и имат ограничен брой хора“. Превод и редакция : Калоян Пенков", "date": "2019.04.09", "title": "Independent: Европейските крайнодесни партии се обединяват в нов съюз преди изборите за ЕС"}
{"url": "http://www.focus-news.net/news/2019/04/09/2644327/kurirmakedoniya-silyanovska-izlezte-na-izborite-chrez-prezidentskite-shte-se-otvori-pat-za-novi-parlamentarni-izbori.html", "text": "На тези избори най-важното е да се излезе и да не се остави проблемът с 40-процентната бариера. Защо се страхувам, че ако не достигнем бариерата, тогава може би президентът ще бъде избран в парламента, съобщава скопското електронно издание „ Курир . \r\nТова поиска кандидатът за президент на ВМРО-ДПМНЕ и коалицията Гордана Силяновска Давкова на предизборен митинг в Кичево. \r\n„Голям противник съм на избирането на президент в Македония от събранието, защото тогава вие не само като гласоподаватели нямате влияние върху изборите, а двамата лидери на партиите ще го изберат, както направиха досега. Осемдесет и един членове ще потвърдят и вдигнат ръка. Той или тя няма да бъде нашата мярка, но ще бъде тяхната мярка. Вярвам повече в мъдростта на народа, че той може да разпознае не само партията, не само лидерите, но и личност, която ще излезе от него и ще работи за него и ще бъде с него“, подчертава Силяновска Давкова. \r\nТя посочи, че на президентските избори, след думите на премиера, ще се отвори пътя за нови парламентарни избори и, както каза, се знае кой ще спечели в тези избори и в условията на нова парламентарна коалиция ще започне процес на реформи. Превод и редакция : Калоян Пенков", "date": "2019.04.09", "title": "„Курир“(Македония): Силяновска: Излезте на изборите, чрез президентските ще се отвори път за нови парламентарни избори"}
{"url": "http://www.focus-news.net/news/2019/04/09/2644321/sport-chelsi-pobedi-uest-hem.html", "text": "Челси победи Уест Хем с 2:0 като домакин в мач от 33-ия кръг на Премиър лийг. И двата гола за сините бяха дело на Еден Азар в 24-та и 90-та минута. След този двубой сините събраха 66 точки и изместиха Тотнъм от третото място, а тимът на Уест Хем заема 11-та позиция с 42 точки. Лидер във временното класиране продължава да е Ливърпул с 82 точки, следван от Манчестър Сити с 80.", "date": "2019.04.09", "title": "Спорт: Челси победи Уест Хем"}
{"url": "http://www.focus-news.net/news/2019/04/09/2644318/afp-sasht-zabranyavat-vlizaneto-na-16-saudittsi-zaradi-ubiystvoto-na-hashogi.html", "text": "Съединените щати забраниха влизането на 16 граждани на Саудитска Арабия заради ролята им в убийството на журналиста Джамал Хашоги, съобщава  AFP . \r\nСъобщението на държавния секретар Майк Помпео идва, когато администрацията на президента Доналд Тръмп е подложена на натиск от страна на Конгреса заради отговора си на убийството в саудитското консулство в Истанбул миналия октомври, което предизвика безпрецедентен международен контрол върху човешките права в кралството. \r\nНякои американски депутати публично заявиха, че подозират, че принц Мохамед бин Салман е пряко отговорен за убийството, въз основа на заключенията на ЦРУ. \r\nДържавният департамент преди това анулира визите на почти две дузини саудитски служители и замрази активите на 17 други. Превод и редакция : Калоян Пенков", "date": "2019.04.09", "title": "AFP: САЩ забраняват влизането на 16 саудитци заради убийството на Хашоги"}
{"url": "http://www.focus-news.net/news/2019/04/09/2644316/the-guardian-tereza-mey-e-prinudena-da-otlozhi-brekzit-sled-istoricheska-pobeda-za-deputatite.html", "text": "Депутатите са приели историческо законодателство, за да забавят член 50, принуждавайки правителството да определи своя график за продължителността на забавянето на Брекзит, пише британският в.  The Guardian . \r\nПри извънредни обстоятелства законопроектът, изготвен от лейбъристите Ивет Купър и консерватора Оливър Летуин, премина през последните си етапи в Камарата на лордовете и беше одобрен от Общините. \r\nБързото приемане на законопроекта стана възможно благодарение на успеха на безпрецедентното изменение, което позволи на депутатите да се възползват от контрола над работата на  парламента в определени дни, което означава, че правителството не може да блокира неговия напредък. \r\nЗаконът за оттегляне от ЕС (№ 5) получи кралско съгласие, принуждавайки премиера да удължи действието на член 50 и да обясни продължителността на удължаването на срока в парламента във вторник. \r\nАндреа Лийдсъм, заяви, че правителството няма да блокира напредъка на законопроекта, след като е бил приет от лордовете, но тя го нарече „огромна кучешка вечеря“ и критикува колко малко време за дебат имаше законопроектът. \r\nМей вече е обещала да поиска удължаване до 30 юни, но правителството се противопостави на законодателството, като се страхува, че прецедентът, който той ще установи депутати от задните банки да бъдат в състояние да приемат законопроекти. \r\nСъгласно условията на новия закон, правителството трябва да представи предложение за съгласие за продължителността на удължаването, което премиерът ще търси от ЕС. \r\nМей ще се срещне с лидерите на ЕС на спешна среща на високо равнище в Брюксел в сряда вечерта, за да направи искането, което може да бъде отхвърлено в полза на по-дълго и по-гъвкаво удължаване, което ще изисква от Великобритания да участва в изборите за Европейски парламент. Превод и редакция : Калоян Пенков", "date": "2019.04.09", "title": "Тhe Guardian: Тереза Мей е принудена да отложи Брекзит след историческа победа за депутатите"}
{"url": "http://www.focus-news.net/news/2019/04/09/2644322/sport-shte-se-izigrayat-parvite-chetvartfinali-v-shampionskata-liga.html", "text": "Ще се изиграят първите мачове от четвъртфиналната фаза в Шампионската лига. В Лондон Тотнъм посреща Манчестър Сити, а в другата среща Ливърпул е домакин на Порто. През миналия сезон Ливърпул отстрани Порто на осминафиналите в турнира с общ резултат 5:0.", "date": "2019.04.09", "title": "Спорт: Ще се изиграят първите четвъртфинали в Шампионската лига"}
{"url": "http://www.focus-news.net/news/2019/04/09/2644320/daily-express-amerikanskite-voenni-sa-teroristi.html", "text": "Иран обяви американските военни сили за „терористична групировка“ малко след като Доналд Тръмп нарече иранската революционна гвардия на „чужда терористична организация“, като повиши напрежението в Близкия изток до нови върхове, съобщава британският в.  Daily Express . \r\nПрезидентът на САЩ, за първи път в историята на своята страна, официално обяви военните на друга нация за терористична групировка, ход, който посочва Иран като страна, „насърчаваща тероризма“. Но Техеран бързо отвръща и в черния списък със същия етикет попадат американските военни сили. Държавната телевизия на Иран заяви: „Върховният съвет за национална сигурност на Иран обяви американските военни сили за терористична организация“. Правителството на Техеран също предупреди „режима“ на Тръмп, че ходът на президента може да има сериозни последици и може да застраши мира и стабилността в Близкия Изток и в световен мащаб. \r\nВърховният съвет за национална сигурност на Иран заяви в изявление: „Тази неразумна и незаконна мярка е основна заплаха за регионалните и международните стабилност и мир. Иран класифицира американския режим като поддръжник на тероризма“. \r\nДоналд Тръмп допълнително ескалира вече напрегнатите отношения с Иран по-рано днес, като излезе с изявление, където обвинява Техеран в „насърчаване на тероризма“. \r\nИзявлението гласи: „Днес официално обявявам плана на моята администрация за определяне на Ислямската революционна гвардия на Иран като чужда терористична организация съгласно параграф 219 от Закона за имиграцията и гражданството. \r\n„Тази безпрецедентна стъпка, водена от Държавния департамент, признава реалността, че Иран е не само държава спонсор на тероризма, но и Революционната гвардия активно участва, финансира и насърчава тероризма като инструмент на държавното управление. \r\n„Революционната гвардия е основното средство на иранското правителство за ръководене и осъществяване на глобалната си терористична кампания“. \r\nАмериканският президент заяви, че Техеран не действа като „други правителства“ и представлява опасност за световната стабилност. \r\nОбявявайки Революционната гвардия за терористична сила, Тръмп иска да „изпрати ясно послание“ не само на страната, но и към тези, които все още имат икономически отношения с Иран, въпреки забраната, издадена от САЩ през лятото на 2018 година. \r\nСред тях е Европейският съюз, който се опитва да се движи около санкциите, започнати от Тръмп, след като се оттегли от иранската ядрена сделка. \r\nКорпусът на ислямската революционна гвардия е основан след революцията от 1979 г., за да защити границите на Иран и да поддържа реда, но с времето неговите служители придобиха социална, политическа и икономическа роля. \r\nГвардията отговаря и за балистичните ракети и ядрените програми на Иран.", "date": "2019.04.09", "title": "Daily Express: „Американските военни са терористи“"}
{"url": "http://www.focus-news.net/news/2019/04/09/2644328/21tv-makedoniya-blerim-reka-vremeto-za-prezident-albanets-e-sega.html", "text": "Днес, през 2019 г. никой не може да накара албанците да гласуват против себе си. Това заяви кандидатът за президент, Блерим Река, пред жителите на Теарце, който заедно с опозиционните лидери Зиядин Села и Билал Касами се срещнаха с жителите на тази тетовска община. Река добави, че албанците без вътрешен съюз не могат да създадат външен съюз, както и без вътрешна национална интеграция, трудно ще има интеграция в Европа. Пред жителите на Теарце Река изрази разочарование, че държавата, след 18 години след Рамковото споразумение, не е успяла да предостави на ветераните от войната необходимото лечение, предава македонската телевизия „ 21 ТВ “. \r\n„Очаквах, че поне на тези президентски избори албанските партии на власт ще се променят, ще приемат реалността и ще кажат „време е за албански президент“. Сега казват не, трябва да изчакаме още 20 години, за да дойде време за албански президент. Говоря открито в продължение на няколко дни, времето за албански президент е днес, на 21 април, ще имаме президент албанец“, заяви Река. Превод и редакция : Калоян Пенков", "date": "2019.04.09", "title": "21tv (Македония): Блерим Река: Времето за президент албанец е сега"}
{"url": "http://www.focus-news.net/news/2019/04/09/2644323/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Депутатите са приели историческо законодателство, за да забавят член 50, принуждавайки правителството да определи своя график за продължителността на забавянето на Брекзит, пише британският в.  The Guardian . \r\nПри извънредни обстоятелства законопроектът, изготвен от лейбъристите Ивет Купър и консерватора Оливър Летуин, премина през последните си етапи в Камарата на лордовете и беше одобрен от Общините. \r\nБързото приемане на законопроекта стана възможно благодарение на успеха на безпрецедентното изменение, което позволи на депутатите да се възползват от контрола над работата на  парламента в определени дни, което означава, че правителството не може да блокира неговия напредък. \r\nЗаконът за оттегляне от ЕС (№ 5) получи кралско съгласие, принуждавайки премиера да удължи действието на член 50 и да обясни продължителността на удължаването на срока в парламента във вторник. \r\nАндреа Лийдсъм, заяви, че правителството няма да блокира напредъка на законопроекта, след като е бил приет от лордовете, но тя го нарече „огромна кучешка вечеря“ и критикува колко малко време за дебат имаше законопроектът. \r\nМей вече е обещала да поиска удължаване до 30 юни, но правителството се противопостави на законодателството, като се страхува, че прецедентът, който той ще установи депутати от задните банки да бъдат в състояние да приемат законопроекти. \r\nСъгласно условията на новия закон, правителството трябва да представи предложение за съгласие за продължителността на удължаването, което премиерът ще търси от ЕС. \r\nМей ще се срещне с лидерите на ЕС на спешна среща на високо равнище в Брюксел в сряда вечерта, за да направи искането, което може да бъде отхвърлено в полза на по-дълго и по-гъвкаво удължаване, което ще изисква от Великобритания да участва в изборите за Европейски парламент. \r\n***  Крайнодесни, популистки и евроскептични партии от цяла Европа обявиха, че ще сформират нов съюз преди изборите за ЕС следващия месец, пише британският в.  Independent . \r\nГрупата представлява най-новото усилие да се обединят националистическите партии, които страдат от разпокъсване, въпреки постигнатите резултати по време на последните избори. \r\nИталианският министър на вътрешните работи Матео Салвини, лидер на антииммигрантската „Лига“, заяви на пресконференция в град Милано, че целта на новото движение ще бъде да „спечели и промени Европа”. \r\nГрупата включва „Лига“ на Салвини, както и френската крайнодясна „Национален съюз“ (бивш Национален фронт), австрийската Партия на свободата и Партията на свободата на Холандия. Тези партии отдавна са обединени в Европейския парламент. \r\nНо към Салвини също се присъединиха Йорг Мойтен от „Алтернатива за Германия“, Оли Котро от популистката партия „Финландците“, и Андерс Вистисен от Датска народна партия. \r\nСтраните твърдят, че техният дневен ред е край на нелегалната миграция, по-силни европейски външни граници, възстановяването на политическия суверенитет на държавите от ЕС и защитата на това, което те наричат „европейска култура“. \r\nСпоред проучвания, крайнодесните и популистките партии биха могли да спечелят една трета от членовете на ЕП в предстоящите избори за Европейски парламент. \r\nНовият алианс е стартиран под знамето „Към Европа на здравия разум“. \r\nСалвини отрече групата да се състои от екстремисти и заяви, че ислямските, а не десните екстремисти, представляват риск за континента. \r\n„Като министър на вътрешните работи в продължение на 10 месеца, риск номер едно в Италия и Европа е ислямският екстремизъм, ислямският фанатизъм, ислямският тероризъм“, заяви Салвини. \r\n„В Италия и в Европа има крайнодесни и крайнолеви малцинства, но за щастие те се контролират и имат ограничен брой хора“. \r\n***  Иран обяви американските военни сили за „терористична групировка“ малко след като Доналд Тръмп нарече иранската революционна гвардия на „чужда терористична организация“, като повиши напрежението в Близкия изток до нови върхове, съобщава британският в.  Daily Express . \r\nПрезидентът на САЩ, за първи път в историята на своята страна, официално обяви военните на друга нация за терористична групировка, ход, който посочва Иран като страна, „насърчаваща тероризма“. Но Техеран бързо отвръща и в черния списък със същия етикет попадат американските военни сили. Държавната телевизия на Иран заяви: „Върховният съвет за национална сигурност на Иран обяви американските военни сили за терористична организация“. Правителството на Техеран също предупреди „режима“ на Тръмп, че ходът на президента може да има сериозни последици и може да застраши мира и стабилността в Близкия Изток и в световен мащаб. \r\nВърховният съвет за национална сигурност на Иран заяви в изявление: „Тази неразумна и незаконна мярка е основна заплаха за регионалните и международните стабилност и мир. Иран класифицира американския режим като поддръжник на тероризма“. \r\nДоналд Тръмп допълнително ескалира вече напрегнатите отношения с Иран по-рано днес, като излезе с изявление, където обвинява Техеран в „насърчаване на тероризма“. \r\nИзявлението гласи: „Днес официално обявявам плана на моята администрация за определяне на Ислямската революционна гвардия на Иран като чужда терористична организация съгласно параграф 219 от Закона за имиграцията и гражданството. \r\n„Тази безпрецедентна стъпка, водена от Държавния департамент, признава реалността, че Иран е не само държава спонсор на тероризма, но и Революционната гвардия активно участва, финансира и насърчава тероризма като инструмент на държавното управление. \r\n„Революционната гвардия е основното средство на иранското правителство за ръководене и осъществяване на глобалната си терористична кампания“. \r\nАмериканският президент заяви, че Техеран не действа като „други правителства“ и представлява опасност за световната стабилност. \r\nОбявявайки Революционната гвардия за терористична сила, Тръмп иска да „изпрати ясно послание“ не само на страната, но и към тези, които все още имат икономически отношения с Иран, въпреки забраната, издадена от САЩ през лятото на 2018 година. \r\nСред тях е Европейският съюз, който се опитва да се движи около санкциите, започнати от Тръмп, след като се оттегли от иранската ядрена сделка. \r\nКорпусът на ислямската революционна гвардия е основан след революцията от 1979 г., за да защити границите на Иран и да поддържа реда, но с времето неговите служители придобиха социална, политическа и икономическа роля. \r\nГвардията отговаря и за балистичните ракети и ядрените програми на Иран.", "date": "2019.04.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/09/2644324/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руското седмично издание  „Аргументи и Факти“  публикува статия на свой наблюдател, посетил София, за да „види как живеят сега българите“.  Агенция „Фокус“  представя превод на материала „Страна на нощни призраци: Отказалата се от дружба с Русия България изчезва“.  \r\nВ съветските времена, извън СССР за нас нямаше по-близка република от тази на „братушките“. Впоследствие страната (България – бел. р.) преориентира своята политика към Запада.  \r\n„Страхувам се да отида в някои райони късно вечер\", казва Константин Мирчев, бивш директор на библиотека в София. „Страшна тъмнина - цели къщи са празни. Минавам през квартала - нито един прозорец не свети. Веднъж сякаш видях човек, приближих се по-близо - не, сторило ми се е... Така живеем сега: с приближаването на нощта на много места можете да срещнете само призраци\". От 1989 до 2019 г. населението на България е намаляло от девет на седем милиона души, поставяйки страната на първо място в света със спад на населението. Според прогнозите на социолозите, след само още 30 години в страната ще останат само 5,5 млн. души. „Самият аз бях доволен от свалянето през 1989 г. на комунистическия лидер на страната Тодор Живков”, спомня си Константин Мирчев. „Струваше ми се - ще има само рай. Животът скоро се влоши значително поради шоковите икономически реформи, бяхме помолени да  потърпим. През 2007 г. България се присъедини към ЕС и си помислих - добре, ние се стремим към това, отсега нататък сме част от богатия Запад. Уви, страната ми се превръща в безлюдна пустиня...\" \r\n„Нашето земеделие е унищожено“. Как живее България в Европейския съюз? „Това е просто ад\" \r\nФермерът Мустафа Хаджиев не може да се държи спокойно, когато говори за Европейския съюз. Половината от думите му – ругатни. „През целия си живот отглеждах  „турски“ тютюн на парцел в планината, нямам друг източник на доходи. От 2010 г. длъжностни лица от ЕС на два пъти се опитаха да забранят производството на този вид тютюн в България, въпреки че 200 хиляди души са заети в бизнеса - самите селяни, продавачите ... Нямам съмнение, че Европейският съюз ще постигне целта си: тогава моето семейство ще загуби своите посеви и ще се разори. Когато казват, че „ЕС ще ви компенсира за всичко“, за мен става смешно: нашите министри ограбват западната помощ. Къде ще отида? Да, ще отида да мия чиниите във Франция или Германия, няма друг избор”. \r\nОт 1989 г. България прави всичко, което Западът иска. Например, по настояване на ЕС и САЩ, през 2014 г. бе спряно изграждането на газопровода „Южен поток“, предназначен да доставя газ от Руската федерация на Балканите. В резултат на това Русия изостави проекта, а България загуби 3 млрд. от транзитни такси - разбира се, никой не ги възстанови. Миналата година българският премиер Бойко Борисов се извини на Русия за спирането на „Южен поток“ и призова българите да простят. \r\nРазхождайки се по улиците на София, често срещам просяци. „Те са предимно роми, молещи за пари - една организирана професия“, мръщят се местните жители. Но сред просяците има достатъчно и пенсионери, и бездомни. България е с най-малката минимална работна заплата в ЕС (от 1 януари - 280 евро), така че гражданите напускат страната си. Лесно може да се срещнат по целия свят - те са в Атина, метат улиците в Париж, продават контрабандни цигари в Берлин, мият подове на тоалетните на Рим. Разговарях с 28-годишният Мирчо Василев, който вече три години работи като продавач в супермаркет в Хамбург. Той се връща в София, за да вземе семейството си. „Защо не живеете в България?” – питам. Получавам отговор: „Защо ли? Защото тук е просто ад“.  Най-много домати от ЕС \r\n„Същите неща се случват в Литва и Латвия”, обяснява Любомир Симеонов, собственик на компания, която наема българи в ЕС. „Там, като нас, местните политици се бориха страстно срещу зависимостта от Русия и изпаднаха в пълно робство на Запада. Оттук те вече заминават за Европа и Америка с цели градове – продават се на богатите за стотинки. Водопроводчици, чистачи, строители, сервитьори - това е съдбата на младите хора в България. В нашия химн „Мила родино\" имаше следните думи: „Дружно братя българи, с нас Москва е в мир и бой“. През 1990 г. тези думи бяха зачеркнати - те казват, че не искаме да зависим от руснаците, добрият Запад ще ни помогне. България не беше марионетна държава по времето на Живков, ние не се подчинихме на Кремъл във всичко. А сега не само да понечим да възразим – камшикът на Брюксел плющи камшикът – и на място!“.  \r\nЕвропейският съюз напълно погълна икономиката на малка балканска република. Супермаркети в столицата - от австрийските и германските мрежи. Сред продуктите на рафтовете се откроява „нашето производство\": етикетите с български флаг са като капка в морето. Бях в България преди пет години, оттогава стана още по-лошо. Холандски домати, испански ябълки, френски картофи. Но неотдавна България беше смятана за един от лидерите в производството на селскостопански продукти в региона, помним и българските домати, чушки и консервирани грах. Но земеделието умира. Потребителите стават все по-малко, Русия, отговаряйки на наложените срещу нея санкции, спря да купува местни храни, Западът не се нуждае от български плодове и зеленчуци. България е най-корумпираната страна в Европейския съюз, а подкупите през годините в „братското семейство на европейските нации” не намалява, а напротив, нараства. Според „Трансперънси интернешънъл\" кражбите в републиката остават на равнището на държави като Вануату и Буркина Фасо. Никой, дори и за най-малкият въпрос, не може да направи нищо без подкуп на длъжностно лице.  Кой сега е кукловодът? \r\n„Сега ни казват: България не е истинска държава, Живков е кукла, а кукловодите седят в Кремъл”, казва бившият служител на Министерството на образованието Христо Трайчев. „Но по време на сътрудничеството със Съветския съюз руснаците не отвориха собствените си вериги магазини, не разказаха на българските фермери какво растат в техните полета и не изпращаха български войници във войната в Афганистан. Не бяхме просяци, не миехме чиниите и не търкахме подове в Москва или Ленинград. А американците принудиха съвременните власти да изпратят нашите войници в Ирак, от които 13 българи се върнаха в ковчези, а няколко десетки - като инвалиди. И така, кой сега е истинският кукловод, къде е истинската независимост, която ни бе обещана? Разбира се, хората си тръгват, защо да живеят тук? Самият аз щях да си тръгна, но вече съм стар“.   \r\nРазговарям с група български младежи. Всеки има различни мечти - след като се дипломира да се устрои във Великобритания, САЩ, Канада, Германия. А в България? - питам аз. Те ме поглеждат с изненада: „Защо?” Фактът, че българите изоставят социализма, не е изненадващ – оставихме тази система в миналото. Друго нещо е обаче дали да се погребе старото приятелство с братските народи и ще се падне в ръцете на Запада. Сега Германия отговаря за вноса на газ от Руската федерация, а България няма нищо: няма пари за транзит или доставки на продукти за Русия. \r\nНаскоро правителството стартира програмата „Остани в родината!”, която рекламира удоволствията от живота в страната. Но, съдейки по опашките пред агенциите за заетост в чужбина, България ще продължи да изчезва. \r\n***  Русия и Турция се движат към либерализиране на визовия режим. Вярно е, че не става въпрос за пълното му премахване, защото зависи от регионалната сигурност. По време на преговорите в Кремъл на 8 април Владимир Путин и Реджеп Тайип Ердоган решиха да отменят визите за професионални шофьори. Президентът на Руската федерация и неговият турски колега също обсъдиха ситуацията в Сирия, където все още няма разделение на опозиция и терористи. Но в по-голяма степен срещата беше посветена на икономическото сътрудничество между двете страни. И тук, освен изявленията за сътрудничество, имаше и причина да се спори. Така Владимир Путин разсея идеята, че лидерите на преговорите „само се хвалят помежду си“, припомняйки решението на Анкара да увеличи таксите за руската стоманодобивна индустрия, пише руският в. „ Известия “. \r\nРазговорите между Владимир Путин и Реджеп Ердоган бяха проведени в рамките на осмата среща на Руско-турския съвет за сътрудничество на високо равнище. Органът беше създаден през 2010 г. за координиране на проекти в политическата, търговската, икономическата, културната и хуманитарната област. След като приветства турския лидер, президентът на Руската федерация отбеляза положителна тенденция в двустранните отношения. \r\n„Наблюдаваме и констатираме добро ниво на развитие на нашите отношения: темпът на растеж на търговията е 16%, общата сума е достигнала 25 млрд. долара“, каза Владимир Путин. „Големи проекти се изпълняват: и „Акую“, електроцентрала, която трябва да пуснем до 2023 г. в съответствие с желанията на турската страна, и „Турски поток“ - съвсем наскоро имаше свързване на морската и сухопътната части. \r\nВ същото време е завършено изграждането на морската част на газопровода, а полагането на „сухопътната част продължава както е планирано”, заяви турският президент. \r\n„Ще завършим изграждането на тази част от газопровода навреме“, увери Реджеп Ердоган. \r\nИ все пак, преговорите не минаха без спорове. Досега страните не са се договорили за цената на руския газ, доставян на Турция. И ако Анкара предостави някои формули за изчисляване, „Газпром“, по търговски съображения, предлага различен подход. Решението на този въпрос ще бъде обсъдено, отбеляза президентът на Руската федерация. \r\n„Не става дума за цени, въпреки че това е много важен параметър, става дума за стабилността на руските газови доставки. Турция има много договори за доставка на газ. Не всеки изпълнява своите договорни задължения, а Русия последователно изпълнява както обеми, така и цени“, каза руският лидер. \r\nОтговаряйки на въпросите на журналистите след срещата, Владимир Путин говори за друг спор. Става дума за решението на Турция да увеличи таксите за руската металургична индустрия. \r\n„За нас турските партньори вдигнаха ставката с 2–2,5%, а за някои други страни намаляха с 1,3%. Разбираме за какво става дума, просто ви казвам: не всичко е толкова хубаво, турските партньори се борят за своите интереси, а ние - за нашите“, каза ръководителят на Руската федерация, парирайки изявлението на един от журналистите, че всички търговски отношения на Анкара са изградени в полза на Русия. \r\nБеше обсъдена либерализацията на визовия режим. Турският лидер изрази надежда за бързо решаване на този въпрос. А Владимир Путин каза в отговор, че разговорът за безвизов режим ще бъде, когато бъде решен въпросът за регионалната сигурност и по-специално за сирийското уреждане. Въпреки това, докато Москва и Анкара решиха в близко бъдеще да разрешат въпроса за премахването на визите за професионални шофьори. \r\nПо време на срещата Владимир Путин също подчерта, че контактите по линия на министерството на външните работи и министерството на отбраната се развиват активно и се осъществява военно-техническо сътрудничество между страните. Въпреки натиска на САЩ върху Турция поради закупуването на руските ракетни системи С-400, Анкара не възнамерява да се откаже от диалога с Руската федерация във военната сфера. Освен това двете страни активно работят за разрешаване на конфликта в Сирия и за стабилизиране на региона на Близкия изток. \r\n„Друга важна част от нашето сътрудничество е, че заедно с вас заедно продължаваме борбата срещу терористични групировки, които представляват заплаха за нашия регион”, каза Реджеп Ердоган. „Особено що се отнася за стъпките, които вече сме предприели и ще бъдат предприети по сирийско направление“. \r\nСлед проведените преговори в тесен състав, се състоя заседание на руско-турския съвет. Бяха обсъдени перспективите за енергийно сътрудничество, основните регионални и международни проблеми. \r\nОткривайки събитието, Владимир Путин подчерта, че е обсъдил ключовите въпроси с турския си колега, а Москва и Анкара „се договориха за по-нататъшно укрепване на двустранното сътрудничество в духа на напреднало многостранно партньорство“. В своя отговор Реджеп Ердоган заяви, че основната задача на двете страни остава довеждането на търговията до ниво от 100 млрд. долара, след което бяха подписани три споразумения. По-специално, Руският фонд за преки инвестиции сключи споразумение с Турския държавен фонд за създаване на руско-турски инвестиционен фонд с общ резервен капитал от 900 милиона евро. \r\n„С такъв уставен капитал, мисля, че ще могат да привлекат поне 5 млрд. долара за финансиране на различни проекти“, каза Владимир Путин. \r\nНа среща с водещи представители на руските и турските бизнес среди руският лидер припомни, че Москва оценява интереса на инвеститорите от Турция към руския пазар. В допълнение към областите Владимирска, Пензенска, Калужка, Краснодарски и Ставрополски край, а има и потенциал за развитие на сътрудничество с Крим. \r\n***  Върховният съвет за национална сигурност на Иран официално призна Централното командване на САЩ (CENTCOM) за терористична групировка. Това решение е отговор на включването на иранската Революционна гвардия в списъка на чуждестранните организации, считани за терористични в САЩ, съобщи иранската държавна радио-телевизия. \r\n„Съветът за сигурност на Ислямска република Иран решително осъжда незаконното и опасно решение на американския режим за включване на Революционната гвардия в списъка на „чуждестранни терористични организации“ и в отговор обявява Съединените американски щати за „държава, подкрепяща тероризма“, а Централното командване на американските въоръжени сили, както и силите, свързани с тях, „терористична групировка“, се казва в изявлението на Съвета за национална сигурност. \r\nПо-рано американският президент Доналд Тръмп заяви, че Съединените щати са решили да включат Революционната гвардия на Иран в списъка на чуждестранните терористични организации. От своя страна държавният секретар Майк Помпео заяви, че след решението на Белия дом относно гвардията банките и компаниите по целия свят трябва да се откажат от транзакции както от самия Корпус, така и от свързаните с него компании. \r\nПрипомняме, че CENTCOM отговаря за планирането на операциите на американските военни в случай на сблъсъци в регионите на Близкия изток, Източна Африка и Централна Азия. В момента CENTCOM отговаря за всички военни операции на САЩ в Ирак и Афганистан. \r\n***  Три пъти министрите на външните работи на Русия и Турция се опитаха неуспешно да се срещнат през март тази година в рамките на заседанието на Съвместната група за стратегическо планиране. В резултат на това външният министър Сергей Лавров успя да посети колегата си Мевлют Чавушоглу само в края на месеца. Може да изглежда, че историята на трикратното прехвърляне на такава важна среща отразява развитието на отношенията днес: страните са толкова заети с дневния си ред, че едва ли намират време да се срещнат. Важно е да се помни, че това са честите контакти между Анкара и Москва - един от ключовете за успешното сътрудничество. Срещата между Путин и Ердоган на 8 април е потвърждение за това, пише руският в. „ Независимая газета . \r\nСъветът за сътрудничество на високо равнище, създаден през май 2010 г., е призован да координира изпълнението на проекти за политическо, търговско, икономическо, културно и хуманитарно сътрудничество. На заседанието на Съвета, осмият поред, бяха обсъдени два руски мегапроекта в Турция. Първо, това е атомната електроцентрала „Акую“ в Мерсин. Миналия месец компанията Akuyu Nuklear, която изпълнява проекта, представи документи на турската агенция за атомна енергия, за да получи лиценз за изграждането на третия блок. През 2023 г., за 100-годишнината на Република Турция, Русия обещава да пусне първия блок на атомната електроцентрала. Второ, страните обсъдиха изграждането на европейския сегмент на втория клон на „Турски поток“ през България. \r\nНова точка в дневния ред на Съвета е новината за плановете на САЩ да преразгледат параметрите на военното си присъствие в Северна Сирия. На фона на изявленията на Доналд Тръмп за изтеглянето на американските войски, Анкара изрази желание да проведе военна операция. През януари тази година руското ръководство припомни разпоредбите на Аданското споразумение, подписано от Турция и Сирия през 1998 г., при което турската страна получи право на трансгранични операции в случай на терористична заплаха. Всъщност Русия намери подходящ аргумент в полза на възстановяването на диалога между Турция и Сирия. \r\nИ накрая, най-трудните преговори между Турция и Съединените щати за сделката за придобиване на руски системи С-400 през последните няколко седмици постепенно бяха заменени от американски заплахи и изнудване. При тези условия за Турция става все по-трудно да разговаря със съюзниците от НАТО разумно. На срещата бяха обсъдени и доставките на С-400, тъй като изпълнението на този проект може да бъде началото на други инициативи в областта на военно-техническото сътрудничество. \r\nНа пръв поглед позитивната програма на Съвета за сътрудничество на високо равнище трябва да създаде впечатлението, че Русия и Турция все още са на вълната на подобрени отношения след кризата 2015–2016. Това е само отчасти вярно. Политическата воля на ръководството на страните, която в крайна сметка върна Турция и Русия в орбита на позитивен диалог, е под постоянен натиск както отвън, така и отвътре. \r\nВ известна степен Турция е свикнала да се обръща към Русия като ефективен лост за натиск върху Запада. Днес, в условията на привидно екстремно влошаване на отношенията с основния гарант на НАТО, САЩ, Турция ясно заявява, че възнамерява да развива отношения както с Русия, така и със Запада. За нея тази позиция е естествена и има чертите на прагматизма. Но този прагматизъм е непостоянен. Когато Анкара е завладяна от фантазии за възстановяване на Близкия изток, тя говори за необходимостта от сътрудничество със САЩ и НАТО. Влиянието на Анкара в региона се изравнява от други регионални играчи, а надеждата за сътрудничество със САЩ става все по-слаба.  \r\nНо трябва да разберете, че политиката на балансиране е изборът на сегашните турски управляващи елити. Бъдещето на отношенията в условия на все по-централизирана власт зависи от бъдещето на отделните политически кръгове. \r\nРуските власти отдавна разбират с кого да говорят в Турция и чрез какви структури идва основният поток от политическа информация. Но както показва вътрешната политическа динамика в Турция, промени могат да се очакват по всяко време. Логиката на балансиране не се корени в турската дипломатическа бюрокрация, а в условията на предстоящите промени на елитите това означава, че двустранните отношения ще се определят от други политически интереси. \r\nВзаимната зависимост чрез общи енергийни проекти има положителен ефект върху формирането на общи политически подходи към регионалните проблеми. Хуманитарното сътрудничество трябва да придава на отношенията положително съдържание, независимо от политическата конюнктура.  \r\nСрещата между Путин и Ердоган позволява на лидерите на Русия и Турция отново да сверят часовниците си. Но водещият принцип в турската политика на Русия трябва да бъде внимание не толкова на интересите на управляващия елит, колкото на интересите на Турция.", "date": "2019.04.09", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/09/2644330/24-info-makedoniya-v-sloveniya-sa-zadarzhani-100-migranti.html", "text": "Словенската полиция успешно прихваща и арестува стотици нелегални имигранти през уикенда, а малка група от Бангладеш  успява да пробие в Италия, но италианската полиция успява да я спре в Палманова, съобщава скопската електронна медия „ 24 Инфо . \r\nПолицията в Копер съобщи, че съмнителен бял микробус и чужди номера е бил забелязан в неделя в западния дял на страната, а двата опита да го прихванат се провалиха. \r\nМигрантите са били заловени близо до Палманова, благодарение на успешното трансгранично сътрудничество със съответните италиански органи. \r\nТе установили, че микробусът е управляван от испански гражданин и 16 нелегални имигранти от Бангладеш са били върнати в Словения. \r\nС гореспоменатия случай в района на Копер, от петък до понеделник са били арестувани 27 души от трети страни, от които девет пакистанци, трима мароканци и по един гражданин на Еритрея, Либия, Косово, Албания и Бангладеш Превод и редакция: Калоян Пенков", "date": "2019.04.09", "title": "„24 Инфо“ (Македония): В Словения са задържани 100 мигранти"}
{"url": "http://www.focus-news.net/news/2019/04/09/2644329/ria-novosti-liderat-na-donetska-narodna-republika-kaza-che-donbas-otiva-kam-palnopravno-chlenstvo-v-rusiya.html", "text": "Ръководителят на Донецка народна република Денис Пушилин заяви, че основната цел на Донбас е „да се завърне у дома като пълноправен член“, съобщава  РИА Новости . \r\nСпоред него, Украйна носи на жителите на региона само „снаряди, разрушения и блокада“, затова Донбас активно се движи към Русия. \r\nПрез април 2014 г. властите в Киев започнаха военна операция срещу самопровъзгласяването на Луганска народна република и Донецка народна република, които обявиха независимост след преврата в Украйна. Според ООН, повече от десет хиляди души са станали жертви на конфликта. Въпросът за решаване на ситуацията в Донбас беше обсъден по-специално по време на срещите в Минск на контактната група, която от септември 2014 г. вече прие три документа, регламентиращи стъпки за де-ескалация на конфликта. Въпреки споразуменията за примирие, продължават престрелките между страните в конфликта. Превод и редакция : Калоян Пенков", "date": "2019.04.09", "title": "РИА Новости: Лидерът на Донецка народна република каза, че Донбас отива към „пълноправно членство“ в Русия"}
{"url": "http://www.focus-news.net/news/2019/04/09/2644308/posveteniyat-na-koruptsiyata-ksns-bez-obshto-stanovishte-na-uchastnitsite-v-nego-obzor.html", "text": "След над 3-часово заседание на Консултативния съвет за национална сигурност (КСНС) на тема корупция по високите етажи на властта не бе постигната обща политическа декларация. След заседанието  президентът Румен Радев заяви , че участниците са имали разминавания във въпросите за измеренията на корупцията във висшите публични длъжности, че са отхвърли предложенията му за анкетна комисия за апартаментите. Той уточни, че не е имал намерение да свиква КСНС, но поведението на институциите са разкрили криза на държавността. Държавният глава призова българите към нетърпимост и непримиримост към всички прояви на корупцията и към бездействието на държавните институции. По думите му „Апартаментгейт“ не може да се лекува с оставки, тъй като те са достатъчни за партиите, но не и за държавата. Той поясни, че си е отменил поканата към заместник-председателя на КПКОНПИ заради публикации, че той има същите проблеми като Пламен Георгиев.  Премиерът Бойко Борисов  заяви, че на КСНС всички са решили да не излизат с общо становище, след което и Корнелия Нинова е вдигнала ръка. Борисов посочи, че той е „за“ анкетна комисия за апартаментите. „След КСНС чух преразкази, които не отговарят на истината. Имаше много предложения, но това, което ни се предложи, предполагам писано от Иво Христов, беше просто предизборен подарък за Корнелия Нинова“, подчерта премиерът. Той посочи, че само като е видял как се споглеждат Корнелия Нинова и Иво Христов, му е станало ясно кой е писал предложенията. По думите му още с влизането си Корнелия Нинова е дала тон с това, че се крадат по 10 млрд. на година. „Попитах я откъде е взела цифрата. Помолих президента да е арбитър на финансисти, моите и нейните, да видим откъде идва цифрата“, коментира Борисов. „Дори аз не бих си позволил да кажа, че те са крали по 10 млрд. лева в техните управления“, изтъкна премиерът. „Попитах я откъде идва сметката - тя каза, че някъде в Европа се говори. Това й беше отговорът“, каза още Борисов. Министър-председателят благодари на медиите и посочи, че от БСП в такава ситуация казват, когато се произнесат институциите тогава ще взимаме решения. „Било „яростно бранене на статуквото“ - на кое статукво? На тази 115-годишна партия ли? Ние сме партия на 10 години“, заяви Бойко Борисов. Премиерът каза това във връзка с думите на  лидера на БСП Корнелия Нинова  на излизане от КСНС заяви, че е била свидетел на бранене на статуквото със зъби и нокти. По думите й вътре са се чули мнения, че медиите сте виновни и тези, които изнасят информация са виновни, но не и наистина политици, които евентуално са се облагодетелствали от властта. „Нашата позиция е промяна на цялото това статукво. Казах в какви посоки – нов закон, нови лица, които да се борят с корупцията“, заяви още Нинова. БСП предложиха изцяло нов Антикорупционен закон, промяна за правомощията на главния прокурор и правила за избор на двамата европейски прокурори. Председателят на ПГ на ГЕРБ Д-р Даниела Дартикова  изрази надежда, че КСНС ще даде знак на колегите й от опозицията, че е разумно, ако имат намерение да променят законодателството, да се върнат в парламента. Тя посочи, че декларацията на президента е съдържала внушения, които не кореспондират с реалноситте и обслужват определени политически интереси. Според нея управляващите са показали политическа воля и морал за борба с корупцията.  \r\nОт  „Воля“  обясниха, че не са подкрепили декларацията, защото тя е била в помощ на предизборната кампания на БСП.  \r\nПреди КСНС  лидерът на „Атака“ Волен Сидеров  посочи, че Съветът по сигурността не се е събирал от близо една година. Сидеров отчете, че темата за корупцията, разбира се е важна и зададе въпроса как е свързана с националната сигурност. „Ако искате да питам и защо е по високите етажи. По високите етажи на властта обикновено са таванските помещения, а властта стои на втория етаж“, коментира Сидеров и уточни, че трябва да се разгледат и ниските етажи. Според него не са нужни нови закони, а нови хора.  \r\nДеница КИТАНОВА", "date": "2019.04.09", "title": "Посветеният на корупцията КСНС без общо становище на участниците в него (ОБЗОР)"}
{"url": "http://www.focus-news.net/news/2019/04/09/2644313/koalitsiya-patrioti-za-valeri-simeonov-nfsb-i-sredna-evropeyska-klasa-se-registrira-v-tsik-za-uchastie-v-evroizborite-obzor.html", "text": "Валери Симеонов, който е водач на листата на коалиция „Патриоти за Валери Симеонов“ (НФСБ и Средна Европейска класа), внесе в Централната избирателна комисия документите за регистрация за европейските избори на 26 май. Той съобщи, че са събрани 5 300 подписа, което е два пъти и нещо повече от необходимото. Заедно с него документите подадоха председателят на Средна Европейска класа Георги Манев, заместник-председателите на НФСБ Валентин Касабов и Борис Ячев, народният представител от НФСБ Христиан Митев и координаторът на партията Венера Тодорова. \r\nСимеонов изрази готовност да бъде евродепутат и призова хората да гласуват за политици, които ще им свършат работа – а не по симпатии. Той посочи, че българският избирател трябва да знае, че в Европейския парламент трябва да се върши много сериозна работа. „Сега, с пакета „Мобилност“ видяхме колко е важно да имаш сериозно, последователно поведение, да търсиш съюзници и да организираш съпротива на всичките тези безумия, които се опитват да прокарат големите държави. Така, че Европейският парламент е място за битки – затова сме партньори с председателя на Средна Европейска класа Георги Манев“, заяви водачът на листата на коалиция „Патриоти за Валери Симеонов“. \r\nГеорги Манев бе категоричен, че Средна Европейска класа е в коалиция с НФСБ, тъй като целите на двете политически формации са едни и същи, а и народните представители на НФСБ са защитавали неизменно в работата си малкия и среден бизнес.  \r\nНа въпрос на журналисти, свързан с това, че БСП искат нов закон за противодействие с корупцията, Валери Симеонов коментира, че има изтъркан шаблон - на практиката в България по всеки нашумял въпрос да се лъжат хората, че трябва нов закон. По думите му има достатъчно закони, които не се спазват и за това трябва да се съсредоточим върху спазването им. \r\nИрина ИВАНОВА", "date": "2019.04.09", "title": "Коалиция „Патриоти за Валери Симеонов (НФСБ и Средна Европейска класа)“ се регистрира в ЦИК за участие в евроизборите (ОБЗОР)"}
{"url": "http://www.focus-news.net/news/2019/04/09/2644332/tass-bolsonaro-zayavi-che-pravitelstvoto-na-maduro-se-krepi-na-voennite.html", "text": "ТАСС: Болсонаро заяви, че правителството на Мадуро се крепи на военните \r\nСъществуването на режима на правителството на президента на Венецуела Николас Мадуро е възможно само благодарение на подкрепата на военното ръководство на страната. Това изявление направи бразилският президент Жаир Болсонаро, предава  ТАСС . \r\n„В крайна сметка именно от въоръжените сили зависи дали демокрацията или диктатурата ще бъде установена в страната. Такъв беше случаят с Чавес, и продължава с Мадуро, и точно така се случват нещата във всяка страна“, заключи бразилският лидер. Превод и редакция : Калоян Пенков", "date": "2019.04.09", "title": "ТАСС: Болсонаро заяви, че правителството на Мадуро се крепи на военните"}
{"url": "http://www.focus-news.net/news/2019/04/09/2644333/pregled-na-mezhdunarodnite-novini-do-6-chasa-agentsiya-fokus.html", "text": "Никой не може да иска от Турция да се откаже от закупуването на системи С-400 от Русия, това е суверенното право на страната, заяви турският президент Реджеп Тайип Ердоган, съобщава  РИА Новости . \r\n„Ние сме суверенни държави, затова не предоставяме на някого възможността да работи над нашия суверенитет,тогава не бихме били независими държави, независими народи“, заяви Ердоган на пресконференция след срещата на Съвета за сътрудничество на най-високо равнище в отговор на въпрос за натиска на САЩ върху Анкара по тази тема. \r\nТой отбеляза, че „когато трети страни ще предприемат определени стъпки, ние няма да бъдем попитани“. Ердоган подчерта, че Анкара, както и други независими държави, взема решения въз основа на своите интереси. \r\nВицепрезидентът на САЩ Майк Пенс, който говореше по-рано във Вашингтон на конференция по повод на среща на външните министри на страните-членки на НАТО, заяви, че закупуването на руските противовъздушни ракетни системи С-400 е въпрос на сериозна загриженост за САЩ и заплашва единството на НАТО. Той призова Турция да направи избор: или да остане ключов партньор на съюза, или да рискува сигурността на това партньорство, като прави бързи решения и подкопава алианса. \r\n***  Британското правителство определи 23 май като дата за изборите за Европейски парламент, но заяви, че никога не възнамерява да ги проведе, както се надява да напусне ЕС дотогава, съобщава  AFP . \r\nГоворителка заяви, че официалната „заповед за изборен ден“ е била внесена в парламента, но добави: „Намерението на правителството е да напусне ЕС със сделка и да приеме необходимото законодателство преди 22 май, така че да няма нужда да участваме“.  Пратеникът на ООН в Либия осъди въздушния удар срещу единственото функциониращо летище в Триполи, за който той обвини силите на Халифа Хафтар, съобщава  AFP . \r\n„Гасан Саламе осъди днешната въздушна атака днес от самолети на Либийската народна армия“ срещу летище Митига на изток от града, се казва в изявление от службата на пратеника. \r\n„Това нападение представлява сериозно нарушение на международното хуманитарно право, което забранява нападения срещу гражданска инфраструктура“. \r\n***  Ръководителят на Secret Service, които охраняват президента Доналд Тръмп и гостуващите държавни глави, се оттегля, съобщи Белият дом, предава  AFP . \r\n„Директорът на американските тайни служби Рандолф Алис скоро ще напусне и президентът Тръмп избра Джеймс Мъри да поеме ролята на директор в началото май“, се казва в изявление на говорителката Сара Сандърс. \r\n***  Русия ще започне преговори със САЩ по въпросите за сигурността, ако Вашингтон е готов да сътрудничи. Това заяви руският посланик в САЩ Анатолий Антонов, съобщава агенция  TACC . \r\n„Готови сме за диалог по сигурността, от който нашите страни толкова отчаяно се нуждаят, ако американските ни колеги искат да участват в тях с добри намерения“, каза той. \r\nАнтонов отбеляза също, че „броят на нерешените проблеми в отношенията между Москва и Вашингтон продължава да нараства“. „Следователно, увеличава се вероятността от конфликти и нарастват заплахите за глобалната стабилност“, подчерта той. \r\n***  Президентът на Венецуела Николас Мадуро потвърждава готовността си да седне на масата за преговори с политическите си опоненти. Това съобщи министърът на външните работи на републиката Хорхе Ареаса, предава агенция  TACC . \r\n„Диалогът по политически, социални и икономически въпроси е единственият начин за преодоляване на кризата, президентът Мадуро и неговото правителство очакват, че опозицията ще уважи народа си и да започне преговори, без да ни принуждава да губим време, както в Санто Доминго“, каза Ареаса за радио Union. Външният министър изрази и надеждата, че венецуелската опозиция „ще се освободи от зависимостта от САЩ“. \r\nВенецуелският депутат Хуан Гуайдо, лидерът на лагера на политическите опоненти на Мадуро, заяви по-рано, че няма да участва във „фалшив диалог“ с изпълнителната власт. Предишни преговори между правителството и опозицията се състояха в Доминиканската република с участието на международни посредници. Те завършиха без резултат в началото на 2018 година. \r\n***  Крайнодесни, популистки и евроскептични партии от цяла Европа обявиха, че ще сформират нов съюз преди изборите за ЕС следващия месец, пише британският в.  Independent . \r\nГрупата представлява най-новото усилие да се обединят националистическите партии, които страдат от разпокъсване, въпреки постигнатите резултати по време на последните избори. \r\nИталианският министър на вътрешните работи Матео Салвини, лидер на антииммигрантската „Лига“, заяви на пресконференция в град Милано, че целта на новото движение ще бъде да „спечели и промени Европа”. \r\nГрупата включва „Лига“ на Салвини, както и френската крайнодясна „Национален съюз“ (бивш Национален фронт), австрийската Партия на свободата и Партията на свободата на Холандия. Тези партии отдавна са обединени в Европейския парламент. \r\nНо към Салвини също се присъединиха Йорг Мойтен от „Алтернатива за Германия“, Оли Котро от популистката партия „Финландците“, и Андерс Вистисен от Датска народна партия. \r\nСтраните твърдят, че техният дневен ред е край на нелегалната миграция, по-силни европейски външни граници, възстановяването на политическия суверенитет на държавите от ЕС и защитата на това, което те наричат „европейска култура“. \r\nСпоред проучвания, крайнодесните и популистките партии биха могли да спечелят една трета от членовете на ЕП в предстоящите избори за Европейски парламент. \r\nНовият алианс е стартиран под знамето „Към Европа на здравия разум“. \r\nСалвини отрече групата да се състои от екстремисти и заяви, че ислямските, а не десните екстремисти, представляват риск за континента. \r\n„Като министър на вътрешните работи в продължение на 10 месеца, риск номер едно в Италия и Европа е ислямският екстремизъм, ислямският фанатизъм, ислямският тероризъм“, заяви Салвини. \r\n„В Италия и в Европа има крайнодесни и крайнолеви малцинства, но за щастие те се контролират и имат ограничен брой хора“. \r\n***  Съединените щати забраниха влизането на 16 граждани на Саудитска Арабия заради ролята им в убийството на журналиста Джамал Хашоги, съобщава  AFP . \r\nСъобщението на държавния секретар Майк Помпео идва, когато администрацията на президента Доналд Тръмп е подложена на натиск от страна на Конгреса заради отговора си на убийството в саудитското консулство в Истанбул миналия октомври, което предизвика безпрецедентен международен контрол върху човешките права в кралството. \r\nНякои американски депутати публично заявиха, че подозират, че принц Мохамед бин Салман е пряко отговорен за убийството, въз основа на заключенията на ЦРУ. \r\nДържавният департамент преди това анулира визите на почти две дузини саудитски служители и замрази активите на 17 други. \r\n***  Днес, през 2019 г. никой не може да накара албанците да гласуват против себе си. Това заяви кандидатът за президент, Блерим Река, пред жителите на Теарце, който заедно с опозиционните лидери Зиядин Села и Билал Касами се срещнаха с жителите на тази тетовска община. Река добави, че албанците без вътрешен съюз не могат да създадат външен съюз, както и без вътрешна национална интеграция, трудно ще има интеграция в Европа. Пред жителите на Теарце Река изрази разочарование, че държавата, след 18 години след Рамковото споразумение, не е успяла да предостави на ветераните от войната необходимото лечение, предава македонската телевизия „ 21 ТВ “. \r\n„Очаквах, че поне на тези президентски избори албанските партии на власт ще се променят, ще приемат реалността и ще кажат „време е за албански президент“. Сега казват не, трябва да изчакаме още 20 години, за да дойде време за албански президент. Говоря открито в продължение на няколко дни, времето за албански президент е днес, на 21 април, ще имаме президент албанец“, заяви Река. \r\n***  Русия и Турция се движат към либерализиране на визовия режим. Вярно е, че не става въпрос за пълното му премахване, защото зависи от регионалната сигурност. По време на преговорите в Кремъл на 8 април Владимир Путин и Реджеп Тайип Ердоган решиха да отменят визите за професионални шофьори. Президентът на Руската федерация и неговият турски колега също обсъдиха ситуацията в Сирия, където все още няма разделение на опозиция и терористи. Но в по-голяма степен срещата беше посветена на икономическото сътрудничество между двете страни. И тук, освен изявленията за сътрудничество, имаше и причина да се спори. Така Владимир Путин разсея идеята, че лидерите на преговорите „само се хвалят помежду си“, припомняйки решението на Анкара да увеличи таксите за руската стоманодобивна индустрия, пише руският в. „ Известия “. \r\nРазговорите между Владимир Путин и Реджеп Ердоган бяха проведени в рамките на осмата среща на Руско-турския съвет за сътрудничество на високо равнище. Органът беше създаден през 2010 г. за координиране на проекти в политическата, търговската, икономическата, културната и хуманитарната област. След като приветства турския лидер, президентът на Руската федерация отбеляза положителна тенденция в двустранните отношения. \r\n„Наблюдаваме и констатираме добро ниво на развитие на нашите отношения: темпът на растеж на търговията е 16%, общата сума е достигнала 25 млрд. долара“, каза Владимир Путин. „Големи проекти се изпълняват: и „Акую“, електроцентрала, която трябва да пуснем до 2023 г. в съответствие с желанията на турската страна, и „Турски поток“ - съвсем наскоро имаше свързване на морската и сухопътната части. \r\nВ същото време е завършено изграждането на морската част на газопровода, а полагането на „сухопътната част продължава както е планирано”, заяви турският президент. \r\n„Ще завършим изграждането на тази част от газопровода навреме“, увери Реджеп Ердоган. \r\nИ все пак, преговорите не минаха без спорове. Досега страните не са се договорили за цената на руския газ, доставян на Турция. И ако Анкара предостави някои формули за изчисляване, „Газпром“, по търговски съображения, предлага различен подход. Решението на този въпрос ще бъде обсъдено, отбеляза президентът на Руската федерация. \r\n„Не става дума за цени, въпреки че това е много важен параметър, става дума за стабилността на руските газови доставки. Турция има много договори за доставка на газ. Не всеки изпълнява своите договорни задължения, а Русия последователно изпълнява както обеми, така и цени“, каза руският лидер. \r\nОтговаряйки на въпросите на журналистите след срещата, Владимир Путин говори за друг спор. Става дума за решението на Турция да увеличи таксите за руската металургична индустрия. \r\n„За нас турските партньори вдигнаха ставката с 2–2,5%, а за някои други страни намаляха с 1,3%. Разбираме за какво става дума, просто ви казвам: не всичко е толкова хубаво, турските партньори се борят за своите интереси, а ние - за нашите“, каза ръководителят на Руската федерация, парирайки изявлението на един от журналистите, че всички търговски отношения на Анкара са изградени в полза на Русия. \r\nБеше обсъдена либерализацията на визовия режим. Турският лидер изрази надежда за бързо решаване на този въпрос. А Владимир Путин каза в отговор, че разговорът за безвизов режим ще бъде, когато бъде решен въпросът за регионалната сигурност и по-специално за сирийското уреждане. Въпреки това, докато Москва и Анкара решиха в близко бъдеще да разрешат въпроса за премахването на визите за професионални шофьори. \r\nПо време на срещата Владимир Путин също подчерта, че контактите по линия на министерството на външните работи и министерството на отбраната се развиват активно и се осъществява военно-техническо сътрудничество между страните. Въпреки натиска на САЩ върху Турция поради закупуването на руските ракетни системи С-400, Анкара не възнамерява да се откаже от диалога с Руската федерация във военната сфера. Освен това двете страни активно работят за разрешаване на конфликта в Сирия и за стабилизиране на региона на Близкия изток. \r\n„Друга важна част от нашето сътрудничество е, че заедно с вас заедно продължаваме борбата срещу терористични групировки, които представляват заплаха за нашия регион”, каза Реджеп Ердоган. „Особено що се отнася за стъпките, които вече сме предприели и ще бъдат предприети по сирийско направление“. \r\nСлед проведените преговори в тесен състав, се състоя заседание на руско-турския съвет. Бяха обсъдени перспективите за енергийно сътрудничество, основните регионални и международни проблеми. \r\nОткривайки събитието, Владимир Путин подчерта, че е обсъдил ключовите въпроси с турския си колега, а Москва и Анкара „се договориха за по-нататъшно укрепване на двустранното сътрудничество в духа на напреднало многостранно партньорство“. В своя отговор Реджеп Ердоган заяви, че основната задача на двете страни остава довеждането на търговията до ниво от 100 млрд. долара, след което бяха подписани три споразумения. По-специално, Руският фонд за преки инвестиции сключи споразумение с Турския държавен фонд за създаване на руско-турски инвестиционен фонд с общ резервен капитал от 900 милиона евро. \r\n„С такъв уставен капитал, мисля, че ще могат да привлекат поне 5 млрд. долара за финансиране на различни проекти“, каза Владимир Путин. \r\nНа среща с водещи представители на руските и турските бизнес среди руският лидер припомни, че Москва оценява интереса на инвеститорите от Турция към руския пазар. В допълнение към областите Владимирска, Пензенска, Калужка, Краснодарски и Ставрополски край, а има и потенциал за развитие на сътрудничество с Крим.", "date": "2019.04.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/09/2644334/radio-svobodna-evropa-makedoniya-haradinay-prizova-grazhdanite-ot-severno-kosovo-da-izberat-kmetove.html", "text": "Косовският премиер Рамуш Харадинай призова гражданите от четирите общини със сръбско мнозинство в Северно Косово да излязат на 19 май на извънредни местни избори и да гласуват за кандидатите за кметове, предава „ Радио Свободна Европа “. \r\nПризивът на Харадинай следва решението на косовския президент Хашим Тачи да обяви избори в общини, в които кметове, членове на най-голямата косовска сръбска партия, Сръбската листа (СЛ) подадоха оставка през ноември миналата година заради решението на правителството в Прищина да наложи такса 100% на вноса от Сърбия и Босна и Херцеговина. \r\nВъв Фейсбук, косовският премиер призова политическите субекти да участват в изборите и призовава гражданите да допринесат за провеждането на свободни и демократични избори в Зубин Поток, Лепосавич, Звечан и Северна Митровица, в съответствие с вътрешните закони и международните демократични стандарти. Превод и редакция : Калоян Пенков", "date": "2019.04.09", "title": "„Радио Свободна Европа“ (Македония): Харадинай призова гражданите от Северно Косово да изберат кметове"}
{"url": "http://www.focus-news.net/news/2019/04/09/2644335/radio-svobodna-evropa-makedoniya-belgrad-nastoyava-za-dialog-s-prishtina.html", "text": "Сръбският външен министър Ивица Дачич заяви, че Белград настоява за диалог с Прищина, но това няма да стане, докато не бъдат отменени таксите за Сърбия. Той каза на студентите от Института за политически науки в Париж, че компромисът не означава, че Сърбия ще признае независимостта на Косово, но все още няма конкретни разговори за това какъв ще бъде компромисът, предава „ Радио Свободна Европа . \r\n„Готови сме за компромис, но Прищина смята, че няма нужда. Те мислят, че могат да получат всичко и да се стремят да създадат голяма Албания. Кой може да гарантира, че ще има две независими държави, нормално е да се залага за обединение“, заяви Дачич. \r\nТой оцени, че Сърбия иска политическо решение, което да зачита интересите на двете страни, а не такова, което ще дойде под натиск. Превод и редакция : Калоян Пенков", "date": "2019.04.09", "title": "„Радио Свободна Европа“ (Македония): Белград настоява за диалог с Прищина"}
{"url": "http://www.focus-news.net/news/2019/04/09/2644337/yeni-safak-erdogan-zapadniyat-bryag-prinadlezhi-na-palestintsite-turtsiya-shte-podkrepi-palestina.html", "text": "Турският президент Реджеп Тайип Ердоган заяви, че Западният бряг принадлежи на палестинците, след като израелският премиер Бенджамин Нетаняху каза, че ще анексира израелските селища в окупирания Западен бряг, ако спечели изборите във вторник, съобщава турският в.  Yeni Safak . \r\nПреди държавното посещение в Москва, Ердоган каза, че този ход ще бъде още една окупационна мярка от Израел и подчерта, че Турция ще застане до Палестина. \r\nТурция ще засили сътрудничеството си с Русия, добави Ердоган. \r\n„Безвизовото пътуване, разбира се, е тема, която е в нашия дневен ред“, съобщи той. Превод и редакция : Калоян Пенков", "date": "2019.04.09", "title": "Yeni Safak: Ердоган: Западният бряг принадлежи на палестинците, Турция ще подкрепи Палестина"}
{"url": "http://www.focus-news.net/news/2019/04/09/2644338/aktualna-patna-obstanovka.html", "text": "Информация за състоянието на републиканските пътища и въведени ограничения за 9 април 2019 г, предоставена от  пресцентъра на Агенция „Пътна инфраструктура“.   Метеорологична обстановка: \r\nНа 9 април 2019 г. ще бъде предимно облачно. Ще има краткотрайни валежи от дъжд, които на места, главно в югозападната половина от страната, ще са интензивни; в отделни райони е възможно и да прегърми. Вечерта валежите ще отслабват. Ще духа слаб до умерен вятър от изток-североизток. Преобладаващите минимални температури ще бъдат между 5° и 10°, максималните - между 12° и 17°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.; \r\nВъвежда се реверсивно движение в лявото платно посока София от км 33+960 до км 40+310. Движението в дясното платно посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 като се обособяват две ленти в посока София и една лента в посока Варна. Срок до 12:00 часа на 09.04.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението в тунел „Правешки ханове“ посока Варна се осъществява в една лента поради ремонтни дейности по осветителната инсталация. Ограничено е движението в изпреварващата лента, като движението се извършва в активната. Срок: от 09:30 до 15:30 часа на 09.04.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. “Повеляново” – п.в. “Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе-Варна. Ограничено е качването в посока София от п.в. Слънчево и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.;  Състояние на републиканската пътна мрежа : \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно ограничаване на движението. Срок до 09.04.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 130+400 до км 146+770 се осъществява в една лента поради облицоване на канавки и частични ремонтни дейности на асфалтовата настилка. Срок до 09.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Жиленци – с. Вратцата от км 13+000 до км 17+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 10.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението по път І-7 Силистра – Шумен от км 0+000 до км 56+120 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nОбласт Сливен: \r\nДвижението в участъка Бероново – Петолъчката в района на с. Мокрен от км 213+900 до км 214+150 се осъществява с повишено внимание поради изграждане на стационарна контролна единица на електронна система за събиране на таксите за ползване на РПМ. Участъка е сигнализиран с пътни знаци. Срок на изпълнение 10.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Пазарджик:  \r\nДвижението в участъка гр. Белово – Момина Клисура от км 161+900 до км 162+300 се осъществява в една лента поради монтаж на рамка за тол система при км 162+100. Движението се регулира с пътни знаци. Срок до 10.04.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г.  Състояние на републиканската пътна мрежа :  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът IІІ-102: Движението по път IІІ-102 с. Белимел – с. Горно Церовене на км 62+250 се осъществява в една лента с повишено внимание поради ремонтни дейности на асфалтовата настилка. Движението се регулира от сигналисти. Срок до 09.04.2019 г.; \r\nПът III-1022: Движението по път IІІ-1022 Белимел – Мартиново от км 0+000 до км 18+360 се осъществява в една лента, с повишено внимание поради ремонтни дейности на асфалтовата настилка. Движението се регулира от сигналисти. Срок до 09.04.2019 г.; \r\nПът III-1024: Движението по път IІІ-1024 Гаврил Геново – Дълги дел от км 0+000 до км 22+139 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 09.04.2019 г \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nПът III-204: Движение по път III-204 Разград – Попово в участъка от км 5+036 до км 16+332 се осъществява с повишено внимание поради извършване на частични ремонтни дейности на асфалтовата настилка. Движението се регулира с временна сигнализация и от сигналисти. Срок до 12.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път при с. Казичене посока АМ „Хемус“ от км 32+100 до км 32+400 се осъществява в една лента поради монтиране на портална рамка. Ограничават се поетапно две от лентите, като движението се извършва в съседната. Срок до 09.04.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.09", "title": "Актуална пътна обстановка"}
{"url": "http://www.focus-news.net/news/2019/04/09/2644331/mkd-erdogan-razlikata-v-glasovete-e-mnogo-malka-opozitsiyata-ne-mozhe-da-obyavi-pobeda.html", "text": "Предварителните резултати от миналата седмица показаха малка победа на основната опозиционна партия - Републиканска народна партия на местните избори на 31 март, съобщава скопското електронно издание  МКД . \r\nПартията на справедливостта и развитието се оплака от първоначалните резултати във всички 39 области на Истанбул, което доведе до пълно или частично преброяване в най-големия турски град, където има около 10 милиона избиратели. ПСР обяви, че е поискала пълно преброяване. \r\n„Гражданите ни казват да защитаваме техните права, оплакват се от организираната престъпност. Ние, като политическа партия, открихме такава организирана престъпност“, заяви Ердоган на пресконференция в Истанбул. \r\nПСР на Ердоган е разтърсена заради очевидното поражение в Истанбул и в столицата Анкара, градове, където партията доминира за четвърт век. Ердоган започва политическата си кариера в Истанбул през 90-те, когато е бил кмет. \r\nЕрдоган съобщи, че ще приеме резултатите от изборите едва когато избирателната комисия обработи всички жалби. \r\n„Никой няма право да говори за спечелването на изборите в града с милион гласоподаватели, когато разликата в броя на гласовете е 13000 до 14000“, каза той. „Когато жалбите бъдат обработени, ние ще приемем резултатите“. Превод и редакция : Калоян Пенков", "date": "2019.04.09", "title": "МКД: Ердоган: Разликата в гласовете е много малка, опозицията не може да обяви победа"}
{"url": "http://www.focus-news.net/news/2019/04/09/2644339/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.04.09", "title": "ГД „Гранична полиция“: Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/04/09/2644340/predstoyashti-sabitiya-v-stranata-za-9-april-agentsiya-fokus.html", "text": "*** \r\nОт 09.00 часа до 14.00 часа в Българската стопанска камара ще се проведе дискусия на тема „Бизнесът говори за… кръгова икономика“.  \r\n*** \r\nОт 09.00 часа в 12 състав на Специализирания наказателен съд ще се гледа делото срещу Петър Д., обвинен в организиране и ръководене на организирана престъпна група.  \r\n*** \r\nОт 09.00 часа в 14 състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия.  \r\n*** \r\nОт 09.30 часа ще се състои научна конференция „Ролята на Военноморски сили на Република България в защитата на националните ни интереси”. \r\n*** \r\nОт 09.30 часа в конферентната зала на Българска търговско-промишлена палата ще се състои международна конференция по проект ЕкоИнн Дунав – „Дунав: сътрудничество за иновации“. На събитието ще присъства Заместник-министърът на регионалното развитие и благоустройството Деница Николова. \r\n*** \r\nОт 09.30 часа в 5 състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група.  \r\n*** \r\nОт 09.30 часа в 16 състав на Специализирания наказателен съд ще се гледа делото срещу Стефан Б., Христо А., Владислав Г. и др., обвинени в организиране и ръководене на организирана престъпна група.  \r\n*** \r\nОт 09.45 часа в зала „Триадица“ на Гранд хотел София Фондът на фондовете и Фонд мениджър на финансови инструменти в България ще разкажат за работата си през погледа на техни експерти, партньори и крайни получатели.  \r\n*** \r\nОт 10.00 втори състав на Комисията за защита от дискриминация ще проведе заседание по преписка, образувана по  жалба на жена.  \r\n*** \r\nОт 10.00 часа до 12.00 часа в хотел „Балкан“ в зала „Средец“ ще се проведе Четвърта годишна среща на Българския форум на бизнес лидерите. В събитието ще участва вицепремиерът и министър на външните работи Екатерина Захариева, министърът на икономиката Емил Караниколов, ръководителят на Представителството на ЕК Огнян Златев и др.  \r\n*** \r\nОт 10.00 часа в Дома на Европа ще се проведе конференция на тема „Заплахата от външна намеса за изборите за Европейски парламент 2019“. Конференцията ще бъде открита от Росен Плевнелиев, президент на Република България (2012-2017) и Екатерина Захариева, заместник министър-председател по правосъдната реформа и министър на външните работи.   \r\n*** \r\nОт 10.00 часа в ОББ Галерия на ул. „Света София“ 5 ще се състои официалното представяне на изцяло нова функционалност на мобилното банкиране ОББ Мобайл.  \r\n*** \r\nОт 10.00 часа 4 състав на Специализирания наказателен съд ще се гледа делото срещу Богдана Д., Минчо К. и Тотка С., обвинени в безстопанственост в особено големи размери.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в 10 състав на Специализирания наказателен съд ще се гледа делото срещу Алипи А. и Пламенка А. \r\n*** \r\nОт 10.00 часа в 13 състав на Специализирания наказателен съд ще се гледа делото срещу Йордан Ш., обвинен в безстопанственост.  \r\n*** \r\nОт 10.00 часа в Националния пресклуб на БТА ще бъде обсъден предложеният от Висшия адвокатски съвет проект на нов закон за адвокатурата – плюсове и минуси.  \r\n*** \r\nОт 10.30 часа в Националния военноисторически музей ще бъде открита изложбата „На борда на флотската история“, посветена на 140-ата годишнина от създаването на Военноморските сили на Република България. \r\n*** \r\nОт 11.00 часа в Националния пресклуб на БТА ще се състои пресконференция за VI годишна конференция на Travel Academy.  \r\n*** \r\nОт 11.00 часа в Cosmos Coworking Camp ще се състои събитие, на което ще бъде обсъдено кариерното развитие на жените в България.  \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на С.Ц. от Враца, комплекс Младост.  \r\n*** \r\nОт 11.00 часа партерното фоайе на Софийска опера и балет ще се състои пресконференция, посветена на премиерата на операта „Дон Жуан“ на Моцарт.  \r\n*** \r\nОт 11.00 часа пред Министерството на земеделието, храните и горите ще се състои протест на Българска асоциация биопродукти.  \r\n*** \r\nОт 11.00 часа в зала 103 в сградата на МОСВ министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет.  \r\n*** \r\nОт 11.00 часа в 18 състав на Специализирания наказателен съд ще се гледа делото срещу Андреан А., Благо А., Венцислав Ф. и др., обвинени в организиране и ръководене на организирана престъпна група.  \r\n*** \r\nВ 12.00 часа в сградата на Столичната община на ул. \"Московска\" 33 в официално фоайе кметът Йорданка Фандъкова ще връчи специален подарък на една от най-прогресиращите млади спортни звезди на България – Александра Фейгин. \r\n*** \r\nОт 12.00 часа в Залата на областна администрация на Софийска област на бул. „Витоша №6 , ет. 5, в присъствието на немския посланик Н.Пр. Херберт Салбер ще бъде връчен на областния управител Илиан Тодоров сертификат „Антикорупция“- система за управление, сертифицирана по международния стандарт ISO 37001:2016 – „Системи за управление за борба с подкупването“. \r\n*** \r\nОт 13.00 часа в 9 състав на Специализирания наказателен съд ще се гледа делото срещу Живко Мартинов, обвинен в изнудване.  \r\n***   \r\nОт 13.30 часа на ул. „Граф Игнатиев“ между „Шишман“ и „Шести Септември“ (тротоара от към градината на храма „Свети Седмочисленици“) eкспертният съвет към НАГ ще разгледа на място различните предложения за ограничители по трасето. \r\n*** \r\nВ 13.30 часа в Руския културно-информационен център ще се състои детски празник по случай Деня на руската анимация.  \r\n*** \r\nОт 14.00 часа в пети състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа в ЦИК Движение \"ЗАЕДНО\" ще внесе своите документи се за регистриране за евроизборите. \r\n*** \r\nОт 15.00 часа до 17.00 часа народният представител от „БСП за България“ Ирена Анастасова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на жена от София срещу НЗОК.  \r\n*** \r\nОт 16.00 часа в зала „Марин Дринов“ на БАН Националният природонаучен музей ще отбележи своя юбилей с тържествено събрание.  \r\n*** \r\nОт 18.00 часа в галерия „Арте“ ще бъде открита изложба „В чест на Милко“. \r\n***  Благоевград.    \r\nОт 10.30 часа в зала 313 на Учебен корпус №6 на ЮЗУ „Неофит Рилски“ заместникът на главния прокурор при Върховна касационна прокуратура Иван Гешев ще изнесе публична лекция.   \r\n*** \r\nОт 19.30 часа в Културния дом на Нефтохимика студенти ще представят мюзикъла „Коса.  \r\n*** \r\nОт 10.30 часа в Парк-музея „Владислав Варненчик“ 30 фиданки декоративно дърво мелия и върба ще бъдат засадени от ученици от СУ „Пейо Яворов“. \r\n*** \r\nОт 13.30 часа на ъгъла на ул. \"Съборни\" и ул. \"Ал. Рачински\", ще се състои официална церемония „Първа копка“ за успешен старт на строително-монтажните работи на обект в изпълнение на мероприятия за подобряване на достъпна среда“ по проект „Интегриран градски транспорт на Варна – втора фаза“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 Марица Гърдева, председател на постоянната комисия „Туризъм, търговия и рекламна дейност” към ОбС – Варна ще приема граждани.  \r\n*** \r\nОт 16.00 часа в Регионална библиотека „Пенчо Славейков“ ще бъде представена изложбата „140 години от Учредителното събрание и приемането на Търновската конституция“.  \r\n*** \r\nОт 19.00 часа в зала АУЛА на Икономическия университет, при вход свободен, ще бъде представен Моноспектакъл \"Пилето, което казва КУ\" на Иван Юруков. \r\n*** \r\nОт 16.30 часа в читалнята на библиотеката при НЧ „Развитие 1869“ ще бъде представена книгата „Игра на гъски“ на Йордан Радичков-внук. \r\n*** \r\nОт 18.00 часа в голямата зала на Младежкия дом ще бъде представена книгата „Сянката на господ“.  \r\n***  \r\nОт 13.30 часа в  СУ „Емилиян Станев“ ще се проведе обучение по кариерно ориентиране.  \r\n***  \r\nОт 18.00 часа в Клуб 7  ще се проведе среща с архитекта Андрей Ходкевич. \r\n*** \r\nОт 19.00 часа в Клуб 7 гостува  Стендъп Комеди.  \r\n*** \r\nОт 11.00 часа в Крайдунавския парк  - алеята, водеща от входа на паркинга на крепостта \"Баба Вида\" до фонтана кметът на Община Видин Огнян Ценков ще бъде гост на откриването на Алея на здравето. \r\n*** \r\nОт 18.00 часа в Регионалния пресклуб на БТА ще бъде представена изработена от италиански учени храна на клетъчно ниво.  \r\n*** \r\nОт 19.00 часа в камерната зала на ДКТ ще се играе постановката „Предградие“.  \r\n*** \r\nОт 09.15 часа, 10.30 часа и 13.30 часа в Държавен куклен театър „Дора Габе“ ще се играе спектакълът „Забързана приказка“.  \r\n*** \r\nОт 09.20 и от 10.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 10.00 часа в Регионална библиотека „Дора Габе“ ще се състои беседа на тема „Здравословно хранене“.  \r\n*** \r\nОт 12.00 часа на пл. „Стария орех“ ще се състои инициатива „Водата – дарява живот на клетките“.  \r\n*** \r\nОт 18.30 часа в концертна зала „Добрич“ ще се състои концерт на доц. Сабин Леви.  \r\n*** \r\nОт 11.00 часа в заседателната зала на Общинския съвет „Дънди Прешъс Металс Крумовград“ ЕАД и Община Крумовград организират информационна среща за представяне и обсъждане на възможностите по проект „Фонд за подпомагане на микро, малки и средни предприятия на територията на община Крумовград“. \r\n*** \r\nОт 15.00 часа в залата на Община Кюстендил ще се проведе заседание на Районна избирателна комисия - Кюстендил.  \r\n*** \r\nОт 16.30 часа в заседателната зала на хотел „Ловеч“ ще се проведе граждански диалог на тема образование. \r\n*** \r\nОт 17.00 часа в Драматичен театър – Ловеч ще се играе спектакълът „Без изход – изповедта на един наркоман“.  \r\n*** \r\nОт 10.30 часа в Регионална библиотека „Никола Фурнаджиев“ ще започне Ателие „Великденче“,  с участие на децата от ДГ „Здравец“, ДГ „Валентина Терешкова“ и ДГ „Дъга – филиал Явор“. \r\n*** \r\nОт 11.00 часа пред сградата на полицейското управление в града ще се състои церемонията по откриването на обновените сгради на РУП и РСПБЗН. В нея ще участва и министърът на вътрешните работи Младен Маринов. След церемонията, министър Младен Маринов ще посети ГКПП „Кулата“ и района на граничния пункт, където ще инспектира създадената организация за охрана на държавната граница. На събитието ще участва и министърът на отбраната Красимир Каракачанов.  \r\n*** \r\nОт 11.00 часа в пресклуба на БТА ще се състои пресконференция на адвокат Ярослав Димитров – председател на РИК-Плевен за предстоящите избори з Европейски парламент.  \r\n*** \r\nОт 19.00 часа в салона на читалище ,,Съгласие\" ще се състои концерт ,,Да пеем заедно\" с участието на Йордан Марков, Стефан Диомов и ,,5-те сезона\". \r\n*** \r\nОт 9.00ч., зала №1 Апелативният съд ще гледа дело срещу 49-годишният А. Ш., който обжалва присъдата си от 10 години лишаване от свобода за грабеж  \r\n*** \r\nОт 10.00 часа, 10 зала, Окръжният съд ще гледа делото срещу Кристиян Б.  \r\n*** \r\nОт 11.00 часа в Националната гимназия за сценични и екранни изкуства ще се проведе среща с водещия аржентински танго хореограф и изпълнител Диего Окампо.  \r\n*** \r\nОт 14.00 часа в хотел „Империал“ Асоциацията на доставчиците на телевизионни програми (АДТП) ще проведе своята Пета годишна конференция.  \r\n*** \r\nОт 18.00 часа в изложбената зала на галерия „Пловдив“ ще бъде открита традиционната изложба “Цветове“.  \r\n*** \r\nОт 19:00 часа в Клуб „Петното на Роршах“, ул. Йоаким Груев 36 Литературен салон Spirt and Spirit представят Калин Донков в Пловдив.  \r\n*** \r\nОт 19.30 часа в Пловдив-Bee Bop Cafe ще се играе спектакълът „Многоклетка“.  \r\n*** \r\nОт 11.00 ч. в зала „Свети Георги“ на Областна администрация Русе ще се проведе заседание на Постоянната комисия по заетост към Областния съвет за развитие. \r\n*** \r\nОт 11.00 часа в хотел „Данубе“ министърът на регионалното развитие и благоустройството Петя Аврамова ще участва в дискусия за регионално развитие и европейска солидарност.  \r\n*** \r\nОт 10.00 часа в Драматичния театър ще се състои международен уъркшоп „Два езика – една сцена“.  \r\n*** \r\nОт 14.00 часа в РБ „Захарий Княжески“ ще се състои дискусия с журито на фестивала „Данаил Чирпански“ - Явор Гърдев, Джон Фридман, Тиери Аркури. \r\n*** \r\nОт 17.00 часа в Кукления театър ще се играе постановката „История на насилието“.  \r\n*** \r\nОт 18.00 часа в Къщата на архитекта ще бъде представен „Достатъчно дълго“ – сборник с проза.  \r\n*** \r\nОт 18.00 часа в РБ „Захарий Княжески“ ще бъде представена книга и филм на художника и философ Орлин Чуховски с участието на автора Спас Мавров.  \r\n*** \r\nОт 19.00 часа в РБ „Захарий Княжески“ ще се състои концерт „20 години заедно“ на проф. Благовеста Константинова и Иван Кабамитов. \r\n*** \r\nОт 20.00 часа в Драматичния театър ще се състои церемония по награждаване на участниците и закриване на финала на Международния студентски театрален фестивал „Данаил Чирпански“.  \r\n***   \r\nОт 11.00 часа в хотел „Данубе министърът на регионалното развитие и благоустройството Петя Аврамова ще посети Силистра. В града тя ще участва в дискусия за регионалното развитие и европейската солидарност. \r\n*** \r\nОт 16.00 часа пред зала „Арена Шумен” ще бъде разкрита информационна борса за набиране на войници и матроси за Българската армия. От 17.00 до 18.00 часа присъстващите ще видят демонстрация на умения на военнослужещи с въоръжение и техника. В Шумен национална кампания „Бъди войник” ще завърши с концерт в зала „Арена Шумен“ от 18.30 часа.", "date": "2019.04.09", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2019/04/09/2644341/predstoyashti-mezhdunarodni-sabitiya-za-9-april-agentsiya-fokus.html", "text": "В Израел се провеждат парламентарни избори. \r\n***  Президентът на Франция Еманюел Макрон приема министър-председателят на Обединеното кралство Тереза Мей за разговори за Брекзит. \r\n***  Канцлерът на ФРГ Ангела Меркел приема министър-председателят на Обединеното кралство Тереза Мей за разговори за Брекзит. \r\n***  Среща на върха ЕС-Китай. \r\n***  Открива се Международният арктически форум. \r\n***  Посещение на китайския премиер Ли Къцян. \r\n*** Започва деветата седмица от процеса срещу каталунските сепаратисти. \r\n***  Върховният комисар на ООН за бежанците ще изнесе реч пред Съвета за сигурност. \r\n***", "date": "2019.04.09", "title": "Предстоящи международни събития за 9 април (Агенция \"Фокус\")"}
{"url": "http://www.focus-news.net/news/2019/04/09/2644336/kathimerini-migrantite-arestuvani-v-diavata-kazvat-che-sa-bili-podvedeni-ot-sotsialnite-medii.html", "text": "Трима мъже, които бяха арестувани по време на сблъсъци между мигранти и полицията в събота близо до приемния център „Диавата“ в Северна Гърция казаха пред съда в Солун, че са били подведени, заедно със стотици други, от съобщение разпространено в социалните медии, че границата е на път да се отвори, съобщава гръцкият в.  Kathimerini . \r\n„Казаха ни, че Червеният кръст и други неправителствени организации ще ни изведат. Вярвам, че сме били заблудени“, каза палестинец. \r\nМинистърът за миграцията Димитрис Вицас заяви, че мигрантите са били „жертви на дезинформация“. Превод и редакция : Калоян Пенков", "date": "2019.04.09", "title": "Kathimerini: Мигрантите, арестувани в „Диавата“, казват, че са били подведени от социалните медии"}
{"url": "http://www.focus-news.net/news/2019/04/09/2644344/prezidentat-rumen-radev-shte-bade-na-poseshteniya-v-livanskata-republika-i-v-darzhavata-katar.html", "text": "От 9 до 12 април президентът Румен Радев ще бъде на официални посещения в Ливанската Република и в Държавата Катар. Това съобщиха от  прессекретариата на държавния глава.   \r\nНа 9 и 10 април българският държавен глава ще бъде в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата.  \r\nНа 9 април Румен Радев и съпругата му Десислава Радева ще бъдат посрещнати с официална церемония в президентския дворец. Президентите Радев и Аун ще проведат среща „на четири очи“, след което ще се състоят пленарни разговори между водените от тях делегации. Двамата президенти ще дадат съвместна пресконференция.  \r\nВ Бейрут държавният глава Румен Радев ще открие Ливанско-български бизнес форум. Президентът ще се срещне и с българи, които живеят в Ливан, и с ливански граждани, които са учили у нас. Предвидени са срещи с министър-председателя на Ливанската република Саад Харири и с председателя на Ливанския парламент Набих Берри.  \r\nНа 10 април, в Бейрут, държавният глава ще поднесе венец пред Мемориала на мъчениците, където ливанската общественост почита своите герои от борбите за независимост.  \r\nПо покана на Н.В. емира на Държавата Катар Шейх Тамим бин Хамад Ал-Тани от 10 до 12 април българският президент Румен Радев ще бъде на официално посещение в Държавата Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.  \r\nНа 11 април президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Предвидени са среща „на четири очи“, както разговори между двете официални делегации.  \r\nПрезидентът Радев ще открие Катарско-български бизнес форум и ще се срещне с представители на българската общност в Катар.  \r\nДържавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация „Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ.  \r\nВодената от президента делегация в Ливанската република и в Държавата Катар включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството,  биотехнологиите, земеделието и производството на храни.", "date": "2019.04.09", "title": "Президентът Румен Радев ще бъде на посещения в Ливанската република и в Държавата Катар"}
{"url": "http://www.focus-news.net/news/2019/04/09/2644319/afp-generalniyat-sekretar-na-oon-prizovava-za-nezabavno-spirane-na-srazheniyata-v-libiya.html", "text": "Генералният секретар на ООН Антонио Гутериш решително осъди военната ескалация в близост до Триполи и призова за незабавно спиране на сраженията, съобщава  AFP . \r\nАпелът последва въздушна атака на силите на командира Халифа Хафтар срещу летище „Митига“ източно от столицата. Превод и редакция : Калоян Пенков", "date": "2019.04.09", "title": "AFP: Генералният секретар на ООН призовава за незабавно спиране на сраженията в Либия"}
{"url": "http://www.focus-news.net/news/2019/04/09/2644345/prodalzhava-uchastieto-na-predsedatelya-na-narodnoto-sabranie-tsveta-karayancheva-v-konferentsiyata-na-predsedatelite-na-parlamentite-na-es-vav-viena.html", "text": "Председателят на Народното събрание Цвета Караянчева участва в Конференцията на председателите на парламентите на страните-членки на ЕС във Виена. Това съобщиха от пресцентъра на  Народното събрание .Тема на първата сесия на форума беше „Европейският съюз и неговите съседи“. През втория ден председателите на парламенти ще обсъдят темата „Европейският съюз пред европейските избори през 2019 г. – по-нататъшното развитие на сътрудничеството между националните парламенти и европейските институции“. Ще бъде приета и заключителна декларация на Конференцията.", "date": "2019.04.09", "title": "Продължава участието на председателя на Народното събрание Цвета Караянчева в Конференцията на председателите на парламентите на ЕС във Виена"}
{"url": "http://www.focus-news.net/news/2019/04/09/2644348/prodalzhava-uchastieto-na-ombudsmana-maya-manolova-shte-uchastva-v-godishnata-konferentsiya-na-evropeyskata-mrezha-na-ombudsmanite-v-bryuksel.html", "text": "Продължава участието на омбудсмана Мая Манолова и заместник-омбудсманът  Диана Ковачева ще участват в Годишната конференция на Европейската мрежа на омбудсманите в Брюксел. Това съобщиха от  пресофиса на омбудсмана . \r\nФорумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат.  \r\nПленарната сесия на омбудсманите на страните от ЕС започна на 8 април 2019 г. След това в рамките на конференцията участниците се разделиха в работни групи.  Мая Манолова участва в работната група „Демокрация с участието на всички заинтересовани: ролята на омбудсманите и на комисиите по петиции“. \r\nБлагодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС, доби популярност у нас и получи изключителна обществена подкрепа,  наложи се като основен акцент в българското европредседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари т.г. Мая Манолова лично защити петицията в ЕП. \r\nНа 16 април 2019 г. предстои окончателно гласуване на забраната  на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.09", "title": "Продължава участието на омбудсмана  Мая Манолова ще участва в Годишната конференция на Европейската мрежа на омбудсманите в Брюксел"}
{"url": "http://www.focus-news.net/news/2019/04/09/2644349/ministarat-na-otbranata-krasimir-karakachanov-shte-poseti-rayona-na-gkpp-kulata.html", "text": "Заместник министър-председателят по обществения ред и сигурността и министър на отбраната Красимир Каракачанов ще посети района на ГКПП Кулата. Това съобщиха от пресцентъра на  Министерството на отбраната . Поводът е вчерашната среща в Министерския съвет при министър-председателя Бойко Борисов за бежанската ситуация около Солун, Гърция. Заедно с министъра на отбраната в граничния район ще бъдат министърът на вътрешните работи Младен Маринов, ръководни служители на ГД „Гранична полиция“ и командирът на Сухопътните войски генерал-майор Михаил Попов. Ще бъдат обсъждани въпроси, свързани с готовността за оказване на съдействие на органите на МВР при евентуална извънредна ситуация в резултат на засилен миграционен натиск.", "date": "2019.04.09", "title": "Министърът на отбраната Красимир Каракачанов ще посети района на ГКПП \"Кулата\""}
{"url": "http://www.focus-news.net/news/2019/04/09/2644343/afp-izbiratelnite-sektsii-v-izrael-otvoriha-vrati.html", "text": "Израелците започнаха да гласуват на избори с високи залози, които ще решат дали да продължат управлението на премиера Бенямин Нетаняху, въпреки обвиненията в корупция или да го заместят с бивш военачалник, нов в политиката, съобщава  AFP .", "date": "2019.04.09", "title": "AFP: Избирателните секции в Израел отвориха врати"}
{"url": "http://www.focus-news.net/news/2019/04/09/2644347/ministar-petya-avramova-shte-poseti-silistra.html", "text": "Министърът на регионалното развитие и благоустройството Петя Аврамова ще посети Силистра, съобщиха от  пресцентъра на министерството . В града тя ще участва в дискусия за регионалното развитие и европейската солидарност. Форумът ще се проведе от 11.00 часа в хотел „Данубе“.", "date": "2019.04.09", "title": "Министър Петя Аврамова ще посети Силистра"}
{"url": "http://www.focus-news.net/news/2019/04/09/2644350/ministar-mladen-marinov-shte-poseti-ru-petrich-i-gkpp-kulata.html", "text": "От 11.00 часа в Петрич ще се проведе церемония пред реновираната сграда на Районното управление „Полиция“ и Районната служба „Пожарна безопасност и защита на населението“, съобщиха от пресцентъра на  МВР . След церемонията, министър Младен Маринов ще посети ГКПП „Кулата“ и района на граничния пункт, където ще инспектира създадената организация за охрана на държавната граница.", "date": "2019.04.09", "title": "Министър Младен Маринов ще посети РУ- Петрич и ГКПП „Кулата“"}
{"url": "http://www.focus-news.net/news/2019/04/09/2644351/zamestnik-glavniyat-prokuror-ivan-geshev-shte-iznese-publichna-lektsiya-v-yuzu-neofit-rilski.html", "text": "От 10:30 ч. в зала 313 на Учебен корпус №6 заместникът на главния прокурор при Върховна касационна прокуратура Иван Гешев ще изнесе публична лекция пред студенти и преподаватели от Правно-историческия факултет. Това съобщиха от пресцентъра на  Югозападен университет „Неофит Рилски“ . Темата на лекцията е „Актуални проблеми в наказателния процес в Република България“.", "date": "2019.04.09", "title": "Заместник-главният прокурор Иван Гешев ще изнесе публична лекция в ЮЗУ „Неофит Рилски“"}
{"url": "http://www.focus-news.net/news/2019/04/09/2644352/lovech-shte-se-provede-grazhdanski-dialog-na-tema-obrazovanie.html", "text": "Ще се проведе граждански диалог на тема образование от 16.30 часа в заседателната зала на хотел „Ловеч“, съобщиха от пресцентъра на  ПП ГЕРБ . Форумът е част от Платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Станислава Стоянова, член на Комисията по образование и наука в 44-тото НС, народните представители от ГЕРБ Иван Миховски и Калин Василев, кметът на община Ловеч Корнелия Маринова, началникът на Регионалното управление на образованието Еленко Начев.  Поканени да вземат участие са директори, учители и родители от детски и учебни заведения, представители на работодателски организации и бизнеса, на неправителствени и синдикални организации и всички граждани.", "date": "2019.04.09", "title": "Ловеч: Ще се проведе граждански диалог на тема образование"}
{"url": "http://www.focus-news.net/news/2019/04/09/2644356/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Ирена Анастасова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на  БСП – София . Желаещите може да се запишат предварително на телефон 02/987 20 86.", "date": "2019.04.09", "title": "Народният представител от „БСП за България“ Ирена Анастасова и общинският съветник Иван Таков ще проведат приемна за граждани"}
{"url": "http://www.focus-news.net/news/2019/04/09/2644354/denyat-9-april-v-balgarskata-istoriya.html", "text": "На този ден през 1909 г. Англия, Франция и Италия признават независимостта на България. Провъзгласяването на независимостта е политически акт, извършен от правителството на Александър Малинов на 22 септември 1908 г. През 1923 г. са подновени заседанията на Лозанската конференция от ноември 1922 г. Международната конференция в Лозана цели уреждане на близкоизточната криза след провала на гръцката интервенция срещу Турция през 1919-1922 г. 2 години по-късно в Горна Джумая (днешен Благоевград) завършва двудневна конференция на ВМРО за Петрички окръг. На 9 април е роден Георги Минчев- рокизпълнител, китарист и композитор. На този ден умира художникът  Борис Харалампиев Георгиев.   \r\n2012 г. \r\nПрезидентът на Република България присъжда Орден „Стара планина“ първа степен на Йорданка Донкова „за изключително големите ѝ  заслуги към Република България в областта на физическото възпитание и спорта“. \r\n1925 г. \r\nВ Горна Джумая (днешен Благоевград) завършва двудневна конференция на ВМРО за Петрички окръг. Приета е Наредба за Пиринския край и е определено 5-членно Управително тяло, утвърдено от ЦК на ВМРО. От 9 март ЦК е в състав Александър Протогеров, Иван Михайлов и Георги Попхристов. Протогеров настоява той да ръководи Петричкия край, тъй като в Солунския, Струмишкия и Серския революционен окръг няма да има много работа, а и е извършвал революционна дейност на младини и е познат сред хората в Пиринския край. Въпреки настояванията на Протогеров Михайлов поема ръководството на Петричкия окръг. В изпълнение на решенията от Шестия конгрес на ВМРО, провел се от 9 до 12 февруари 1925 г. в с. Брежани, са съставени няколко програмни документа с практическа насоченост: Наредба за управлението на Македония под българска власт, Наредба за финансовата част на ВМРО, Упътване по съдебно-наказателната дейност на ВМРО и Бойно упътване. От пролетта на 1925 г. строителството на “държава в държавата”, придобива окончателна идейна обоснованост. При приемането на Наредбата присъстват тримата членове на ЦК, Наум Томалевски от задграничното представителство, делегати от Петричка, Горно Джумайска, Светиврачка и Разложка околия. Михайлов реализира идеята си за спомагателната организация под непосредствения контрол на ЦК и за ограничаване до минимум пълномощията на Ал. Протогеров в Петрички окръг. Осем членен окръжен комитет ръководи спомагателната организация. Пет от членовете са редовни, а трима запасни. Председател на комитета е “общият пълномощник на ЦК”, а членовете се избират от делегатско събрание, предложено от околийските конгреси, на които околия е представена от 3 до 5 делегати според големината й. ЦК трябва да утвърди окръжния комитет след избирането му. В новия Правилник се утвърждават организационни пунктове около границата със Сърбия и Гърция. Пунктовите началници завеждат пограничните канали и поща, уреждат складовете за оръжие, приемат, укриват и препращат върналите се чети, бежанци и отделни хора. Разузнавателната служба откъм българската страна на границата се урежда от пълномощника на ЦК. В Наредбата има клауза и за финансовата, съдебна част и културно-стопанските инициативи на ВМРО в окръга. Терористичният акт, извършен на 16 април в софийската катедрала \"Св. Неделя\" по нареждане на ръководителите на Военната организация на БКП (т. с.), ускорява прилагането на разпоредбите. В Горноджумайска и Мелнишка околия, където комунисти и “комунистващи санданисти” имат влияние сред населението са извършени първите назначения. На 19 април за председател на околийското управително тяло за Горноджумайска околия е определен Ар. Манасиев. Коста Димитров и Георги Талев са назначени за ръководни дейци. От 25 април Страхил Развигоров е председател на Мелнишкото околийско управително тяло, а Златко Димитров, Димитър (Мицо) Христов Чегански са назначени за ръководни дейци. \r\n1909 г. \r\nАнглия, Франция и Италия признават независимостта на България. Провъзгласяването на независимостта на България е политически акт, извършен от правителството на Александър Малинов на 22 септември 1908 г. С него се отхвърля васалната зависимост на България от Османската империя, наложена и от Берлинския договор 1878 г., според който Северна България става васално и трибутарно на султана Княжество България; Южна България под името Източна Румелия получава административна автономия, но остава под политическата и военната власт на султана. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция (1908 г.) се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не кани българския дипломатически представител в Цариград Ив. Ст. Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Ал. Малинов изпраща български служители на тяхно място. След прекратяването на стачката българските власти задържат под свой контрол жп линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза 1908–1909 г. Повечето от Великите сили отказват да признаят независимостта на България, влошават се и българо-турските отношения. Турция настоява България да и изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол 1909 г., Българо-турски протокол 1909 г. и Руско-български протокол 1909 г. Според тях Русия опрощава на Турция военните и задължения, останали още от войната 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването на независимостта се издига международният авторитет на България и тя се превръща в равноправна на другите европейски държави. \r\n1889 г. \r\nВ Солун е основана монашеската общност на “Сестрите евхаристинки” към църквата на българските униати (по нов стил – 21.04.). Основатели на тази общност са лазаристкият свещеник Йосиф Алоати и сестра му Еврозия (на снимката). Първоначално общността на “Сестрите евхаристинки” се развива и разраства в местността Палюрци (Македония) и някои околни места, където са открити сиропиталище и училища. През 1920 г. Сестрите заедно с бежанци от Македония се прехвърлят в България и се установяват в София, където откриват сиропиталище за момичета и се грижат за тяхното възпитание. По-късно е построена и къща на “Сестрите евхаристинки”. През годините първо им е отнето сиропиталището \"Княгиня Евдокия\", след което и къщата. Днес общността на “Сестрите евхаристинки” се помещава в изградения католически манастирски комплекс в столичния квартал Овча купел, който е Генералното Управление на Монашеската Общност за всички Сестри от България и Македония. В момента Общността има свои Евхаристични Домове - филиали в с. Куклен, Пловдивско, с. Покрован, Ивайловградско и с. Ново Делчево, Сандански. Днес в Македония Сестрите Евхаристинки имат своя Провинция, като Провинциалната Къща и Управление се намират в Скопие. Малки Евхаристични Домове има още в гр. Гевгели, гр. Струмица, с. Радово и с. Нова Маала, близо до Струмица. \r\n1877 г. \r\nПровежда се заседание на екзархийския синод, на което Панарет Пловдивски и Григорий Доростоло-Червенски предлагат на Антим I сам да се откаже от заемания пост. Антим I (светско име: Атанас Михайлов Чалъков) е първият български екзарх, обществен и политически деец. Роден е през 1816 г. в Лозенград (дн. в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. Завръщайки се от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 защитава българския народ, поради което турското правителство го заточава в Мала Азия. Освободен е през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС (1879 г.) в Търново. Антим I умира на 1 декември 1888 г. \r\n1875 г. \r\nВ Букурещ пристига Иван Панов Семерджиев. По предложение на Стефан Стамболов той е определен за апостол във вътрешността на страната. Семерджиев е деец на националнореволюционното движение. Роден e на 18 ноември 1854 г. в Търново. Завършва Духовна семинария в Одеса и продължава образованието си в Одеския университет. През 1875 г. се завръща в България и става учител в Горна Оряховица. Разгръща активна дейност при подготовката на Априлското въстание 1876 г. Възглавява местния революционен комитет и подпомага дейността на Стефан Стамболов. Участва и в разработването на плана на въстанието в пределите на окръга. В края на 1876 г. Семерджиев е заловен от местните власти, осъден на смърт и на 28 май 1876 г. е обесен в родния си град. На тази дата са родени: \r\n1943 г. \r\nРоден е Георги Минчев - български рокизпълнител, китарист и композитор. Той завършва ВИИ “Карл Маркс” и IAD – Брюксел, кинорежисура. В годините 1980-1982 г. Минчев води радиопредаването “Песни на седмицата” , а през 1982-1984 г. телевизионното предаване “Едно от пет” и Младежкия конкурс за забавни песни от 1980 г. В дует с Б. Киров пее от началото на 60-те години. Заедно с “Бъндараците” Минчев е един от основоположниците на българската рокмузика. Той работи с “Щурците” и “Сребърните гривни”. Представя се и на фестивали на забавната музика в чужбина. В края на 70-те и през 80-те години възвръща своята популярност с песни в стил рокендрол. Има издадена малка плоча от фирмата “CBS” в Белгия. След 1989 г. записва песни с формация “Стари муцуни”. Заедно с П. Гюзелев създава групата “Стари муцуни”. Минчев участва във фестивалите “Златен Орфей”, в Сочи и в Карлови Вари. Автор е на два албума: “Български рок” (1987 г.) и “Рокендрол ветерани” (1989 г.). Той има много самостоятелни концерти в България. Георги Минчев умира на 18 февруари 2001 г. През 2001 г. получава посмъртна награда на “Българския топ 50” за цялостно творчество. На тази дата умират: \r\n1962 г. \r\nУмира Борис Харалампиев Георгиев - български художник. Той странства по света и живее продължително като отшелник в Швейцарските Алпи, където създава първите си картини: \"Ave Natura\" (1914 г.), \"Зима\" (1914 г.), \"Скитникът и неговата сестра\" (1919 г.) и др. През 1920 г. се установява в Рим и рисува сборните семейни портрети \"Села ди Сан Джироламо\" (1924 г.), \"Троен портрет\" (1924 г.), портрети на кардинал Мели дел Вал (1927 г.), на писателя Дж. Пагини, на майка си - \"Oh donna, Santa Madremia!\" (1924 г.), и др. В тях възкресява някои от принципите на Италианския ренесанс. Рисува портретите на Рабиндранат Тагор (1926 г., в 3 варианта), на Алберт Айнщайн (1928 г.) и Махатма Ганди (1932 г.). Първата през 1922 г. и втората през 1928 г. самостоятелни изложби на Георгиев в България са съставени предимно от портрети на български творци - Т. Траянов (1922 г., в 2 варианта), Мара Белчева (1922 г.), д-р Е. Владигерова (1928 г.), Владимир Димитров-Майстора (\"Земетръс\", 1928 г.), Роза Попова (1928 г.), Л. Стоянов (1928 г.), както и картините \"Странстващият пастир\" (1922 г.), \"Вечният път\" (\"Човекът сред природата\", 1925 г.) и др. В периода 1931-1936 г. той е в Индия, където създава серия портрети, фигурални композиции със сюжети от живота на париите и от индийския фолклор. От 1952 до 1956 г. живее в Бразилия. Последната му изложба е в Рим през 1961 г. Георгиев е лауреат на наградата \"Короната на Италия\" за цялостна творческа дейност през 1937 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.09", "title": "Денят 9 април в българската история"}
{"url": "http://www.focus-news.net/news/2019/04/09/2644357/zam-ministar-denitsa-nikolova-shte-uchastva-v-mezhdunarodnata-konferentsiya-na-tema-dunav-satrudnichestvo-za-inovatsii.html", "text": "Заместник-министърът на регионалното развитие и благоустройството Деница Николова ще вземе участие в международната конференция  на тема: \"Дунав: Сътрудничество за иновации\", съобщиха от пресцентъра на МРРБ. Тя ще се състои от 09.30 часа, в сградата на Българска търговско-промишлена палата в София (ул. „Искър“ 9).  \r\nФорумът се организира от Търговско-промишлената палата – Враца по проект \"Еко-иновативно свързан Дунавски регион\", финансиран от Програмата за транснационално сътрудничество „Дунав“ 2014-2020 г.   \r\nОсновна цел на проекта е да повиши сътрудничеството между иноваторите от областта на еко-иновациите със специален акцент върху развитието и прилагането на еко-технологиите в Дунавския регион.", "date": "2019.04.09", "title": "Зам.-министър Деница Николова ще участва в международната конференция на тема: \"Дунав: Сътрудничество за иновации\""}
{"url": "http://www.focus-news.net/news/2019/04/09/2644346/ministar-neno-dimov-shte-predstavi-promenite-v-zakona-za-biologichnoto-raznoobrazie.html", "text": "Министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет. Това съобщиха от  пресцентъра на министерството.  Брифингът ще се проведе от 11.00, зала 103 в сградата на МОСВ на бул. „Мария Луиза“ 22.", "date": "2019.04.09", "title": "Министър Нено Димов ще представи промените в Закона за биологичното разнообразие"}
{"url": "http://www.focus-news.net/news/2019/04/09/2644359/api-ot-930-ch-do-1530-ch-dvizhenieto-po-avtomagistrala-hemus-v-tunel-praveshki-hanove-v-posoka-varna-shte-se-osashtestvyava-v-edna-lenta-poradi-remont-na-osvetitelnata-instalatsiya.html", "text": "От 9.30 ч. до 15.30 ч. движението по автомагистрала \"Хемус\" в тунел \"Правешки ханове\" в посока Варна ще се осъществява в една лента поради ремонт на осветителната инсталация. Това съобщиха от пресцентъра на  Агенция \"Пътна инфраструктура\" . Ще бъде ограничено преминаването по изпреварващата лента, като движението ще се извършва в активната лента.", "date": "2019.04.09", "title": "АПИ: От 9.30 ч. до 15.30 ч. движението по автомагистрала \"Хемус\" в тунел \"Правешки ханове\" в посока Варна ще се осъществява в една лента поради ремонт на осветителната инсталация"}
{"url": "http://www.focus-news.net/news/2019/04/09/2644360/blagoevgrad-povishena-e-opasnostta-ot-padashti-kamani-v-rayona-na-predel-i-kresnenskoto-defile.html", "text": "Повишена е опасността от падащи камъни в района на Предел и Кресненското дефиле. Това съобщиха за  Радио „Фокус“ – Пирин  от  Областно пътно управление – Благоевград . Причината е дъждовното време като пътните настилки са мокри и хлъзгави в областта. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. През изминалата нощ не са възникнали други тежки пътни инциденти. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.04.09", "title": "Благоевград: Повишена е опасността от падащи камъни в района на Предел и Кресненското дефиле"}
{"url": "http://www.focus-news.net/news/2019/04/09/2644342/nimh-vremeto-shte-bade-predimno-oblachno-maksimalnite-temperaturi-shte-sa-mezhdu-12-i-17.html", "text": "Времето ще бъде предимно облачно, максималните температури ще са между 12° и 17°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . С временни прекъсвания ще има валежи от дъжд, които на места, ще са значителни, а в отделни райони ще прегърми. Вечерта валежите ще отслабват. Ще духа слаб до умерен вятър от изток-североизток, който до края на деня в западните и централните райони ще се ориентира от запад-северозапад. Максималните температури ще са между 12° и 17°. Атмосферното налягане е значително по-ниско от средното за месеца. Вечерта ще започне да се повишава. \r\nНад Черноморието ще е предимно облачно. Още преди обяд ще започнат валежи от дъжд, които ще продължат през целия ден, но ще са предимно слаби. Ще духа слаб до умерен вятър с източна компонента. Максималните температури ще бъдат 12°-14°. Температурата на морската вода е 10°-12°. Вълнението на морето ще е около 2 бала.   \r\nНад планините ще преобладава облачно време. В много райони ще има валежи от дъжд, над около 2000 метра - от сняг. На места, главно в планините в югозападната половина на страната валежите ще са значителни. Възможно е и да прегърми. Ще духа умерен до силен вятър от изток-югоизток. Максималната температура на 1200 метра ще е около 8°, на 2000 метра - около 2°.", "date": "2019.04.09", "title": "НИМХ: Времето ще бъде предимно облачно, максималните температури ще са между 12° и 17°"}
{"url": "http://www.focus-news.net/news/2019/04/09/2644358/denyat-9-april-v-svetovnata-istoriya.html", "text": "На този ден през 1866 г. Законът за гражданските права предоставя на всички граждани на САЩ, с изключение на индианците, равни права. През 1914 г. в Лондон е прожектиран първият цветен филм “The World, The Flesh & the Devil”. Продуцент на филмът е Чарлз Урбан.  На 9 април 1945 г. заради участието си в заговор срещу Хитлер е убит германският адмирал Фридрих Канарис (1887-1945 г.). През 1963 г. Уинстън Чърчил става първият чужденец, получил званието почетен гражданин на САЩ. Седем години по-късно Пол Макартни обявява официално разпадането на легендарната група “Бийтълс”. На 9 април 1967 г. се осъществява първият полет на Боинг 737. Две години по-късно е осъществен британският тестов полет на самолета “Конкорд”. Полетът е с продължение 22 минути.  \r\nНа 9 април са родени: френският поет Шарл Бодлер, Томас Йохан Зеебек – германски физик, откривател на термоелектричеството, Джан-Мария Волонте - италиански актьор, Франциск Мунтяну - румънски сценарист и режисьор, Леон Блум - френски общественик и държавник, генерал Ерих Лудендорф, Леополд II - белгийски крал. На този ден умират: Франсоа Рабле - френски писател и хуманист, Изабел II - испанска кралица в периода 1833-1868 г., Франсис Бейкън- английски философ, Карл Бек - австрийски писател и поет от еврейски произход, германският адмирал Фридрих Канарис, Едуард IV - английски крал. \r\n2018 г.  \r\nГлавният прокурор на Международния наказателен съд иска от съда произнасяне относно компетентността му да разгледа насилственото депортиране на мюсюлманското малцинство Рохинджа от Мианмар в Бангладеш. \r\n2018 г.  \r\nУчилищен автобус потъва в пролома в подножието на Хималаите, в Химачал Прадеш, Индия. Загиват трима възрастни и най-малко 27 деца. \r\n2018 г.  \r\nСомалийското правителство обявява, че е конфискувало 9,6 млн. долара, разпределени в три чувала, от борда на самолет, пристигнал на летището в Могадишу от Абу Даби. Парите били на борда на самолет на авиокомпания Роял Джет. \r\n2018 г.  \r\nОколо 2500 демонстранти във Франция се сблъскват със служителите на реда в знак на протест срещу строеж на ново летище. Полицията използва сълзотворен газ, за да ги разпръсне от строителната площадка. \r\n2017 г. \r\nАтентатори атакуват две египетски коптски църкви в Танта и Александрия убивайки 45 души, а други 50 са ранени. Египетеското правителство обявява тримесечно извънредно положение. \r\n2015 г. \r\nЛидерът на Китайската комунистическа партия в Тибет настоява будистките манастири да показват китайското националното знаме, като част от усилията за затвърждаване на контрола на Пекин върху Тибет. \r\n2014 г. \r\nВ Индонезия се провеждат парламентарни избори. \r\n2013 г. \r\nНад 30 човека загиват по време на земетресение в град Хормудж в Иран. \r\n2012 г. \r\nПри нападение на казарма в областния град Лодер в южната йеменска провинция Абиян от страна на бойци на Ал Кайда загиват 17 души. \r\n2011 г. \r\nВ Нигерия са проведени парламентарни избори. \r\n2008 г. \r\nБившата югославска република Македония обявява, че ще постигне компромис с Гърция, като промени своето име на Република Нова Македония. \r\n2003 г. \r\nАмериканските войски овладяват Багдад. \r\n2002 г. \r\nСъстои се погребението на Елизабет, кралицата-майка на Обединеното кралство в Уестминстърското абатство. \r\n1992 г. \r\nКонсервативната партия на Джон Мейджър печели на изборите в Обединеното кралство. \r\n1991 г. \r\nГрузия обявява независимостта си от Съветския съюз и става втората република, откъснала се от управлението на Москва. \r\n1990 г. \r\nУнгарският демократичен форум идва на власт в резултат на избори след 40 години комунистически режим. \r\n1989 г. \r\nЧервената армия прилага репресивна сила срещу антисъветски демонстрации в Тбилиси. \r\n1970 г. \r\nПол Макартни обявява официално разпадането на легендарната група “Бийтълс”. Групата е основана в Ливърпул, Англия, в края на 50-те години в състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до 1962 г.). Още през 1955 г. Дж. Ленън създава скифл-групата \"Куоримен\", към която се присъединява Пол Маккартни, а през 1958 и Дж. Харисън. Сменят названията на групата на \"Johny and the Moondogs\", \"Long John and the Silver Beatles\". Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия. Следващата година осъществяват и първите си записи в Германия, самостоятелно и като съпровод на Тони Шеридън. След завръщането си в Англия започват работа с Брайън Ъпстейн - мениджър на групата до 1967 г. През 1962 г. Бест е заменен с Р. Стар. \"Бийтълс\" започват издаване на плочи с \"Парлофон\". Периодът от 1963 до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". След разпадането всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английския фолклор. Албуми в Англия до 1970 г. са: \"Please, Please Me\" (1963 г.), \"White the Beatles\" (1963 г.), \"A Hard Day’s Night\" (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.). \r\n1969 г. \r\nОсъществен е британският тестов полет на самолета “Конкорд”. Полетът е с продължение 22 минути. Самолетът излита от тестовата писта във Филтън (близо до Бристол) и каца на RAF Fairford in Gloucestershire. Месец по-рано, на 2 март, е извършен френският тест. Самолетът излита от Тулуза и остава във въздуха 27 минути. “Конкорд” е френско-английски свръхзвуков пътнически самолет. През 1962 г. Франция и Великобритания подписват договор за съвместна разработка на свръхзвуков пътнически самолет. Името си самолетът получава от ген. дьо Гол, който при преговори често използва думата \"конкорд\" (съгласие). Англичаните приемат наименованието. “Конкорд” е използван от авиокомпаниите British Airways и Air France от 21 януари 1976 г. до 24 октомври 2003 г., като последния полет е на 26 ноември 2003 г. На 10 април 2003 г. British Airways и Air France едновременно обявяват, че ще прекратят полетите на “Конкорд”. Като причина те посочват нерентабилност на самолета поради по-ниския брой пътници след катастрофата от 2000 г., намаляването на пътниците след атаките на Световния търговски център през 2001 г., както и повишените цени за поддръжка. \r\n1967 г. \r\nОсъществява се първия полет на Боинг 737. Първия модел на този самолет е Боинг 737-100. Първата поръчка за него е дадена на 15 февруари 1965 г. Самолетът е демонстриран на 17 януари 1967 г. Три месеца по-късно (9 април 1967 г.) е осъществен първият полет с него. Сертификат получава на 15 декември 1967 г. Първата доставка на самолета е на 28 декември 1967 г., а е в експлоатация от 10 февруари 1968 г. в компанията Луфтханза. Последната доставка е на 26 юли 1973 г. за НАСА. Боинг-737 е самолет за полети от по-къси до средни дистанции, конструиран от американската компания Боинг. Летателният апарат има няколко модела. \r\n1964 г. \r\nЗавършва официалното посещение на президента на Йеменската арабска република Абдала ас Салал в България. Визитата започва на 4 април. На 8 април е подписан договор за дружба и сътрудничество между двете страни, както и културна спогодба. Дипломатическите отношения с Йеменската арабска република (Северен Йемен) са установени на 12 октомври 1962 г., а с Народна демократична република Йемен (Южен Йемен) – веднага след обявяването на независимостта й на 10 декември 1967 г. На 22 май 1990 г. Северен и Южен Йемен се обединяват в Република Йемен. \r\n1963 г. \r\nУинстън Чърчил става първият чужденец, получил званието почетен гражданин на САЩ. Той е английски общественик, политик, държавник, лидер на Консервативната партия. Уинстън Чърчил е роден на 30 ноември 1874 г. Образование получава в елитарното училище Хароу и военно кавалерийско училище. След това служи в Индия и участва в потушаване на въстание по северозападните й граници. Участва и във военните действия против Судан, след които тази страна става английско владение. По време на Англо-бурската война 1899-1902 г. Чърчил е военен кореспондент в Южна Африка. През 1900 г. е избран в Парламента като депутат от Консервативната партия. По конюнктурни съображения, обаче преминава в Либералната партия. Той оглавява много министерства - на колониите, на търговията, на вътрешните работи. Чърчил е един от организаторите на Дарданелската операция, чийто провал го принуждава да подаде оставка. През 1917-1918 г. отново е министър на военните доставки в кабинета на Д. Лойд Джордж, след което е военен министър и министър на авиацията. В началото на 20-те години Чърчил се връща в Консервативната партия и става депутат в Парламента. Като министър на финансите в кабинета на С. Болдуин взема активно участие във въвеждането златен стандарт за английската лира. През 30-те години се обявява против външната политика на кабинета на С. Болдуин - Н. Чембърлейн. Чърчил смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн. През май 1940 г. той е министър-председател на коалиционно правителство. Чърчил организира и ръководи преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт Чърчил сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската, Кримската и Потсдамската конференции, които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейските страни. Издигната е “желязна завеса” по границите на източноевропейските страни и английският политик призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на комунизъм. Така се поставя началото на “студената война”. В периода 1951-1955 г. Чърчил е отново министър-председател, но поради пределна възраст излиза в оставка и се оттегля от активна политическа дейност. Чърчил умира на 24 януари 1965 г. в Лондон. \r\n1940 г. \r\nПо време на Втората световна война немските войски нахлуват в Норвегия и Дания. \r\n1930 г. \r\nВ Ню Йорк компаниите “Bell Laboratories” и “AT&T” демонстрират първата двустранна видеотелефонна връзка. \r\n1923 г. \r\nПодновени са заседанията на Лозанската конференция, започнала на 20 ноември 1922 г. Международната конференция цели уреждане на близкоизточната криза след провала на гръцката интервенция срещу Турция през 1919–1922 г. В работата й участват делегации на Англия, Франция, Италия, Япония, Гърция, Румъния, Сърбо-хърватско-словенското кралство и Турция. САЩ изпращат само наблюдател. На конференцията са поканени още Съветска Русия и България, но само при дебатиране на въпроси, отнасящи се до бъдещето на Проливите. Ръководителят на българската делегация Александър Стамболийски се опитва да привлече вниманието на конференцията и към най-важните за страната ни въпроси. След поражението на България в Първата световна война 1914-1918 г. по силата на Ньойския мирен договор Западна Тракия е отстъпена на Съглашението, като на България е признато само правото на икономически излаз на Егейско море (чл. 48.). По решение на конференцията в Сан Ремо от 22 април 1920 г. областта е предадена на Гърция. Решението на тази конференция е потвърдено и от Лозанската конференция 1922-1923 г. Междувременно след края на Първата световна война отначало доброволно, а после и насилствено българското население от Западна Тракия е прогонено в по-голямата си част и на негово място в областта се заселва предимно гръцко население, прогонено от кемалистите от Мала Азия. В началото на януари 1923 г. поради вътрешнополитически причини Александър Стамболийски напуска Лозанската конференция и се завръща в София, като ръководството на българската делегация се поема от К. Тодоров, по онова време пълномощен министър в Белград. След държавния преврат на 9 юни 1923 г. новото правителство, възглавено от проф. Ал. Цанков, снема доверието си от К. Тодоров и го замества с Б. Морфов, а от края на юни с българския пълномощен министър в Лондон с Д. Станчов. Конференцията завършва работата си към края на юли 1923 г. с подписването на договор между бившите съглашенски държави и техните съюзници и кемалистка Турция, с който се денонсира Севърският мирен договор 1920 г. \r\n1914 г. \r\nВ Лондон е прожектиран първият цветен филм “The World, The Flesh & the Devil”. Това е първият пълнометражен цветен филм. Продуцент на филма е Чарлз Урбан. \r\n1866 г. \r\nЗаконът за гражданските права предоставя на всички граждани на САЩ, с изключение на индианците, равни права. \r\n1865 г. \r\nГлавнокомандващият войските на Конфедерацията генерал Робърт Ли се предава на командващия войските на Севера генерал Юлисис Грант. Юлисис С. Грант е роден на 27 април 1822 г. Той е генерал от армията на Съюза (Северните щати) по време на Гражданската война в САЩ и е осемнадесетият (4 март 1869 – 4 март 1877) президент на САЩ. Грант служи в Мексикано-американската война при генералите Закари Тейлър и Уинфийлд Скот, като взема участие в битките при Ресака де ла Палма, Пало Алто, Монтерей и Веракруз. Два пъти е отличаван за храброст. На 31 юли 1854 г. напуска армията, става фермер, след това агент по недвижимото имущество и продавач в магазин за кожа, притежаван от баща му и брат му. По време на Гражданската война на 24 април 1861 г., десет дни след превземането на Форт Съмтър, той пристига в Спрингфилд, Илинойс заедно с мъжете, който е успял да привлече. Губернаторът го произвежда в полковник и на 7 август Грант е назначен за бригаден генерал, ръководещ доброволци. През 1862 г. Грант дава първата значима победа на Съюза като завладява Форт Хенри и Форт Донелсън в Тенеси. Желанието на Грант да воюва и способността му да печели битки впечатляват президента Ейбрахъм Линкълн, който го назначава за генерал – лейтенант, ново звание, одобрено от Конгреса с идеята да е специално за Грант. На 12 март 1864 г. Грант става командващ генерал на армиите на САЩ. Благодарение на неговото ръководство войските на Съюза успяват да унищожат главните въоръжени сили на Конфедерацията (Южните щати) в щата Виржиния. Поддържа политическия курс на умерените радикални републиканци. Грант умира на 23 юли 1885 г. \r\n1838 г. \r\nВ Лондон отваря врати Националната галерия. \r\n1731 г. \r\nВъв водите на Карибите, близо до Хавана (Куба), испанската брегова охрана отрязва ухото на капитан Дженкинс. През 1738 г. капитанът показва пред английския парламент отрязаното си ухо като доказателство за насилствените испански нападки срещу английските мореплаватели. Тази случка служи като повод на Великобритания да обяви, на 19 октомври 1739 г., война на Испания. Войната между двете държави се води в годините 1739-1742 и е наречена “Войната за ухото на капитан Дженкинс”. Военния конфликт между Великобритания и Испания е предизвикан от продължителното англо-испанско противопоставяне, подхранвано от незаконните търговски дейности в Испанските Кариби и често бруталните опити на Испанската колониална брегова охрана да се справи с този проблем. Внезапните събития, ускорили избухването на военните действия са потопяването на няколко контрабандиращи британски кораба от пирати, действащи с протекцията на испанските власти, прекратяването на договора за доставки на роби, интензифициране издирването на британски контрабандиращи кораби и предявяването на обвинения към тях и преди всичко отрязването на ухото на Робърт Дженкинс. Войната приключва през 1742 г. Тя не довежда до желаната и очаквана голяма победа на Великобритания над Испания. Великобритания получава несъществени дълготрайни икономически ползи вследствие на войната, но британските търговски проблеми остават неразрешени. \r\n1667 г. \r\nВ Париж се организира първата в света публична художествена изложба. \r\n1387 г. \r\nМурад I превзема Солун, а скоро след това и Бер. През лятото на 1389 г. Мурад I започва похода срещу Сърбия, завършил на Косово поле. На 28 юни 1389 г. Мурад I e убит в шатрата си от сръбския велможа Милош Обилич. Османският владетел Мурад I премества столицата си от Бурса, Мала Азия в Одрин, Източна Тракия. До края на царуването на Иван Александър 1331-1371 г. той поддържа мирни отношения с България, но след смъртта на българския владетел и последвалата Чирменска битка 1371 г. слага ръка върху редица български земи. Новият български владетел Иван Шишман 1371-1393 г. е принуден да сключи примирие с Мурад I и да му даде сестра си Мара за жена. Въпреки това османският владетел предприема нови завоевателни действия, като през 1382 г. завладява и София. В следващите години слага ръка и на редица български градове и села и в Северна България. Продължава и завоевателната си политика спрямо Сърбия. \r\n1241 г. \r\nСъстои се битката при Лигниц в Силезия, при която монголите от Златната орда побеждават полската, германската войска и рицарите от Тетевонския орден. Те отрязват по едно ухо от всеки убит, за да преброят труповете. Тази битка е кулминацията на нашествието на монголите в Източна Европа. \r\nНа тази дата са родени: \r\n1933 г. \r\nРоден е Джан-Мария Волонте - италиански актьор, прочут изпълнител в така нареченото политическо кино през 60-те - 80-те години. Участва във филмите: \"Бандите в Милано\" (1968 г.), \"Сако и Венцети\" (1971 г.), \"Случаят Матей\" (1972 г.), \"Лъки Лучано\" (1973 г.), \"Подозрението\" (1975 г.), \"Аз се страхувам\" (1977 г.), \"Случаят Алдо Моро\" (1987 г.), \"Хроника на една предизвестена смърт\" (1987 г.), \"Отворени врати\" (1990 г.), \"Обикновена история\" (1991 г.). Златен приз за творчество - Венеция (1991 г.). \r\n1924 г. \r\nРоден е Франциск Мунтяну - румънски сценарист и режисьор. Дебютира в киното като сценарист на “Топката” (1959 г.). Режисьор е на: “Войници без униформа” (1959 г.), “Дунавски вълни” (1960 г.), “Небе без решетки” (1962 г.), “На четири крачки от безкрайността” (1964 г.), “Тунел” (1966 г.), “Песните на морето” (1970 г.), “Света Тереза и дяволите” (1972 г.), “Рижият” (1976 г.), “Отряд “Конкордия” (1981 г.). Сценарист е на филмите: “Бурни дни” (1975 г.), “Ана и крадецът” (1981 г.), “Опасен полет” (1984 г.), “Сантиментално лято” (1985 г.), “У дома в неделя” (1987 г.). \r\n1872 г. \r\nРоден е Леон Блум - френски общественик и държавник. Той е ръководител на френската социалистическа партия след разцепването на конгреса в Тур. В годините между 1936-1938 г. е председател на Народния фронт, след това и министър-председател на правителството на Народния фронт. По време на окупацията Блум е в германски концлагер. През 1946-1947 г. възглавява социалистическото правителство и е председател на комитета за гражданско социалистическо обединение. \r\n1865 г. \r\nРоден е генерал Ерих Лудендорф. Професионалната му кариера на военен започва през 1881 г., за да стигне до началник на отдел \"Офанзива\" към Главния генщаб (1908-1912 г.). В началото на Първата световна война допринася за превземането на Лиеж, а като началник на щаба на Осма армия заедно с ген. П. фон Хинденбург разгромява руските войски край Таненберг и Мазурските езера. Съвместната работа на двамата пълководци продължава до края на войната, първоначално в Главното командване на Източния фронт, а по-късно във германското Върховно военно командване. От август 1916 г. Лудендорф оглавяват ВВК - прокарва стопанската мобилизация, възобновява подготовката за тотална подводна война, има съществен принос за свалянето на Бетман-Хелвег от канцлерския пост през юли 1917 г., формулира условията на Брест-Литовския мир с Русия. След провала на германската офанзива през пролетта на 1918 г. Лудендорф настоява за незабавни преговори за примирие. По-късно променя становището си и развива идеята за продължаване на бойните действия до постигане на изгоден за райха мир. На 26 октомври 1918 г. райхсканцлерът принц М. фон Баден го освобождава от заеманите постове. В годините на Ваймарската република, с изключение на краткото сътрудничество с А. Хитлер и участието в пуча 1923 г., Лудендорф е политическия аутсайдер и страничен наблюдател. \r\n1835 г. \r\nРоден е Леополд II - белгийски крал, син на Леополд I, когото наследява през 1865 г. Колонизира обширни територии в Центална Африка. \r\n1821 г. \r\nРоден е Шарл Бодлер - френски поет. Известен е със стихосбирката си \"Цветя на злото\" (1857 г.). Той е виден представител на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984 г., 1993 г.). \r\n1770 г. \r\nРоден е Томас Йохан Зеебек – германски физик, откривател на термоелектричеството. От 1818 г. той е член на Берлинската АН. Заедно с Ж. Пелтие провежда редица опити, в които показва преминаването на топлинната енергия в електрическа и обратното. Той извършва изследвания в областта на физическата оптика, физическата химия и др. \r\nНа тази дата умират: \r\n1904 г. \r\nУмира Изабел II - испанска кралица в периода 1833-1868 г. Тя е дъщеря на Фердинанд VII и до навършване на пълнолетието й през 1843 г. Испания е управлявана от майка й Мария Кристина- през 1833-1840 г. и регента генерал Еспартеро през 1840-1843 г. След 1843 г. Изабел II управлява придворната клика - камарилата. В началото на Испанската революция тя заминава за Франция. \r\n1945 г. \r\nЗаради участието си в заговор срещу Хитлер е убит германският адмирал Фридрих Канарис (1887-1945 г.). По време на Първата световна война той се занимава с шпионаж в Испания, а от 1935 до 1944 г. е началник на разузнаването и контраразузнаването (абвера). \r\n1879 г. \r\nУмира Карл Бек - австрийски писател и поет от еврейски произход. Той споделя идеите на движението \"Млада Германия\" за \"истински социализъм\". През 1838 г. издава сборниците \"Нощ. Железни песни\". Излезлият през 1840 г. роман в стихове \"Янко\" рисува сцени от живота на унгарския народ. Други произведения на Бек са \"Песен за бедняка\" (1846 г.), \"Странстващият поет\" (1838 г.) и \"Тихи песни\" (1840 г.). \r\n1626 г. \r\nУмира Франсис Бейкън - английски философ. Той получава юридическо образование в университета в Кеймбридж. По време на управлението на Яков I е лорд-канцлер на Англия, като привърженик на монархията. Бейкън е родоначалник на английския материализъм и един от създателите на експерименталния метод. Основните му съчинения са: \"Опити, или Съвети нравствени и политически\" (1597 г.), частите на незавършения труд \"Великото обновяване на науките\", \"За усъвършенстването на науките\" (1623 г.), \"Нов органон, или Истински указания за тълкуване на природата\" (1620 г.), с което се противопоставя на схващанията на Аристотел, отразени в труда му \"Органон\". \r\n1553 г. \r\nУмира Франсоа Рабле - френски писател и хуманист. Като монах от Францисканския орден се насочва към изучаване на естествени науки, право, филология и старогръцки език. През 1532 г. издава \"Афоризми\" на Хипократ с коментар. Рабле следва медицина в университета в Монпелие, а от 1532 г. е лекар в Лион и други градове. Световната си слава печели с романа-епопея \"Гаргантюа и Пантагрюел\" (1532-1562 г., 5 книги, последната, от които излиза посмъртно), в който осмива феодалното общество, разобличава лицемерието на духовенството и произволите на съдопроизводството, освен това разглежда въпроси на образованието, политиката, религията и философията. С него Рабле оказва голямо влияние върху развитието на романа през следващите векове. \r\n1483 г. \r\nУмира Едуард IV - английски крал (1461-1483 г., с прекъсване 1470 – април 1471 г.). Пръв представител на Йоркската династия. Заема престола по време на войната между Червената и Бялата роза, като сваля Хенри IV Ланкастер. Опитите му да намали политическото влияние на феодалната върхушка предизвиква преминаването на привържениците му от бароните (начело с граф Уоруик) към ланкастерската партия и е свален от престола (октомври 1470 г.), разгромява ланкастерците в битките при Барнет и Тюксбери (май 1471 г.). Устойчивата кралска хазна, попълвана от доброволни вноски на населението, принудителните заеми от градовете и митническите такси позволяват на Едуард IV да управлява без да свиква парламента. Поощрява промишлеността и търговията. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.09", "title": "Денят 9 април в световната история"}
{"url": "http://www.focus-news.net/news/2019/04/09/2644361/dobrich-dvizhenieto-po-patya-dobrich-silistra-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Движението по път II-71 Добрич – Силистра се осъществява с повишено внимание поради частични ремонтни дейности на асфалтовата настилка и се регулира с пътни знаци. Срокът за приключване на ремонта е до 29 април, предаде кореспондентът на  Радио „Фокус” – Варна . Удължен е срокът за извършване на ремонтни дейности по пътя Генерал Тошево – ГКПП – Кардам, където движението на автомобили се осъществява с повишено внимание. Дейностите се очаква да приключат до 12 април. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно и мъгливо, тихо е, температурата на въздуха е около 7 градуса. Пътните настилки са сухи.  \r\nЖулиета НИКОЛОВА", "date": "2019.04.09", "title": "Добрич: Движението по пътя Добрич – Силистра се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2019/04/09/2644353/ria-novosti-v-izrael-zapochnaha-parlamentarni-izbori.html", "text": "В Израел започнаха парламентарни избори, в резултат на които ще бъде сформирано ново правителство и ще бъде назначен премиер, предава  РИА Новости . \r\nНад шест милиона избиратели ще могат да гласуват в повече от три хиляди избирателни секции, които са отворени в цялата страна.  \r\nГласуването се извършва по партийни списъци. Списъци, получили най-малко 3,25% от гласовете, участват в разпределението на депутатските мандати. Нито една партия в цялата история на Израел не е успяла да вземе 61 от 120 места в Кнесета, така че правителството винаги е било сформирано на коалиционна основа. \r\nСлед като получи официални резултати от изборите, президентът на Израел Реувен Ривлин ще се консултира с партиите, които влизат в Кнесета. Според техните резултати той ще трябва да възложи формирането на правителство на един от депутатите, който, по мнението на държавния глава, има най-голям шанс да получи подкрепата на парламентарно мнозинство. Превод и редакция : Калоян Пенков", "date": "2019.04.09", "title": "РИА Новости: В Израел започнаха парламентарни избори"}
{"url": "http://www.focus-news.net/news/2019/04/09/2644362/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с реконструкция на уличен водопровод на ул. „Галичица“, ж.к. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: \r\n- ул. „Якубица“ от ул. „Кораб планина“ до бул. „Джеймс Баучър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Якубица“, ъгъла с ул. „Минзухар“. \r\nВъв връзка с подмяна на спирателен кран на ул. „Васил Левски“, с. Яна, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Васил Левски“, ул. „Юрий Гагарин“, ул. „Стефан Стамболов“, ул. „Миньорска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Борова гора“, с. Бистрица, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\n- yл. „Борова гора“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калурегица“, ъгъла с ул. „Борова гора“. \r\nВъв връзка с прекъсване на сградно водопроводно отклонение на ул. „Евлоги Тодоров“, с. Локорско, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: \r\n- ул. „Кирил Банов“, ул. „Евлоги Тодоров“, ул. „Георги Зозов“, ул. „Илия Манов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлоги Тодоров“, ъгъла с ул. „Кирил Банов“. \r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. „Клен“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клен“, ъгъла с ул. „Зефир“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/09/2644355/nimh-zhalt-kod-za-obilni-valezhi-e-sila-za-16-oblasti-na-stranata.html", "text": "Жълт код за обилни валежи е сила за 16 области на страната. Това сочи справка на сайта на  Националния институт по метеорология и хидрология (НИМХ).  Предупреждението е в сила за областите: Видин, Монтана, Враца, Ловеч, Габрово, София – област, София – град, Перник, Кюстендил, Благоевград, Пазарджик, Смолян, Кърджали, Хасково, Стара Загора, Пловдив. В тези райони от страната се очакват значителни валежи от дъжд. Количества за денонощието ще са от 25 до 35 л/кв.м., в отделни, главно планински райони, са възможни и повече. Вечерта валежите ще отслабват.", "date": "2019.04.09", "title": "НИМХ: Жълт код за обилни валежи е сила за 16 области на страната"}
{"url": "http://www.focus-news.net/news/2019/04/09/2644366/sport-nova-zaguba-za-veselin-topalov-v-shamkir.html", "text": "Веселин Топалов допусна втора загуба на турнира „Шамкир Чес 2019“ в азербайджанския град Шамкир. В среща от осмия кръг той бе отстъпи с белите фигури на китаеца Дин Лижен и е на 7-о място в класирането с 3,5 точки, докато съперникът му излезе на втора позиция с 4,5. Кръг преди края стана ясен и шампионът – световният шампион Магнус Карлсен от Норвегия, който победи с черните фигури руснака Сергей Карякин и събра 6 точки.", "date": "2019.04.09", "title": "Спорт: Нова загуба за Веселин Топалов в Шамкир"}
{"url": "http://www.focus-news.net/news/2019/04/09/2644363/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.04.09", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/04/09/2644365/pazardzhik-prodalzhavat-dnite-na-detskata-kniga-i-detskoto-chetene-v-biblioteka-nikola-furnadzhiev.html", "text": "Продължават Дните на детската книга и детското четене в Регионална библиотека „Никола Фурнаджиев“, съобщи за  Радио „Фокус“ – Пазарджик  Диана Варникова от библиотеката.  От 10.30 часа, ще започне Ателие „Великденче“,  с участие на децата от ДГ „Здравец“, ДГ „Валентина Терешкова“ и ДГ „Дъга – филиал Явор“.  \r\nДните на детската книга и детското четене ще продължат с различни прояви до 22 април. Те се провеждат в детския отдел на РБ „Никола Фурнаджиев“ в Пазарджик. \r\nВаня НИКОЛОВА", "date": "2019.04.09", "title": "Пазарджик: Продължават Дните на детската книга и детското четене в библиотека „Никола Фурнаджиев“"}
{"url": "http://www.focus-news.net/news/2019/04/09/2644369/varna-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-regionalnata-biblioteka.html", "text": "Изложбата „140 години от Учредителното събрание и приемането на Търновската конституция“ ще бъде представена в Регионална библиотека „Пенчо Славейков” във Варна от 16.00 часа. Това съобщиха за  Радио „Фокус“ – Варна  от Областната администрация.  \r\nПрез 2019 г. Народното събрание на Република България отбелязва 140 години от Учредителното събрание и приемането на Търновската конституция. Експозицията представя исторически и биографични данни за народните представители от състава на Учредителното събрание, портрети и документи за тяхната дейност. Изложбата показва също моменти от работата върху Търновската конституция, както и развитието на конституционния процес на фона на историческите събития, които го следват.  \r\nЕкспозицията гостува през цялата година в областните градове в страната едновременно в Северна и Южна България. Тя е подготвена по инициатива на Народното събрание, със съдействието на Държавна агенция „Архиви“. След Варна, материалите ще бъдат показани във Велико Търново на 16 април. \r\nДиана СТОЕВА", "date": "2019.04.09", "title": "Варна: Изложбата „140 години от Учредителното събрание и приемането на Търновската конституция“ ще бъде представена в Регионалната библиотека"}
{"url": "http://www.focus-news.net/news/2019/04/09/2644364/shumen-varbishki-prohod-e-zatvoren-za-vsichki-vidove-prevozni-sredstva.html", "text": "Върбишки проход е затворен за всички видове превозни средства, предаде репортер на  Радио „Фокус“- Шумен . В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. Ришки проход е отворен за движение. С нормална интензивност е движението по пътищата в област Шумен. Оживен е трафикът по централните булеварди в Шумен, светофарните уредби в града функционират без промяна. Пътните настилки в областта са сухи. Времето е облачно. Видимостта е добра.  Няма нови промени в организацията на движение.  \r\nИвелина ИВАНОВА", "date": "2019.04.09", "title": "Шумен: Върбишки проход е затворен за всички видове превозни средства"}
{"url": "http://www.focus-news.net/news/2019/04/09/2644367/shumen-shte-bade-predstavena-stihosbirkata-sinite-chasove.html", "text": "На 11 април, от 17.30 ч. в Регионална Библиотека „Стилиян Чилингиров” гостува Георги Гаврилов с представяне на третата си самостоятелна стихосбирка „Сините часове”. Това съобщиха от  библиотеката . Редактори на книгата са Валентин Дишев и Катерина Стойкова, а художник на корицата е Марина Чамуркова.", "date": "2019.04.09", "title": "Шумен: Ще бъде представена стихосбирката „Сините часове”"}
{"url": "http://www.focus-news.net/news/2019/04/09/2644368/vitsepremierat-ekaterina-zaharieva-chuh-kakvo-kaza-g-zha-ninova-predi-ksns-i-vidyah-kakvo-be-predlozheno-ot-prezidenta-neshtata-savpadaha.html", "text": "Чух какво каза г-жа Нинова преди КСНС и видях какво бе предложено от президента – нещата съвпадаха. Това каза вицепремиерът и министър на външните работи Екатерина Захариева в „Тази сутрин“ по  бТВ  .По думите й първите абзаци от проекта, предложен от  президентската институция са съвпадали с тези на БСП. Захариева уточни, че става дума за исканията на опозицията за нов Антикорупционен закон. „Слушах какво каза г-жа Нинова. Наистина се учудих там ли съм била. КСНС беше свикан извънредно от президента“, каза тя. Захариева подчерта, че не е имало никакво бранене на статуквото. „Това е пълен абсурд. На българин му писна, когато имаме проблем да казваме, че ще приемем нов закон, ще създадем ноl орган. Предложението беше да се направи оценка на действащия. Все пак от една година действа“, каза Захариева. Тя посочи, че като юрист се притеснява да се пише на коляно закон преди изборите. Според нея „болката“ на БСП е, че ръководството на антикорупционния орган се избира от парламента, а не от президента. „Дали така бурно щяха да защитават тази позиция, ако президент беше предишният?“, попита Захариева. Министърът припомни, че вчерашният КСНС е втори по отношение на мерките срещу корупцията. Тя обясни, че по становището на КСНС от 2017 г.  само една точка не е изпълнена. По думите й става въпрос за изменението на Наказателния кодекс във връзка с частта корупционни престъпления.  „Нека да припомня, че правителството внесе този закон, в парламента беше приет като БСП гласува против в двете комисии. Имаше разбира се, някои възражения от страна на бизнес и частния сектор, но така или иначе това можеше да се поправи“, допълни министърът.", "date": "2019.04.09", "title": "Вицепремиерът Екатерина Захариева: Чух какво каза г-жа Нинова преди КСНС и видях какво бе предложено от президента – нещата съвпадаха"}
{"url": "http://www.focus-news.net/news/2019/04/09/2644370/pregled-na-osnovnite-temi-v-starozagorskiya-pechat.html", "text": "„Текстове в проектозакона за градушките предизвикаха недоволство сред земеделците“, е водещото заглавие във вестник  „Старозагорски новини“ . Дългоочакваният проектозакон за превенция от неблагоприятни климатични събития, по-известен като Закон за борба с градушките, най-сетне видя бял свят. Текстовете бяха внесени за обсъждане в земеделската комисия в парламента. Вместо удовлетворение обаче законът предизвика категоричното недоволство на земеделските производители, които останаха неприятно изненадани от текстовете в него. В резултат на това проектозаконът бе върнат за доработване от Парламентарната комисия по земеделие. По същество чрез инициираните промени държавата предвижда Агенцията за борба с градушките да се преобразува в държавно предприятие. Предвижда се бюджетът на новата структура да възлиза на около 28 млн. лв. Той ще бъде формиран от отчисления за декар на всеки един земеделски производител, които получава подпомагане. Основната задача е по-ефективно да бъде осигурена защитата на земеделските култури. За първи път разговорът за заплащането на подобна услуга от страна на стопаните бе повдигнат от самите земеделски производители през 2016 г. Това припомни Георги Милев - зам.-председател на Националната асоциация на зърнопроизводителите (НАЗ). Той разкри, че още в края на 2018 г. са били водени редица разговори между браншови организации и експерти в Министерството на земеделието, храните и горите по темата за проектозакона за превенция от неблагоприятните климатични събития. „В тези разговори приехме позицията на министерството, че наред с 35-те милиона декара обработваеми площи в защитата трябва да се включат и други 65 млн. декара. Съгласихме се с това, с уточнението и обещанието, че в този процес ще бъдат включени както общините, така и застрахователите. Приехме рамката на законопроекта и в нея бе записано, че всеки един стопанин ще трябва да плаща по около 50 стотинки за декар обработваема площ. В тази посока също бяхме категорично „ЗА“. Изведнъж ни бяха представени текстове на закон, в които не присъстват нито общини, нито застрахователи. Същевременно бе записано, че ние ще отделяме не по 50 стотинки за декар, както бе договорено, а по 75 стотинки. Така целият бюджет на новото предприятие, в размер общо на 28 млн. лв., трябва да бъде поет от нас“, коментира Милев. Зам.-председателят на НАЗ обясни, че стопаните са съгласни и на подобно отчисление за декар, но ако в процеса са включени общините и застрахователите. „В противен случай ние ще плащаме за опазването и на останалите 2/3 площи, които не са обработваеми земи. По-важното обаче е, че въпреки отделените средства, ако все пак земите ни бъдат засегнати от градобитие, няма реално към кого да се обърнем за обезщетения, ако в този законопроект ясно не е посочена задачата на застрахователите.  \r\nЗемеделските производители са категорични в несъгласието си и с още един момент от новия проектозакон. На практика МЗХГ предвижда частният сектор да няма никакво представителство в бъдещото държавно предприятие. „Повече от 80% от бюджета на тази структура ще бъдат осигурявани от земеделските производители, а тя ще се управлява от чиновници. Това е недопустимо“, подчерта Георги Милев. Той обясни, че по същество законът не е лош и земеделският сектор има пълна готовност да инвестира в подобряване на противоградовата защита, но посочи, че това няма да бъде ефективно и работещо с текстовете, които са били представени. Очаква се в следващите дни да бъдат проведени разговори със заинтересованите страни, за да се намери точното решение, по което бъдещото предприятие да заработи. Настояването на селскостопанския сектор е усилията да бъдат насочени към изграждането на мрежа от ракетни площадки, чрез които да бъдат третирани градоносните облаци.  \r\nГеорги Милев коментира и темата със състоянието на посевите в страната. Той беше категоричен, че ситуацията в страната е предкритична. „Ако не падне сериозен дъжд, щетите ще бъдат катастрофални“, заяви зам.-председателят на НАЗ. По думите му в цялата страна липсва влагозапасяване в почвата, поради което огромни площи с рапица са пропаднали. Според зърнопроизводителя пшеницата и ечемикът „берат душа“. В цяла Южна България е стартирал процес по редукция на добива.  \r\n„Третокласник наръга с нож сестричката си в спор за пакет спагети“, е друг акцент в изданието. Ненавършило 13 години момиче от Казанлък е оперирано по спешност в Университетската болница на Стара Загора, след като към 18.00 часа в неделя е било наръгано с кухненски нож в корема от братчето си при спор кой да си направи спагети за вечеря. Инцидентът е станал в апартамент на казанлъшката улица „Илинден“ №18, където на първия етаж живеела от години бабата на пострадалата Анка (Айше) и по-малкият Михаил (Мехмедали), който на 8 април навърши 10 години.  \r\nПри все още неизяснени обстоятелства малчуганът наръгал с кухненския нож сестричката си, острието е проникнало до пикочния мехур и направило близо 7-сантиметров срез. В съседната стая в този момент се намирала 17-годишната им сестра, която гледала малкото си бебе. Майката Красимира, чийто постоянен адрес е на улица „Бор“, била в кварталния магазин. Пръв на местопроизшествието се оказал 16-годишният брат, който позвънил на телефон 112 и повикал линейка. „Направена е животоспасяваща операция, раната е зашита, детето е в стабилно състояние и вероятно до седмица ще бъде изписано“, коментираха от УМБАЛ „Киркович“. По случая е образувано досъдебно производство за нанасяне на средна телесна повреда. Иззет е ножът, който е с 14-сантиметрово острие. „Разпитани са близките. Поради непълнолетието на Михаил срещу него няма да бъде повдигано обвинение, няма данни за умисъл“, уточни районният прокурор на Казанлък Татяна Димитрова.  \r\nПо данни на социалните служби и двете деца са посещавали редовно училище. Михаил е третокласник в ОУ „Чудомир“, а каката Ана е петокласничка в ОУ „Антон Страшимиров“. До сега с тях не е имало някакви особени проблеми, редовно посещавали занятия и рядко отсъствали безпричинно, твърдят директорите на учебните заведения Донка Севданска и Валери Попов. Те не знаят дали бащата Зайо Шинев, чийто адрес е на казанлъшката улица „Н. Балкански“ 37, и майката Красимира имат сключен граждански брак.  \r\n„Ще събарят 54 незаконни къщи в ромския квартал на Стара Загора“, четем още в броя. „Този път няма да бутат паянтови постройки, а масивни сгради, някои от които на по 2 етажа“, се пояснява в подзаглавието на материала.  54-незаконни къщи ще бъдат съборени в старозагорския ромски квартал „Лозенец“. В случая става въпрос не за паянтови постройки, а за масивни жилищни сгради, някои от които на по 2 етажа. Акцията ще стартира в средата на април, а точната дата ще бъде определена с кметска заповед. Очаква се събарянето да продължи поне 5 дни. Понастоящем под засилена полицейска охрана в района, където са незаконните жилища, навлезе багер, който ще трябва да направи проходим поне километър черен път, по който да се придвижат другите машини.  \r\nОбитателите на къщите твърдят, че никой не ги е уведомил, те настояват, че са строили на тези терени още преди 3 десетилетия, всички имат ел. снабдяване, а в дворовете има чешми с питейна вода.  \r\n„Защо сега се сещат да ни кажат, че сме тук незаконни, някои от нас са раждани в тези къщи, на други децата и внуците им са проплакали“, коментира възрастна ромка, според която домът й бил построен още през далечната 1993 г. Проверката на медията ни установи, че твърденията на ромите не отговарят на истината. Процедурата е била проведена още преди две години, но обитателите на незаконните постройки се жалвали в съда. През есента на 2018 г. Върховният административен съд е излязъл с окончателно решение, че сградите са незаконни. Ромите били наясно със съдебното решение, а освен това още в края на миналата година на входните им врати били разлепени съобщения за предстоящата процедура по събарянето. Те обаче отказали да изпълнят разпорежданията да освободят имотите си и сами да ги съборят, за да използват строителните материали, а на свой ред от Община Стара Загора изчакали да минат студените зимни месеци. Сега вече няма причина събарянето на незаконните къщи да бъде отложено. От вестника припомнят, че през есента на 2018 г. са бутнати с багер 24 незаконни постройки на територията на квартал „Кольо Ганчев“ в Стара Загора. Процесът на отстраняване на незаконните сгради в кв. „Лозенец“ пък върви още от 2014 година, където поетапно са съборени над 70 незаконни жилища в различни райони, в това число и парк „Борова гора“. На желаещите да строят законно са предложени общинска земя по преференциални цени, но болшинството от ромите отказаха предоставената им възможност.", "date": "2019.04.09", "title": "Преглед на основните теми в старозагорския печат"}
{"url": "http://www.focus-news.net/news/2019/04/09/2644372/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Пътищата са проходими, няма въведени ограничения поради мъгла. До 15 май изцяло се затваря дясното платно за движение от кръговото кръстовище с бул. „Стефан Стамболов” до кръговото кръстовище с ул. „Янко Комитов” поради извършване на ремонтни дейности на дясното платно за движение. Движението се осъществява двупосочно в лявото платно. \r\nСпокойно и без забавяне се осъществява движението на моторни превозни средства по пътищата в областта. По-интензивен е трафикът по основните пътни артерии на град Бургас. Струпване на автомобили се наблюдава по някои участъци от булевардите „Янко Комитов“, „Стефан Стамболов“, „Демокрация“ и „24-ти Черноморски пехотен полк“. Интензивно е движението по надлез „Владимир Павлов“ в града, в района на кръстовището с кръгово движение „Трапезица“, както и в района на пътен възел „Юг“. \r\nМария ПОПЧЕВА", "date": "2019.04.09", "title": "Бургас: Мокри са пътните настилки в областта"}
{"url": "http://www.focus-news.net/news/2019/04/09/2644371/blagoevgrad-v-petrich-shte-se-provede-zaklyuchitelna-preskonferentsiya-po-proekta-za-podobryavane-na-energiynata-efektivnost-na-rpu.html", "text": "В Петрич ще се проведе заключителна пресконференция по проекта за подобряване на енергийната ефективност на РПУ. Това съобщиха от пресцентъра на  Общината . Събитието ще се състои от 12.00 часа. Проектът е „Подобряване на енергийната ефективност на обект \"Сграда на РПУ - обновяване на административна инфраструктура и Сграда на РСПБЗН - обновяване на административна инфраструктура \", финансиран по Договор за БФП № BG16RFOP001-1.035-0003-C01, който се осъществява с финансовата подкрепа на ОПРР „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. \r\nОсновна цел на проекта е подобряване на енергийните характеристики на административната сграда на местна администрация и в резултат от това по-ефективното разходване на публичните ресурси. \r\nКонкретните цели на проектното предложение включват: \r\n- по-високо ниво на енергийната ефективност на административната сграда на местна администрация \r\n- намаляване на разходите за енергия; \r\n- подобряване на експлоатационните характеристики за удължаване на жизнения цикъл на сградата; \r\n- осигуряване на условия на жизнена среда в съответствие с критериите за устойчиво развитие. \r\nСтойността на проекта е 1 120 000 лв., от които 952 000 лв. (85%) са съфинансиране от Европейския съюз чрез Европейски фонд за регионално развитие и 168 000 лв. (15%) - национално съфинансиране от държавния бюджет на Република България. Началната дата на проекта е 03 април 2018 г., а крайната дата е 03 юли 2020 г. \r\nОт 11.00 часа пред сградата на полицейското управление в града  се проведе официална церемония по откриване на обновената сграда.", "date": "2019.04.09", "title": "Благоевград: В Петрич ще се проведе заключителна пресконференция по проекта за подобряване на енергийната ефективност на РПУ"}
{"url": "http://www.focus-news.net/news/2019/04/09/2644374/pregled-na-osnovnite-temi-v-dobrudzhanskiya-pechat.html", "text": "„Нина Ставрева стана „Почетна ромка“, съобщава на първа страница вестник  „Добруджанска трибуна“ . Кметът на Каварна е била удостоена от Мартин Башев за принос в развитието на етническата толерантност навръх Международния ден на ромите. На същото място и на същия ден преди една година, когато се е празнувал православния Великден, Нина Ставрева е обявила, че ще иска втори мандат като кмет. В рубриката „Новини“ – „Паметник на Васил Левски ще изградят в град Тервел“. Очаква се монументът да бъде готов през 2020 година,  решението за монтирането на паметник на Апостола на свободата е взето на последното заседание на Общинския съвет. Предложението е било внесено от председателя му. „Първи органов концерт на доц. Сабин Леви в Добрич“, съобщава всекидневникът. Концертът е от поредицата великденски прояви „Класика“. След първия си концерт в Добрич музикантът, който е и композитор, и преподавател, смята да покани желаещите от публиката да се качат на сцената и да разгледат органа отблизо. На по-любопитните доц. Леви е готов да даде подробни разяснения как функционира инструментът, какви са неговите специфики при използване и други любопитни факти. „Александър Петров и Димитрина Германова от студио „Сарандев“ - с престижни награди от конкурси в Свищов и Пловдив“, съобщава на първа страница другият регионален вестник  „Нова добруджанска трибуна“ . Изминалия уикенд е бил особено успешен за младите таланти, възпитаници на Общинския Младежки център – Добрич. Те са взели участие в два национални конкурса, които се провеждат по едно и също време и са завоювали престижни награди. Александър Петров е завоювал първа награда на 15-тия Национален конкурс за млади изпълнители „Звездица“ в Свищов. Димитрина Германова и получила трета награда от 16-ия Национален конкурс за изпълнители на забавна песен в Пловдив. „Магистратите отхвърлиха иск за нарушени авторски права при изграждането на блок „Добрич“, съобщава изданието. Окръжният съд е отхвърлил иск за нарушени авторски права при изграждане на жилищния блок. Делото е било образувано по искова молба на архитект Д. Б. срещу Общината.В молбата той претендира, че е нарушено правото му на съавтор спрямо архитектурен проект - жилищен блок с магазини „9 септември“, изработен през 1985 година. Според ищеца впоследствие, без негово съгласие, този проект е бил преработен и използван при изграждането на блок „Добрич“.", "date": "2019.04.09", "title": "Преглед на основните теми в добруджанския печат"}
{"url": "http://www.focus-news.net/news/2019/04/09/2644373/burgas-avtomobil-e-katastrofiral-pri-357-km-na-avtomagistrala-trakiya-v-posoka-burgas-nyama-postradali.html", "text": "Автомобил е катастрофирал при 357 км на автомагистрала „Тракия“ в посока Бургас. Това съобщиха за  Радио „Фокус“ – Бургас  от  ОДМВР – Бургас . Няма пострадали, нанесени са само материални щети. Сигнал за инцидента е подаден тази сутрин. \r\nМария ПОПЧЕВА", "date": "2019.04.09", "title": "Бургас: Автомобил е катастрофирал при 357 км на автомагистрала „Тракия“ в посока Бургас, няма пострадали"}
{"url": "http://www.focus-news.net/news/2019/04/09/2644378/dobrich-v-kavarna-shte-se-provede-kampaniya-za-sabirane-na-izlyazlo-ot-upotreba-elektrichesko-i-elektronno-oborudvane.html", "text": "На 23 и 24 април 2019 г. „Елтехресурс” АД, съвместно с Община Каварна, организират кампания за събиране на излязло от употреба електрическо и електронно оборудване във всички населени места на територията на общината. Това съобщиха от пресцентъра на  Община Каварна . Гражданите и фирмите могат да се освободят от неработещите си електроуреди, като в срок до 23 април 2019 г. подадат заявка за извозване на безплатен национален телефон 0800 14 100 и на мобилен тел. 0885 77 00 41, както и на електронен адрес order@makmetal.eu.  \r\nЗаявки за извозване могат да се подават и в Община Каварна на тел. 0570/ 8 18 29 и на електронен адрес ekologia@kavarna.bg. или в кметството на селото.  \r\nНа всички граждани, предали неработещи електроуреди, ще се предоставят ваучери за отстъпки при пазаруване във верига магазини „Технополис\", а фирмите ще получат документи, съгласно Закона за управление на отпадъците.", "date": "2019.04.09", "title": "Добрич: В Каварна ще се проведе кампания за събиране на излязло от употреба електрическо и електронно оборудване"}
{"url": "http://www.focus-news.net/news/2019/04/09/2644377/kardzhali-mokri-sa-patnite-nastilki-v-oblastta-po-visokite-mesta-v-planinata-dazhdovete-sa-intenzivni.html", "text": "Мокри са пътните настилки в областта. Това съобщиха за  Радио „Фокус“  от Областно пътно управление - Кърджали. В районите на Мост, Даладжа, Черноочене, Звездел и Кирково преминаването се осъществява нормално. Трафикът на изходите и входовете на град Кърджали е засилен, няма струпвания на коли. Времето е облачно, дъжд вали навсякъде в областта. По високите места в планината дъждовете са интензивни, като вятърът е умерен. Температурите са между 9 и 11 градуса.   \r\nДарина ДЕЕНИЧИНА", "date": "2019.04.09", "title": "Кърджали: Мокри са пътните настилки в областта, по високите места в планината дъждовете са интензивни"}
{"url": "http://www.focus-news.net/news/2019/04/09/2644380/ministar-ekaterina-zaharieva-otlozhihme-poseshtenieto-na-turskiya-vanshen-ministar-v-balgariya-za-po-dobro-vreme.html", "text": "Отложихме посещението на турския външен министър в България за по-добро време. Това каза вицепремиерът и министър на външните работи Екатерина Захариева в „Тази сутрин“ по  бТВ   във връзка с изкзаването на турския външен министър Мевлют Чавушоглу за Закона за вероизповеданията.  Тя уточни, че посещението е било планирано за 9 април.  \r\nПо думите й това е  дипломатически знак. „В дипломацията има различни варианти за реакция, това е един от тях“, допълни външният министър.  \r\n„Изказването, което чухме преди изборите, със сигурност беше неприемливо за нас. Аз разговарях с него“, каза още Захариева. По думите й техният говорител е направил изявление, че думите на министъра са били погрешно интерпретирани и преведени. „Което де факто бих могла да кажа някакъв вид тяхно извинение. Имах възможност в кулоарите съвсем за кратко да разговарям с него във Вашингтон по повод 70 години НАТО. Той отново подчерта, че погрешно е преведен, на турски думата била друга, натиск не бил оказвал. Така че да кажем, че това беше някакъв тип извинение“, каза Захариева. На въпрос дали тя го приема като извинение, министърът посочи, че  е поискала превод. „Не говоря турски, не мога да кажа правилно ли е преведено или не. Все пак са го гледали няколко човека в Министерство на външните работи“, каза тя.", "date": "2019.04.09", "title": "Министър Екатерина Захариева: Отложихме посещението на турския външен министър в България за по-добро време"}
{"url": "http://www.focus-news.net/news/2019/04/09/2644384/burgas-studenti-postavyat-kultoviya-myuzikal-kosa-v-grada.html", "text": "Студенти поставят култовия мюзикъл „Коса“ в Бургас на от 19.30 часа в Културния дом на нефтохимика в Бургас. Това съобщиха от пресцентъра на  Община Бургас . „Коса“ („Hair“) е дванадесетият мюзикъл, който „Broadway Performance Club“ („Клуб Бродуей“) ще представи на българската публика тази пролет. Мир, любов, свобода, толерантност, щастие – тези думи описват духа на „Коса“ – първият рок мюзикъл, който превръща контра културата в изкуство.  \r\n„Проследете историята на група политически активни, дългокоси хипита, които мечтаят за „Епохата на Водолея“ и се бунтуват срещу задължителната военна служба във Виетнамската война. Младият Клод Буковски е изправен пред дилемата: да постъпи в армията или да изгори повиквателната си… Ще отреже ли косата си героят на хипитата?“, посочват още от Общината.  \r\nКлуб „Бродуей“ към Американския университет в България е основан през 2007 г. от група студенти, запалени по мюзикъли. Всяка година ново представление се продуцира в АУБ. В мюзикъла участват около 30 студенти от различни страни. Всяко шоу е изцяло организирано от студенти – режисура, хореография и музика. В главните роли зрителите могат да видят: Никола Миланов, Боян Златарски, Валентина Станева, Евгения Трифонова, Борис Дечев, Георги-Никола Траянов и Десислава Арнаудова. Продуцент на мюзикъла е Николета Манчева, а режисьор – Елизабет Иванова-Гибсън. Хореографията е изготвена от Симона Янева, Алексия Коколиос и Йорго Чирияй, а вокалната подготовка е дело на Наталия Кокар и Яница Янакиева. Асистент-режисьори на продукцията са Леда Драгиева и Виктория Димитрова. Асистент-продуцент е Виктория Ангелова. \r\nНай-успешният мюзикъл в историята на жанра ще бъде представен като концерт-спектакъл на английски език с български субтитри.", "date": "2019.04.09", "title": "Бургас: Студенти поставят култовия мюзикъл „Коса“ в града"}
{"url": "http://www.focus-news.net/news/2019/04/09/2644382/sofiya-vazstanoveno-e-dvizhenieto-po-pat--82-sofiya-samokov-v-rayona-na-vets-pasarel.html", "text": "Възстановено е движението по път II-82 София – Самоков в района на ВЕЦ „Пасарел“. Това съобщиха от пресцентъра на  Агенция „Пътна инфраструктура“ .", "date": "2019.04.09", "title": "София: Възстановено е движението по път II-82 София – Самоков в района на ВЕЦ „Пасарел“"}
{"url": "http://www.focus-news.net/news/2019/04/09/2644383/stara-zagora-zhiteli-na-grada-chetat-poeziyata-na-veselin-hanchev-po-povod-100-godini-ot-rozhdenieto-mu.html", "text": "Жители на града четат поезията на Веселин Ханчев по повод 100 години от рождението му. Това съобщиха от  Община Стара Загора . Днес в чест на годишнината от рождението на Ханчев, в Стара Загора ще гостува един от членовете на журито на поетичния конкурс „Веселин Ханчев“ – Петър Чухов, с новата си книга „Достатъчно дълго“ – сборник с проза. Премиерата е от 18.00 часа в Къщата на архитекта на ул. „Сава Силов“ 37. 36-тото издание на националния поетичен конкурс, в началото на месец ноември тази година, също е посветено на големия български поет.  \r\nНа 15 април от 10.30 часа, във филиала на библиотека „Родина“ - клуб „Августа Траяна“ канят на литературно четене „Гражданските и интимните вълнения на Веселин Ханчев“. На клуба ще гостуват ученици от СУ „Христо Ботев“.  \r\nНа 17 април от 15.00 часа в парка пред бившата сграда на Първо ОУ „Георги Бакалов“ – читалищните секретари на селата Горно Ботево, Михайлово, Плоска могила, Памукчии и техни приятели ще четат стихове на Веселин Ханчев. В бъдещата постоянна експозиция на Музей „Литературна Стара Загора“ името на Веселин Ханчев ще бъде един от основните акценти. Посетителите ще могат да разгледат голяма част от личната библиотека на поета и много други любопитни експонати, свързани с живота и творчеството му.   На  4 април 2019 г. се навършиха 100 години от рождението на един от най - емблематичните и обичани български поети, роден в Стара Загора – Веселин Ханчев.  Бележитият старозагорец е не само поет - класик, но и публицист, преводач, автор на сценарии за филми и радиопиеси, драматург в Софийската опера и Сатиричния театър, редактор на сп. „Пламък“. Потомък е на известните старозагорски родове Азманови и Ханчеви, първи почетен гражданин на Стара Загора в най-новата история на града (1962 г.) и заслужил деятел на културата (1963 г). Съветник е по културните въпроси в посолствата на България във Варшава и Париж. Поезията на Веселин Ханчев ще се чете, в негова памет, през целия април на различни сцени в Стара Загора. В четенията с деца и ученици се включват поети, писатели, журналисти и библиотекари, актьори и общественици, детски клуб „Приятели на книгата“ и Център за работа с доброволци при библиотека „Родина“.", "date": "2019.04.09", "title": "Стара Загора: Жители на града четат поезията на Веселин Ханчев по повод 100 години от рождението му"}
{"url": "http://www.focus-news.net/news/2019/04/09/2644386/pregled-na-osnovnite-temi-v-burgaskiya-pechat.html", "text": "„Нов шеф на Здравната каса в Бургас“ е водещото заглавие в днешния брой на бургаския ежедневник  „Черноморски фар“ . Начело на институцията в морския град вече е д-р Христо Добрев. Статията пояснява, че той е назначен за временно изпълняващ длъжността. От РЗОК – Бургас потвърдиха информацията за назначението му, което е влязло в сила от миналия понеделник – 1 април, пише още вестникът. „Откриха стая за родители на недоносени бебета“ е друго заглавие от страниците на днешния брой. В УМБАЛ – Бургас бе открита първата в областта семейна стая за родители на недоносени деца. Тя се помещава в отделението по неонатология в болницата. Стаята дава възможност на родителите преждевременно родените бебета да прекарват повече време с тях. Общата стойност на даренията за обособяването на стаята възлиза на близо 12 хиляди лева. Тя е създадена изцяло от дарения, а идеята за нея се ражда преди две години, пояснява изданието. „Изследват рапана в Черно море по проект“ е още една статия от страниците на ежедневника. По време на тридневен семинар на тема „Хармонизиране на методологиите за събиране на данни на пристанищата за разтоварване и провеждане на научи изследвания на море“ стана ясно, че е необходимо да бъде изградена качествена база данни за състоянието на рибните запаси, количествата нежелан улов и размерът на изхвърлянията във всеки един вид риболов, пояснява статията. Според изпълнителният директор на ИАРА д-р Галин Николов са необходими качествени и прозрачни изследвания, направени от смесени екипни учени, така че бъдещият научен съвет в максимална степен да подпомогне взимането на най-ефективните решения за управлението на рибарството в Черно море. Друго заглавие в днешния брой е „Панорамна алея ще води до храм „Успение Богородично“ в Царево“. Статията пояснява, че в Община Царево стартират общо три нови инфраструктурни проекта по програмата за трансгранично сътрудничество между България и Турция. Предвидената алея до храма ще бъде с дължина 396 метра и разделена на две зони – пешеходна и велосипедна. „Половин милион българи тръгват на път по празниците“ и „Още една отсечка от пътя Малко Търново – Царево е ремонтирана“ са още статии в днешния брой, а интервюто е с проф. Джена Джамбек, изследовател и преподавател в Университета в Джорджия. \r\nТема на деня е „Гърци идват по нашето море за Великден“. Жители на северните гръцки райони – от Комутини, Ксанти, Александруполис и други харесват бургаското Черноморие и редовно идват у нас. Докато за румънците се знае, че най-вече посещават Северното Черноморие, то гърците вече са открили като своя дестинация Бургас и малките градчета около него, пише още вестникът. По Великден гърците са особено активни, категоричен е Борис Минчев, управител на хотел в града.", "date": "2019.04.09", "title": "Преглед на основните теми в бургаския печат"}
{"url": "http://www.focus-news.net/news/2019/04/09/2644381/veliko-tarnovo-ogranicheno-e-dvizhenieto-za-tovarni-avtomobili-nad-10-tona-po-patya-debelets-sredni-kolibi-elena-zaradi-namalen-gabarit-na-patnoto-platno.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са мокри, а времето – облачно със слаби превалявания от дъжд. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и край по-големите училища и детски градини във Велико Търново. Полицейски служители следят за правилното протичане на движението, като патрули има на входовете и изходите на града.  \r\nДвижението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Там настилките са мокри. В по-голямата част от областта вали слаб дъжд. Времето навсякъде е облачно. Тежки инциденти до момента не са регистрирани, но органите на реда призовават водачите да карат внимателно. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. \r\nЛуиза ТРАНЧЕВА", "date": "2019.04.09", "title": "Велико Търново: Ограничено е движението за товарни автомобили над 10 тона по пътя Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/04/09/2644379/vyara-emilova-bsp-gerb-dps-i-obedineni-patrioti-se-obediniha-za-da-zapazyat-statukvoto-i-da-nyama-borba-s-koruptsiyata.html", "text": "„ГЕРБ, ДПС и „Обединени патриоти“ се обединиха, за да запазят статуквото и да няма борба с корупцията. Запазването на институциите и закона ще им даде свобода да действат по същия начин и да не бъдат наказвани за своите действия“. Това заяви Вяра Емилова, секретар на ИБ на БСП, в студиото на БСТВ, съобщиха от пресцентъра на  НС на БСП . Според нея направените предложения от Корнелия Нинова по време на КСНС ще бъдат подкрепени от много хора в държавата, защото това е единственият начин за борба с корупцията. „Има много проблеми по места – текат дела, но няма решения. Пример е Силистра, която е областта с най-много ТЕЛК. Там шефът на горското стопанство е хванат с подкуп за такса „Спокойствие“, коментира тя. Според нея хората не чувстват защита, защото цялата държава е проядена от корупция. „Необходимо е приемането на нов антикорупционен закон“, заяви Емилова. Тя подчерта, че хората, които разследват случаите на корупция, трябва да бъдат професионалисти, които не са обвързани с политически партии. „Изключително важно е да бъдат избрани европейски прокурори, защото в момента прокуратурата не може да се справи. На нас ни трябва поглед отвън, за да види ситуацията в страната и да наложи съответните мерки към злоупотребите на всяко ниво“, допълни тя.  \r\n„БСП беше първата партия, която представи „Визия за България“ и „Визия за Европа“. Ние дадохме ясна заявка, че с капацитета и ресурсите, които имаме, можем да предложим бъдеще за България“, каза още секретарят на ИБ на БСП. Тя подчерта, че водещият критерий за избор на кандидати за евродепутати на БСП е моралът. „Те трябва да са подготвени, високо образовани хора, които да знаят езици и да са запознати с работата на европейските институции“, подчерта тя.  \r\nПо повод спора за името „Коалиция за България“, Емилова обясни, че в последните 20 години българското общество свързва тази марка с БСП. „Внесохме в ЦИК нашия патент за търговската марка „Коалиция за България“ и редица становища и аргументи, с които, ако ЦИК регистрира „Коалиция за България“ в този вариант, би изпаднал в една много тежка ситуация. Самата коалиция няма да има право да упражнява политическа дейност. Патентът, който притежават в момента АБВ, е изцяло за търговска дейност. Ние имаме патента, който ни позволява работа в различни политически насоки. Според нас целта им е абсолютно комерсиална – използват политиката за търговия“, обясни Вяра Емилова. Според нея целта на АБВ е да откъснат гласове от БСП и вероятно имат договорка с друга политическа сила. „Тя е имитираща коалиция и подвежда българския избирател. Надяваме се ЦИК да вземе правилно решение и да не ги регистрира“, коментира тя. По нейните думи, ако ЦИК регистрира „Коалиция за България“, в момента ще има две действащи такива коалиции. „Едната в ЕП, където нашите евродепутати са регистрирани с „Коалиция за България“ в различен формат и ще има нова такава коалиция в абсолютно различен формат. Такъв казус до момента не е имало. Самата регистрация би нарушила над 7 закона от българското законодателство“, каза още Вяра Емилова.", "date": "2019.04.09", "title": "Вяра Емилова, БСП: ГЕРБ, ДПС и „Обединени патриоти“ се обединиха, за да запазят статуквото и да няма борба с корупцията"}
{"url": "http://www.focus-news.net/news/2019/04/09/2644387/kyustendil-dazhd-vali-v-oblastta-patnite-nastilki-sa-mokri-i-hlazgavi.html", "text": "Навсякъде в областта вали дъжд, пътните настилки са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.09", "title": "Кюстендил: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2019/04/09/2644388/spetsializiranata-prokuratura-izvarshva-sledstveni-deystviya-po-otnoshenie-na-kmeta-na-selo-chuprene.html", "text": "Специализираната прокуратура и КПКОНПИ, подпомогнати от служители на Дирекция „Жандармерия“ в МВР, започнаха действия по разследване на кмета на с. Чупрене Ваньо Костин. Това съобщиха от  Прокуратурата на Република България.  \r\nДосъдебното производство на Специализираната прокуратура е образувано през ноември 2018 г. въз основа на данни за незаконни действия на Костин по продажба на общински земи на дружества, свързани с негови родственици (баща, майка, брат, съпруга). Въпросните земи попадат в територията на бъдещия ски комплекс „Миджур“, чието изграждане в близост до Чупрене предстои.  \r\nИзвършват се претърсвания, изземвания и разпити на свидетели.", "date": "2019.04.09", "title": "Специализираната прокуратура извършва следствени действия по отношение на кмета на село Чупрене"}
{"url": "http://www.focus-news.net/news/2019/04/09/2644391/dobrich-obshtinata-organizira-kampaniya-za-proletno-pochistvane-na-naselenite-mesta-pod-nadslov-pochistvame-svoya-svyat-za-da-zhiveem-krasivo.html", "text": "Община Добрич започва на 15 април традиционната инициатива за пролетно почистване на населените места, която ще продължи до 21 април, включително, под мотото „Почистваме своя свят, за да живеем красиво“. Това съобщиха от пресцентъра на  Общината . Приканват се гражданите, учебните и здравни заведения, търговски обекти, фирми, производствени предприятия, организации и институции на територията на общината да вземат участие в инициативата, като почистят от трева и отпадъци, прилежащите територии към жилищни сгради и еднофамилни къщи, производствени сгради, паркинги, държавни и общински учреждения, паркове, детски и спортни площадки, градинки, междублокови пространства, крайпътни зони и чешми или замърсени територии в околностите на населените места. \r\nВсеки желаещ да се включи може да заяви участие в стаи № 419 и № 420 в сградата на Общината, на тел.: 058/ 604 573, като посочи район на почистване, числеността на екипа, телефон и лице за контакт. \r\nОбщина Добрич ще осигури чували и ръкавици за всички регистрирани участници, които те ще могат да получат всеки работен ден от 15 до 19 април 2019 г. в стая № 419 и № 420  в сградата на Общината.  \r\nСпоред спецификата на заявените за почистване райони ще бъде осигурено транспортиране на събраните отпадъци. Ако почистваната територия е в близост до съдове за смет, събраните отпадъци следва да бъдат оставени добре опаковани на площадката до тях. \r\nГражданите, които желаят да се присъединят към друга група от участници в инициативата, могат да видят актуална информация на местата за почистване на интернет страницата на Общината, както и в профила ѝ във Facebook. „Отговорността да живеем, учим или работим в по-подредена и чиста среда е на всеки един от нас. Очакваме в инициативата да се включат тези, за които това има значение\", посочват от Община Добрич. \r\n„Нека през април заедно да почистим нашия град, да се погрижим за детските площадки, за училищните дворове, междублоковите пространства и местата за отдих, за да покажем, че можем да бъдем и отговорни. Нека направим Добрич по-приятно и уютно място за живеене\", заявиха от Общината.", "date": "2019.04.09", "title": "Добрич: Общината организира кампания за пролетно почистване на населените места под надслов „Почистваме своя свят, за да живеем красиво“"}
{"url": "http://www.focus-news.net/news/2019/04/09/2644393/hristo-smolenov-ekspert-po-antiterorizam-problemat-s-bezhantsite-se-prevarna-v-industriya-za-pechelene-na-pari-i-destabilizatsiya-na-tseli-regioni.html", "text": "Проблемът с бежанците се превърна в индустрия за печелене на пари и дестабилизация на цели региони. Това каза за сутрешния блок „Добро утро, България“ на  Радио „Фокус“  експертът по антитероризъм Христо Смоленов. “Някой иска да реактивира този дразнител точно в навечерието на европейските избори, защото се притеснява, че в следващия формат на парламента, а от там и на Европейската комисия тези 751 депутати, които са свързани с линията на Джордж Сорос няма да ги има поне не в този брой. А може би и в качеството им на добре пласирани на различни ръководни места по света и у нас. Някой смята, че изпуска шанса да прокара своите стратегически замисли, които до сега винаги са имали един и същи резултат. Утопията, с която те са заредени се е превръщала в антиутопия и е водила до разклащане на нормалните устои на исторически формиралата се система в Европа“, каза той. Христо Смоленов припомни, че когато България се присъединяваше към ЕС не е подписвала да бъде гето, в което съюзът да изпраща селектираната и непотребна за него мигрантската маса, пусната в Европа. Това, което се случва по Балканския маршрут, предстои да се развие и по Средиземноморския – от Либия към Италия, предупреди той. По думите му предприетите от страна на правителството мерки за опазване на границите са адекватни и своевременни, но е необходимо Специалните сили също да бъдат ангажирани. Има нужда от Консултативен съвет за национална сигурност за готовността на българската армия за защита на границите от мигрантски потоци, добави експертът. \r\nЕлеонора ЧОЛАКОВА", "date": "2019.04.09", "title": "Христо Смоленов, експерт по антитероризъм: Проблемът с бежанците се превърна в индустрия за печелене на пари и дестабилизация на цели региони"}
{"url": "http://www.focus-news.net/news/2019/04/09/2644394/pregled-na-osnovnite-temi-vav-velikotarnovskiya-pechat.html", "text": "„Повдигат пешеходните пътеки в старата част на В. Търново“ е заглавие на първа страница на областния всекидневник  „Янтра ДНЕС” . Всички пешеходни пътеки от центъра към старата част на В. Търново ще бъдат повдигнати, като промяната ще стане факт до няколко седмици. Целта е да с обезопаси движението в района от където минава основният туристопоток, за да се повиши сигурността за пешеходците. „Откриха обновената сграда на първото килийно училище в Горна Оряховица“, пише още вестникът. С водосвет за здраве и благоденствие бе открита сградата на обновеното първо килийно училище към църквата „Св. Георги“ в Горна Оряховица. Службата бе водена от отец Тодор. „Осъдиха рецидивист на две години затвор заради грабеж“  е новина от криминалната хроника. Страница пета разказва за принцеса Теофана фон Саксен, която е свързана с Търново и е един от най-големите дарители на българските болници. На страница осма материал ни разказва за предстоящия Пролетен концерт на МДТ „Константин Кисимов“. „Мария Ангелова от СК „Етър-Елит“ спечели „Огърлицата на Десислава“ е новина от спортните страници.  \r\n„Предаваш си печката са скрап и те газифицират“  е заглавие от другия областен ежедневник  „Борба“ . Подмяна на старите уреди в няколко жилищни района на Велико Търново е една от най-коментираните теми напоследък, а в кметството вече валят формални и неформални запитвания и ходатайства за включване в проекта, разбра „Борба“. 500 семейства ще могат да се възползват от инициативата. „Ударни пътни ремонти за близо 18 млн. във Великотърновска община“ е друга новина от първа страница. Община Велико Търново прави ударно пътища. В момента се реализират пътни ремонти за близо 8 млн. лв., като парите са осигурени както от местния, така и от държавния бюджет. Вече е завършена една от най-амортизираните отсечки. „Таня Недкова на крачка от поста апелативен прокурор“, пише още „Борба“. Комисията по професионална етика към прокурорската колегия на Висшия съдебен съвет най-после даде зелена светлина Таня Недкова да бъде назначена за апелативен прокурор, научи „Борба“. „Шофьор без книжка бяга от проверка“ е новина от криминалната хроника. В областния ежедневник ще намерите и статия за родолюбци от Иванча, които правят сами камбанария и са купили камбана за 5200 лв.", "date": "2019.04.09", "title": "Преглед на основните теми във великотърновския печат"}
{"url": "http://www.focus-news.net/news/2019/04/09/2644397/gabrovo-mokri-sa-patnite-nastilki-v-prohoda-shipka-v-rayona-prevalyava-slab-dazhd.html", "text": "Мокри са пътните настилки в прохода Шипка, в района превалява слаб дъжд. Там остава в сила забраната за товарни автомобили над 12 тона. Това съобщиха за  Радио „Фокус“ – Велико Търново  от Областно пътно управление - Габрово. В останалата част от областта е облачно, като валежи има на много места. Мъгли и намалена видимост не са регистрирани. Нови въведени ограничения за изминалото денонощие няма. Пропаднал участък затруднява движението в участък от пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на май. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.04.09", "title": "Габрово: Мокри са пътните настилки в прохода Шипка, в района превалява слаб дъжд"}
{"url": "http://www.focus-news.net/news/2019/04/09/2644399/plovdiv-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщи за  Радио „Фокус“ - Пловдив  дежурният в Областно пътно управление. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по пътя Стара Загора - Поповица и пътя София - Пловдив - Свиленград. Ограничено е движението на камиони над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци. Забранено е движението на камиони над 12 тона през прохода Троян - Кърнаре. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на околовръстния път и обратно.  Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. \r\nЦветана ТОНЧЕВА", "date": "2019.04.09", "title": "Пловдив: Мокри са пътните настилки в областта"}
{"url": "http://www.focus-news.net/news/2019/04/09/2644396/silistra-s-22-sm-se-e-ponizhilo-nivoto-na-reka-dunav-v-rayona-na-grada-za-izminaloto-denonoshtie.html", "text": "С 22 см се е понижило нивото на река Дунав при Силистра за изминалото денонощие. Това сочи справка на  сайта на Изпълнителната агенция „Проучване и поддържане на река Дунав“ . Водният стоеж при Силистра е 261 см. Температурата на водата е 11.8 градуса. При Тутракан е отчетен спад на нивото на реката с 14 см и водният стоеж е 269 см. За последните 24 часа при Русе нивото на Дунав е спаднало с 8 см и достига 217 см.", "date": "2019.04.09", "title": "Силистра: С 22 см се е понижило нивото на река Дунав в района на града за изминалото денонощие"}
{"url": "http://www.focus-news.net/news/2019/04/09/2644398/ministar-mladen-marinov-vseki-edin-signal-za-apartamentite-se-proveryava.html", "text": "Всеки един сигнал се проверява, в това мога да ви уверя. С прокуратурата работим съвместно и резултатите са видими. Това каза министърът на вътрешните работи Младен Маринов в предаването \"Здравей, България\" по  Нова телевизия  относно скандала с апартаментите на властта. \"На вчерашния съвет запознах президента и присъстващите с това, което правим за борба с корупцията, а то не е малко. 182 сигнала са получени при нас. Знаете, МВР има компетентност по противодействие на корупцията в органите на държавна власт – както в държавната администрация, така и в местната власт\", посочи още Маринов. \r\nПо думите му законът за противодействие на корупцията е от една година. \"Хиляди на брой са декларациите, които се декларират. Всичко се проверява и към момента. Работим много добре с новата агенция. Те нямат полицейски правомощия, което означава, че ние трябва да имаме много добра координация. Вследствие на тази координация виждате много реални случаи, които стават обществено достяние\", коментира още той. \r\nПо думите му през 2018 година са образувани досъдебни производства за корупция срещу 37 български граждани. \"Сред тях има кметове, има участници в местната власт, държавни служители\", уточни още вътрешният министър. \r\nСпоред него КПКОНПИ има правомощия да разследва и министри. \"Прокуратурата също може да разследва. При всеки сигнал се извършва проверка. В случая, това което излиза в медиите е сигнал. От практиката съм свикнал да изчакваме да свършат проверките, защото ако се работи с внушения – това не работи добре за никого. Ако има нарушение – всеки ще си понесе отговорността”, каза още Маринов. \r\nОтносно предложенията за нов закон за противодействие на корупцията, Маринов заяви: \"КСНС е съвещателен орган при президента. Аз като министър на вътрешните работи не мога да отнемам правомощия на Народното събрание, тъй като законите се приемат там. Моето лично мнение е, че ако един закон е работил успешно една година, то това не означава че е лош. Ако има нужда – може да се направи поправка. Не е добра практика при всеки проблем да пристъпваме към промяна на закона, защото хората се объркват”.", "date": "2019.04.09", "title": "Министър Младен Маринов: Всеки един сигнал за апартаментите се проверява"}
{"url": "http://www.focus-news.net/news/2019/04/09/2644390/krum-zarkov-bsp-gerb-prodalzhavat-s-teatralno-hvarlyane-na-ostavki-do-sledvashtiya-geyt.html", "text": "\"ГЕРБ ще продължат с театралното хвърляне на оставка, но до кога? До следващия гейт. Това заяви пред Нова телевизия зам.-председателят на ПГ на \"БСП за България\" и член на Изпълнителното бюро на БСП Крум Зарков, съобщиха от пресцентъра на  Националния съвет на партията . По думите му България се намира в тежка политическа и институционална криза. Според него политическата криза трае вече години и се изразява в критично ниското доверие в ключови институции. Зарков отчете, че тя се е превърнала в институционална със серията оставки, включително с оттеглянето на човека, който трябва да проверява политиците за корупция. \"Апартаментгейт\"- капката, която преля чашата, е само върхът на айсберга. Ясно е какъв проблем имаме - институциите по една или друга причина- законова, личностна- не успяват да се справят. Нежеланието на управляващите да признаят този проблем и да започнем реални мерки за противодействие е абсолютно необяснимо, особено след като са хора, включително премиерът Борисов, които са чувствителни към общественото мнение\", каза още той. Зарков попита не се ли разбира, че хората не издържат и не става въпрос за завист за апартамент или някаква шега, а за прекомерност, непоносимост и за чувство на несправедливост. \"Ако продължават така да мижат пред истината, никой българин няма да спечели от това. Президентът направи единственото възможно в такава ситуация - да свика партиите, отговорните лица, да ги постави пред своята отговорност и да ги накара да започнат да работят по нов начин\", коментира той и допълни, че за съжаление управляващите не са били на висотата на тази задача и са отказали да подпишат декларация, която огромна част от българските граждани биха подписали. Социалистът подчерта, че дори не се е стигнало до разговор за последващите мерки, тъй като те са блокирали процеса при поставяне на диагнозата. Той припомни, че председателят на ПГ на ГЕРБ Даниела Дариткова заявява, че декларацията на КСНС е била пълна с внушения, а премиерът Борисов прави преразказ с елементи на раздразнение.  \r\nВъв връзка със събитията около КПКОНПИ, Зарков каза, че скандалът там е бил заложен преди година и половина в сбъркания като идея и като правомощия закон.   По думите му през няколко години се създават органи, които не работят и само се сменят имената и шефовете на тези звена. Според него трябва да се смени начинът на конституиране и действие. Той припомни, че БСП е направила свое предложение за такъв орган, но то е било отхвърлено. \"Стратегията да се прави скандал, за да се заглуши друг скандал, е вредна.  При отсъствие на институции, към които имаме доверие, които да отсъдят- кой е крив и кой е прав, спорът е безкраен\", обясни Зарков. По думите му въпросът трябва да е - каква реформа предлага всяка партия в институциите, в начина на избор и назначаване на съответните институции.", "date": "2019.04.09", "title": "Крум Зарков, БСП: ГЕРБ продължават с театрално хвърляне на оставки до следващия гейт"}
{"url": "http://www.focus-news.net/news/2019/04/09/2644402/veliko-tarnovo-chast-ot-svishtov-e-bez-voda-zaradi-deynosti-po-proekta-za-podmyana-na-vodoprovoda-na-chast-ot-ulichnata-mrezha-v-grada.html", "text": "Осем свищовски улици за без вода до 16.30 часа. Това съобщиха за  Радио „Фокус“ – Велико Търново  от Община Свищов. От там уточниха, че причината за преустановяване на водоподаването е изпълнението на проекта за подмяна на водопровода на част от уличната мрежа в града. Дейностите са в жк „Химик“. Засегнатите улици са „Акад. Ал. Божинов“, „Искър“, „Пирин“, „Киряк Цанков“ (от кръстовището с ул. „Искър“ до кръстовището с ул. „Григор Начевич“), „Вежен“, „Щабс кап. Фок“, „Цени Бояджиев“ и „Гр. Начевич“.  \r\nЛуиза ТРАНЧЕВА", "date": "2019.04.09", "title": "Велико Търново: Част от Свищов е без вода заради дейности по проекта за подмяна на водопровода на част от уличната мрежа в града"}
{"url": "http://www.focus-news.net/news/2019/04/09/2644400/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 214 см, а температурата на водата 12.4 градуса. Облачно и дъждовно ще е времето над българския участък на Дунав. На отделни места количествата на валежите ще са значителни, възможни са и гръмотевици. Привечер обстановката ще се успокои и дъждът ще спира. Максималните температури ще са между 12° и 15°.", "date": "2019.04.09", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/09/2644385/sddeutsche-zeitung-zapadat-tryabva-da-spre-nasilieto-v-libiya.html", "text": "На 14 април ООН планира да проведе конференция за национално примирие в Либия. Сега новата гражданска война между противоборстващите групи в северноафриканската страна може да разруши тези планове. Вместо да води преговори за стабилизация на страната и разделяне на властта, сега специалният представител на световната организация за Либия Гасан Саламе трябва да се опита да предотврати нова ескалация на бойните действия, които в скоро време могат да достигнат до столицата Триполи, пише  германският национален ежедневник Süddeutsche Zeitung  в материал, представен без редакторска намеса. \r\nЕвропа трябва да бъде по-заинтересована от всички в стабилизацията на ситуацията. Либия, както и по-рано, е основна транзитна страна за мигрантите по пътя им от Африка към Европа. В лагерите царят нечовешки условия – мъченията и насилието тук са ежедневие. Понастоящем в значителна част от Либия се е установила анархия и нелегалните контрабандисти могат да се занимават със своя доходен бизнес. \r\nСлед парламентарните избори през 2014 година, страната остава разцепена. Изтокът, с център Бенгази, е контролиран от пълководеца Халифа Хафтар заедно с неговите формирования. В Триполи се е разположило признатото на международно ниво Правителство на националното съгласие начело с премиера Файез Сарадж, който след идването си на власт през март 2016 година така и не успя да вземе контрола над страната в свои ръце. Правителството удържа своите позиции в столицата само благодарение на подкрепата на някои военизирани формирования (бандите на демократите – бел. прев.). Големи територии в западната част на страната всъщност са под контрола на местни групировки. \r\nЕвропа направи грешка, като остави Либия сама на себе си след свалянето на диктатора Муамар Кадафи с подкрепата на НАТО през 2011 година. Страната потъна в хаос не през 2011 или 2012 година, а през 2014-а. В последно време се наблюдава жестока конкуренция между бившите колониални държави Италия и Франция за посредническата роля. Освен това, съперничещите си регионални държави без противодействие от страна на Запада водят война с чужди ръце в Либия. По всичко личи, че Хафтар има подкрепата на Египет и ОАЕ, и в по-малко открита форма – от Русия, както и Франция. Турция и Катар подкрепят другата страна и по-конкретно ислямистките групировки от Мисрата. Целенасочените санкции могат да лишат насилието от привлекателност \r\nЗасега ЕС и СС на ООН наблюдаваха мълчаливо как Хафтар чрез военни методи овладя южната част на страната и важни нефтени находища. Ако в момента САЩ, заедно с Франция, Великобритания, Италия и ОАЕ, в съвместно изявление заплашат да поискат отговорност от тези, които разпалват гражданската война, веднага след това трябва да последват действия. \r\nЛибия, за разлика от редица кризисни държави в Близкия Изток, има достатъчно количество ресурси, за да обезпечи собственото си население. Конфликтите там не се водят по конфесионалните разделителни линии. В по-голяма степен става въпрос за това, кой ще контролира богатствата на страната и преди всичко нефта. Хафтар и другите лидери на военни формирования, включително на страната на правителството, независимо от своята непрекъсваща претенциозна риторика, се ориентират в по-малка степен на идеология и в по-голяма – на икономически интереси. \r\nТова е отправна точка. Може и с помощта на целенасочените санкции да е невъзможно да бъде разрешен конфликта, но разходите на военачалниците ще нараснат и насилието ще загуби своята привлекателност. Вместо негласно да подкрепят едната или другата страна в Либия, всички чуждестранни държави трябва да приложат усилия, за да закарат страните на масата за преговори. И ако по друг начин не се получи, европейците трябва да са готови да изпратят миротворчески сили в Либия заедно с арабските страни. \r\nПревод и редакция:", "date": "2019.04.09", "title": "Süddeutsche Zeitung: Западът трябва да спре насилието в Либия"}
{"url": "http://www.focus-news.net/news/2019/04/09/2644403/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Фестивалът „Фолклорен извор“ в село Царевец получи наградата „Златна кобилица“ за принос в развитието и популяризирането на фолклорното изкуство. Призът бе връчен на специална церемония във Велико Търново. Той се присъжда за 13-ти път от Българската секция на CIOFF – Международния съвет на организаторите на фестивали за фолклор и традиционни изкуства, асоцииран член на ЮНЕСКО. Повече за него ще ни разкаже в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев.  \r\nВ Свищов предстои още едно културно събитие, което е посветено на Ангелите от Лим. Става въпрос за лекоатлетически крос, който ще се случи в града в края на април и се организира от едноименната фондация. Кой може да се включи в него, за коя поредна година се провежда, какви са условията за състезателите и как въобще ще премине събитието ще научите в „Добре дошли в Свищов“ днес. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.04.09", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/09/2644404/dots-rumyana-kolarova-politolog-edinstveniyat-otgovor-na-koruptsiyata-tryabva-da-bade-institutsionalen-temata-s-apartamentite-e-periferna-i-maskirashta-tezhkite-problemi.html", "text": "Единственият отговор на корупцията трябва да бъде институционален, темата с апартаментите е периферна и маскираща тежките проблеми. Това каза за сутрешния блок „Добро утро, България“ на  Радио „Фокус“  политологът доц. Румяна Коларова по повод липсата на обща декларация след Консултативния съвет за национална сигурност. По думите й ново законодателно решение ще бъде поредното отлагане на това, което трябва да бъде предприето срещу корупцията. Тя препоръча действия от страна на изпълнителната власт. „За да има видимост и ефект мерките трябва да бъдат предприети от премиера Бойко Борисов в рамките на кабинета. Би могло да се разкрие специална вицепремиерска позиция, която да бъде фокусирана върху два големи проблема – връзките с гражданското общество и онова, което се нарича оценка на въздействие и конфликт на интереси. Трябва не само да има независима комисия, която да размива отговорността за контрол върху корупцията, необходимо е и в рамките на изпълнителната власт да има звено, което да носи отговорност“, обясни доц. Румяна Коларова. Тя каза още, че обществото е уморено от механизма на подаването на оставки при проблем, Изпълнителната власт трябва да се ангажира с това, че няма да го допуска предварително. Истинската корупция не е на ниво „апартаменти“, обясни доц. Коларова, като уточни, че фокусирането върху темата показва дълбокия провинциализъм на българските политици.  \r\nЕлеонора ЧОЛАКОВА", "date": "2019.04.09", "title": "Доц. Румяна Коларова, политолог: Единственият отговор на корупцията трябва да бъде институционален, темата с апартаментите е периферна и маскираща тежките проблеми"}
{"url": "http://www.focus-news.net/news/2019/04/09/2644395/pss-loshi-sa-usloviyata-za-turizam-v-planinite-zaradi-silniya-dazhd.html", "text": "Лоши са условия за туризъм в планините заради силния дъжд. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Навсякъде вали дъжд, а на в. Ботев вали сняг. Там има ураганен вятър. Времето е облачно и мъгливо. Температурите са ниски, като варират от минус 4 до минус 10-12 градуса.  \r\nЛифтовите съоръжения вече не работят във всички туристически курорти поради приключилия зимен сезон. През изминалото денонощие няма регистрирани инциденти.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.09", "title": "ПСС: Лоши са условията за туризъм в планините заради силния дъжд"}
{"url": "http://www.focus-news.net/news/2019/04/09/2644389/vitsepremierat-ekaterina-zaharieva-uspokoena-e-situatsiyata-nyama-opasnost-ot-migrantska-kriza.html", "text": "Успокоена е ситуацията, няма опасност от мигрантска криза. Това каза вицепремиерът и министър на външните работи Екатерина Захариева в „Тази сутрин“ по  бТВ  . Тя уточни, че е в постоянна връзка с колегите си в Турция и в Гърция.  \r\nПо думите ѝ постоянно се следи обстановката за мигрантите. Тя уточни, че ситуацията в Гърция в последните няколко дни е спокойна. „Струпаните мигранти са закарани в центровете, но това, което сe случва в Гърция и аз искам да припомня, показа, колко добре България се справя с опазването на границата. Някак си започнахме да го приемаме като даденост. Повярвайте усилията, които полагат и колегите от Министерство на вътрешните работи, изобщо не са малки“, допълни министърът.  \r\nВъв връзка с инцидента със самолет в Македония, при който загина четиричленно българско семейство, Захариева посочи, че има координация между двете институции от двете страни на границата. „Нека оставим разследващите да свършат работата“, посочи Захариева.", "date": "2019.04.09", "title": "Вицепремиерът Екатерина Захариева: Успокоена е ситуацията, няма опасност от мигрантска криза"}
{"url": "http://www.focus-news.net/news/2019/04/09/2644392/federika-mogerini-bryuksel-e-obedinen-sreshtu-nasilieto-v-libiya.html", "text": "Европейският съюз е обединен и призовава за деескалиране на насилието в Либия, заяви върховният представител на Съюза по външните работи и политиката на сигурност Федерика Могерини, цитирана от  европейската редакция на Politico . \r\nПървият дипломат на Брюксел, в изказване след края на срещата на външните министри на страните-членки, заяви: „Виждам единство сред държавите-членки... на първо място призоваваме всички страни и регионални играчи да приложат пълно и незабавно хуманитарно примирие, както поиска ООН и, второ, да избягват нова военна ескалация... и да се върнат обратно на масата за преговори“. \r\nЗа Politico северноафриканската страна изглежда на ръба на гражданска война, след като „генерал Халифа Хафтар, лидерът на подкрепеното от Египет правителство в източния град Тобрук, започна офанзива срещу Триполи, където заседава международно признатото правителство на Файез Сарадж“, както пише изданието. \r\nВестникът пише още, че „страната е разделена между две столици след оглавяваната от Франция интервенция на НАТО през 2011 година, в резултат от която бе свален“ и убит без съд и присъда дългогодишният й лидер Муамар Кадафи. „Политико“ констатира още, че и двете страни имат подкрепата на регионални играчи, като зад Сарадж са Катар и Турция, докато Хафтар получава помощ от „Саудитска Арабия, ОАЕ и Египет“. \r\nИзданието отбелязва, че „европейската подкрепа е по-трудна за разбиране“. \r\nБрюксел официално подкрепя правителството в Триполи. Но либийският премиер е протестирал пред френския посланик в града Беатрис дю Хелен относно предполагаемата подкрепа на париж за Хафтар, отбелязва медията, като посочва още, че бившата колониална сила в Либия – Италия, в миналото се е оплаквала от подкрепата на Франция за Хафтар. \r\nФранция обаче беше сред страните, които призоваха всички партии да потърсят сдържаност по време на срещата на външните министри на Г-7 в петък. В събота италианският външен министър Енцо Моаверо каза, че по време на преговорите на Г-7 Рим и Париж са се съгласили напълно. \r\nВсе пак висш дипломат на срещата на външните министри в Люксембург не беше убеден. \"Някой на масата би искал да види Хафтар, който да доминира и да донесе някаква стабилност\", каза той. Представител на ЕС заяви: „В този момент не разбирам чия страна взима Париж“. \r\nСред министрите има сериозни опасения за либийската ситуация. \"Знам, че в тази област има противоположни интереси, но фрагментацията на Либия също ще бъде заплаха за сигурността на Европа ... аз съм загрижена за това\", каза Тимо Сойни, Финландия. \r\nЕдно от опасенията на ЕС е, че кризата в Либия може да доведе до нова вълна от мигранти, която, няколко седмици преди европейските избори, може да повлияе на гласуването. \r\nВсе пак в Брюксел не са силно разтревожени, отбелязва „Политико“: „Не очаквам Хафтар да надделее, той не разполага с такива възможности, но дори и да го направи, ще иска да покаже стабилност, освен ако не пусне определен мигранти да тръгнат, само, за да изнудва Рим“. \r\nПревод и редакция:", "date": "2019.04.09", "title": "Федерика Могерини: Брюксел е обединен срещу насилието в Либия"}
{"url": "http://www.focus-news.net/news/2019/04/09/2644401/kyustendil-17-lkv-m-e-registriranoto-kolichestvo-valezhi-v-grada-do-900-chasa.html", "text": "17 л/кв. м е регистрираното количество валежи в Кюстендил до 9.00 часа. Това съобщиха за  Радио „Фокус” – Кюстендил  от Националния институт по метрология и хидрология (НИМХ). Според метеоролозите за област Кюстендил се очаква преваляванията да продължат до обедните часове, след което ще започнат да отслабват и спират.  \r\nЗа областта е обявен жълт код за опасни явления, според който ще има значителни валежи от дъжд. Количества за денонощието – около 25 л/кв. м. Вечерта валежите ще отслабват. \r\nВенцеслав ИЛЧЕВ", "date": "2019.04.09", "title": "Кюстендил: 17 л/кв. м е регистрираното количество валежи в града до 9.00 часа"}
{"url": "http://www.focus-news.net/news/2019/04/09/2644405/hungary-today-budapeshta-i-zagreb-razshiryavat-voennoto-si-satrudnichestvo.html", "text": "Министрите на отбраната на Унгария и Хърватия обсъдиха възможностите за разширяване на сътрудничеството в сферата на отбраната в Будапеща в понеделник, пише  електронното издание Hungary Today . \r\nТибор Бенко и Дамир Кръстевич подписаха междуправителствени споразумения за контрол на въздушното пространство и формиране на Централноевропейска многонационална дивизия. \r\nДвамата министри приветстваха двустранното военно сътрудничество и подчертаха своята обща отговорност „за сигурността на европейските народи“. \r\nБенко заяви, че и двете страни са членки на НАТО и подписаните споразумения ще способстват интензифицирането на способностите за въздушна отбрана на Алианса. \r\nКръстевич, от своя страна, заяви, че договорът за съвместен въздушен контрол ще даде възможност на двете страни да защитават въздушното пространство една на друга без допълнително дипломатическо позволение от правителствата. \r\nДвете министерства също така координираха планирани международни учения, които ще се състоят в Унгария от 25 април до 10 юни. \r\nПревод и редакция:", "date": "2019.04.09", "title": "Hungary Today: Будапеща и Загреб разширяват военното си сътрудничество"}
{"url": "http://www.focus-news.net/news/2019/04/09/2644407/sport-elitsa-kostova-otpadna-v-parviya-krag-v-bogota.html", "text": "Елица Костова отпадна в първия кръг на турнира на червени кортове в колумбийската столица Богота с награден фонд 250 хиляди долара. Попадналата в основната схема като „щастлива губеща“ от квалификациите българка допусна поражение с 0:2 сета за само 69 минути от 151-ата в света американка Варвара Лепченко.", "date": "2019.04.09", "title": "Спорт: Елица Костова отпадна в първия кръг в Богота"}
{"url": "http://www.focus-news.net/news/2019/04/09/2644406/vidin-natovareno-e-dvizhenieto-po-glaven-pat-e-79-v-posoka-gkpp-dunav-most-2.html", "text": "Натоварено е движението по главен път Е-79 в посока ГКПП „Дунав мост 2“, съобщиха за  Радио „Фокус“ – Видин  от Областно пътно управление. От граничния пункт съобщиха че всички гишета работят с максимално натоварване. Няма проблеми за преминаването на леки автомобили.  \r\nСпокойна е обстановката на другите два гранични пункта във Видинска област – „Брегово“ и „Връшка чука“. Там преминаването на автомобили се извършва нормално и няма образували се опашки.  \r\nТрафикът е натоварен по главен път Е-79 в участъка Дунавци - Видин. По републиканската пътна мрежа в областта не се извършват ремонтни дейности. \r\nВъв Видин трафикът се осъществява нормално, като повече автомобили се движат по бул. „Панония\", в централната градска част и на входно-изходните артерии на града. Пътните настилки навсякъде в областта са сухи видимостта е добра. \r\nАнна ЛОЗАНОВА", "date": "2019.04.09", "title": "Видин: Натоварено е движението по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/04/09/2644408/varna-dvizhenieto-po-avtomagistrala-hemus-v-uchastaka-mezhdu-povelyanovo-i-slanchevo-se-osashtestvyava-dvuposochno-v-platnoto-v-posoka-varna-poradi-remontni-deynosti.html", "text": "Движението по автомагистрала „Хемус“ в участъка между Повеляново и Слънчево се осъществява двупосочно в платното в посока Варна поради ремонтни дейности, предаде репортер на  Радио „Фокус“ – Варна", "date": "2019.04.09", "title": "Варна: Движението по автомагистрала „Хемус“ в участъка между Повеляново и Слънчево се осъществява двупосочно в платното в посока Варна поради ремонтни дейности"}
{"url": "http://www.focus-news.net/news/2019/04/09/2644409/sliven-patnite-nastilki-v-oblastta-sa-mokri-i-hlazgavi.html", "text": "Пътните настилки в областта са мокри и хлъзгави. Движението е натоварено, съобщиха от  Областно пътно управление . Затворени за автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта  до 30 юни. Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но мантинела. Участъкът е сигнализиран с пътни знаци. Срокът на изпълнение е до 10 април.", "date": "2019.04.09", "title": "Сливен: Пътните настилки в областта са мокри и хлъзгави"}
{"url": "http://www.focus-news.net/news/2019/04/09/2644411/vidin-34-godishen-mazh-e-zadarzhan-za-pritezhanie-na-amfetamin-i-nezakonni-boepripasi.html", "text": "34-годишен мъж е задържан за срок до 24 часа за притежание на амфетамин и незаконни боеприпаси. Това съобщиха от  ОДМВР - Видин . Около 19.30 часа на 8 април след получена оперативна информация служителите на реда извършили обиск на мъжа и намерили в черна чантичка, носена от него 18 броя пликчета тип „спейсбек“ със съдържание от бяло прахообразно вещество под формата на бучки, което при извършен полеви наркотест реагирало на амфетамин – около 20 грама. При последващо претърсване на адрес, свързан с лицето, униформените открили и иззели 10 броя боеприпаси за огнестрелно оръжие 22 калибър и 1 брой боеприпас с надпис „SAGA” 12 калибър, без съответното разрешително. Работата по случая продължава, в ОДМВР - Видин е образувано досъдебно производство.", "date": "2019.04.09", "title": "Видин: 34-годишен мъж е задържан за притежание на амфетамин и незаконни боеприпаси"}
{"url": "http://www.focus-news.net/news/2019/04/09/2644410/kmetat-georgi-ikonomov-bogata-festivalna-programa-i-prirodnite-dadenosti-privlichat-vse-poveche-turisti-kam-bansko.html", "text": "Богата фестивална програма и природните дадености привличат все повече туристи към Банско. Това каза в сутрешния блок „Добро утро, България“ на  Радио „Фокус“  кметът на Банско Георги Икономов. По думите му необходимо е да се помисли за някои знакови културни събития, които традиционно привличат посетители и да се заложи на тях. Икономов каза още, че около 80% от жителите на общината приемат курорта като по-скоро зимен, но постепенно облика на Банско се променя, правейки го привлекателен и през летните месеци. „За тази цел трябва да наложим няколко знакови събития. Не е нужно да са много на брой, няма как една община и един туристически бранш в град като Банско да поддържа десетки фестивали и всичките да са на национално ниво. Предстои среща с туристическия бранш, там ще обсъдим кои точно от съществуващите фестивали са знакови, кои трябва да бъдат развивани активно и кои трябва да бъдат оставени повече на организаторите, ако решат да ги провеждат“, обясни той.  Георги Икономов коментира още, че общината има грижата да подпомага туристическия бранш, но инициативата за подобряване на предлагания продукт е в техните ръце.  \r\nЕлеонора ЧОЛАКОВА", "date": "2019.04.09", "title": "Кметът Георги Икономов: Богата фестивална програма и природните дадености привличат все повече туристи към Банско"}
{"url": "http://www.focus-news.net/news/2019/04/09/2644414/sliven-nyama-opasnost-ot-prelivane-na-yazovir-asenovets-vodnite-kolichestva-se-nablyudavat.html", "text": "Няма опасност от преливане на язовир „Асеновец“, водните количества се наблюдават. Това съобщиха от  ВиК – Сливен . Обемът на язовира в момента е спаднал на 17 милиона куб. м при максимален капацитет от 28 милиона куб. метра. Двудневните валежи се приветстват от водоснабдителното дружество. Според него ако сушата продължи и в следващите пролетни и летни месеци, до края на годината може да се наложи във водоснабдяването да се включат помпите на река Тунджа. \r\nСпоред управителя на ВиК – Сливен инж. Севдалин Рашева засушаването през тази година е тревожно. Само преди една година, на 5 април 2018 г. язовир „Асеновец“ е запълнил капацитета си и преливал през изпускателя си контролирано. По-назад във времето язовирът е бил с максимално запълнен капацитет и е преливал през наситените с дъждове години 2016, 2012, 2010 г. \r\nВсички съоръжения на „Асеновец“ са изправни. Язовирният екип ежедневно подава справки за състоянието на водния обект в МРРБ, МОСВ и Държавната агенция за метеорологичен и технически надзор.", "date": "2019.04.09", "title": "Сливен: Няма опасност от преливане на язовир „Асеновец“, водните количества се наблюдават"}
{"url": "http://www.focus-news.net/news/2019/04/09/2644417/veliko-tarnovo-preasfaltiran-e-obshtinskiyat-pat-mezhdu-kilifarevo-i-plakovo.html", "text": "Четвъртокласният път между Килифарево и Плаково е преасфалтиран. Това съобщиха от пресцентъра на  Община Велико Търново . 5-километровата отсечка е част от общинската пътна мрежа, като ремонтът беше заложен в инвестиционната програма на Община Велико Търново, а от бюджета бяха осигурени необходимите средства. Предстои полагане на пътна маркировка. \r\nЗапочна основна реконструкция и на моста над р. Белица, който е част от това шосе и се намира непосредствено преди Килифарево. Финансирането за съоръжението е факт, след като Община Велико Търново защити проект пред Междуведомствената комисия за възстановяване и подпомагане. Докато траят дейностите по моста, между Килифарево и Плаково се пътува по обходен маршрут през селата Нацовци и Големаните.   \r\nВ края на миналата седмица беше преасфалтиран и 2-километров участък от общинския път между Арбанаси и разклона за Петропавловския манастир – покрай телевизионната кула. Нова настилка е положена и по отклонението към конната база до селото.", "date": "2019.04.09", "title": "Велико Търново: Преасфалтиран е общинският път между Килифарево и Плаково"}
{"url": "http://www.focus-news.net/news/2019/04/09/2644419/pp-vmro-balgarsko-natsionalno-dvizhenie-shte-se-registrira-v-tsik-za-uchastie-v-predstoyashtite-izbori-za-evropeyski-parlament.html", "text": "В 14.30 часа ПП „ВМРО – Българско национално движение“ ще се регистрира в ЦИК за участие в предстоящите избори за Европейски парламент. Това съобщиха от пресцентъра на  партия . \r\nДокументите за регистрация ще бъдат внесени от председателя на националния предизборен щаб Юлиан Ангелов, народни представители от ВМРО и членове на младежката структура на партията.", "date": "2019.04.09", "title": "ПП „ВМРО – Българско национално движение“ ще се регистрира в ЦИК за участие в предстоящите избори за Европейски парламент"}
{"url": "http://www.focus-news.net/news/2019/04/09/2644418/mzhg-garantira-na-potrebitelite-visokoto-kachestvo-na-balgarskata-biologichna-produktsiya-chrez-zasilen-kontrol.html", "text": "Министерството на земеделието, храните и горите ще продължи да провежда политика, гарантираща високото качество на българската биологичната продукция. Това съобщиха от пресцентъра на  Министерство.  Всички предприети мерки са насочени към подобряване на ефективността на осъществявания контрол от контролиращите лица. Съгласно изискванията на европейското и национално законодателство контролът в областта на биологичното производство в България е делегиран на контролиращи лица от Компетентния орган - МЗХГ.   Какво налага засилването на контрола: \r\nКонтролът е насочен в две направления. От една страна това е грижата за качеството на храните, а от друга страна – изпълнение на изискванията на европейските регламенти, българското законодателство  и изпълнението на препоръките на одитните мисии. \r\nПровежда се системна политика за защита и гарантиране на качеството на храните, особено на биологичните продукти. От края на 2015 г. при извършен одит от органите на Европейската комисия бяха констатирани съществени слабости в целия контролен процес, които поставят под съмнение цялостната система на контрол. Подобни доклади има и от одитите на българската и европейската Сметна палата. В резултат на това в министерството бяха предприети мерки за промяна в Закона за прилагане на Общата организация на пазарите на земеделски продукти на Европейския съюз, както и в подзаконовата нормативна уредба, които да дадат възможности за подобряване на контролните функции. Същевременно се предприемат стриктни мерки по отношение на контрола от страна на министерството към одобрените контролиращи лица, на които се делегират функциите за контрол върху дейността на биологичните оператори. \r\nПрез последните години биологичното земеделие в България бележи значителен ръст. Само за периода 2010–2016 г. увеличението на площите в страната е с 35% по данни на Европейската комисия. През този период България е на първо място по растеж в ЕС. През 2014 г. площите с биологична продукция са 74 350 хектара, а през 2017 г. вече са 136 629. Респективно операторите през 2014 г. са 4092, а през 2017 г. - 6822, като най-високият им брой е отбелязан през 2016 г. – близо 7300. \r\nТези производители се контролират от 17 контролиращи лица, като принципът на избор е доброволен от страна на биологичните оператори. От началото на 2019 г. едно от тях се е отказало от дейност, а на други 5 срокът на разрешителното за дейност изтича. \r\nСъщите са подали искания за издаване на разрешителни за извършване на контролна дейност, като контролиращи лица.   \r\nВ хода на процедурите по издаване, заради съществени пропуски, министерството отказа да поднови разрешителните на две контролиращи лица „Кю сертификейшън“ и „Аустриа Био Гаранти“ България. Подадените искания имат съществени пропуски. Прегледът на изискуемата документация и предложенията за вземане на решение за продължаване или отказ се извършва от междуведомствена консултативна комисия по биологично производство \r\nПо казуса за „Кю сертификейшън“ обръщаме внимание, че не е отнемано разрешение, а е отказано издаване на временно разрешително за срок от 6 месеца предвид на окончателно неотстранени в законоустановените срокове непълноти и несъответствия в документацията, процедурите и др. При първоначално подадените документи несъответствията бяха 175, като окончателно бяха установени 18 неотстранени несъответствия.  Част от констатираните непълноти и несъответствия са : \r\n-\tЛипса на приложени доказателства за определяне на минималния обхват на забранени и разрешени за използване вещества и продукти, които да бъдат изследвани.  \r\n-\tНе е предоставена процедура за второ независимо изследване на пробите в референтна лаборатория, която да гарантира резултата от изследванията, съгласно Наредба № 5 от 2018 г.  \r\n-\tВ предоставената процедура не е разписан ред за допълнителни проверки да бъдат извършени предимно без предизвестие към проверяваните.  \r\n-\tСлед проведени интервюта със служителите на компанията е констатирано непознаване на действащата нормативна уредба, както и пропуски по отношение на прилагането на контролната процедура. Освен това е установено, че не вземат предвид оценката от риск анализа за конкретния оператор.   Дружеството има право да кандидатства за разрешително след 6 месеца.   При отнемане на разрешение на контролиращо лице, биологичните оператори имат право да сключат договор по техен избор с някое от другите обявени на сайта на министерството 14 контролиращи лица. В тази връзка не приемаме опитите за внушение, че това се прави в полза на конкретни лица. Твърденията, че „средствата предназначени за подкрепа на биоземеделците са блокирани и не е ясно кога ще се изплатят“ са неверни.  \r\nСпекулация е, че плащанията за обвързана подкрепа за плодове и зеленчуци са редуцирани с 50% само за биофермерите. Изчисленията по схемите за обвързано подпомагане за плодове и зеленчуци са извършени първоначално за всички като конвенционално производство без да се взима предвид биологичния статус на продуктите. Вторият транш по обвързаното производство, както и плащането по Мярка 11 за биологични производители, се извършват след приключване на проверките за биологичен статус и същите са предвидени по индикативен график през месеците май и юни 2019 г. Същият механизъм е ползван и през предходните години.  \r\nПо отношение на финансирането на мярка 11 „Биологично земеделие“ още в първите два приема – през 2015 г. и през 2016 г. са одобрени и поети петгодишни ангажименти към над 4 000 биопроизводители. С одобрението, приключило през 2016 г., бюджетът по мярката (300 млн. лв. за програмния период) беше надхвърлен с над 50 млн. лв. през 2017 г., поради което не е възможно отварянето на нови приеми за финансиране на мярка 11. Същевременно индикаторите, заложени в програмата за брой производители и площи, са надхвърлени многократно. Прехвърляне на бюджет от други мерки не е възможен и поради това, че интересът по другите мерки на Програмата за развитие на селските райони е много голям, още повече, че по една част от тях не са достигнати заложените индикатори.  МЗХГ предложи промени в Наредба 5 по искане на бранша \r\nМеждувременно по време на множество срещи в последните месеци с представители на бранша и контролиращите лица, са обсъдени предложения за промени в Наредбата за биологично производство (Наредба № 5 от 2018 г.) В резултат на конструктивния диалог на 4.04.2019 г.  някои от тях вече са отразени като предложения за изменения и допълнение на нормативния документ. Основните изменения са свързани с разпоредбата за вземане на проби по член 36, ал. 5, като е прието предложението на бранша за вземане на една проба от култура или продукт след изтичане на преходния период.  Това значително ще намали разходите за лабораторни анализи на българските биопроизводители. \r\nОсвен това в измененията е предвидено при установяване на наличието на неразрешени вещества  разграничаване, когато това се дължи на странично замърсяване.   По този начин ще се ограничи действието не на целия сертификат, а само на засегнатата партида или продукция. С тези действия няма да бъдат налагани санкции спрямо цялото стопанство, като в същото време се гарантира, че на пазара няма да се реализират като биологични  продукти, в които е налице замърсяване. Предвид обществения интерес и в защита на българските биопроизводители е предвиден срок за обществено обсъждане от 14 дни. Засиленият контрол на МЗХГ цели да запази високото качество на българската биологична продукция \r\nИзразяваме твърдата позиция на Министерството на земеделието, храните и горите, че засиленият контрол от наша страна и действията ни при констатиране на слабости ще продължи, както за всички контролиращи лица, така и за операторите в система на контрол. Целта е да гарантираме на потребителите високото качество на биологичната продукция.", "date": "2019.04.09", "title": "МЗХГ гарантира на потребителите високото качество на българската биологична продукция, чрез засилен контрол"}
{"url": "http://www.focus-news.net/news/2019/04/09/2644416/to-vima-gartsiya-kipar-ponese-tezhak-udar-ot-masovo-izteglyane-na-kapital-ot-ruski-investitori.html", "text": "Икономиката на Кипър понесе тежък удар от изтичането на руски капитал от острова, пише електронното издание на гръцкия  консервативен ежедневник „То Вима“ . \r\nКакто отбелязва изданието, руските олигарси, които са стълб на банковата система на Кипър, изглежда искат да прехвърлят капиталите си в други страни предвид интензифицирането на борбата срещу прането на пари в Европейския съюз. \r\nСпоред Philenews.gr, руските клиенти закриват банковите си сметки в Кипър с изключително високо темпо. \r\nОколо 93 милиона евро са изтеглени само за един месец, а до края на февруари са изтеглени още 143 милиона евро. \r\nВ сравнение с преди една година, има спад в депозитите от 1,34 милиарда евро, а в сравнение с преди две години, руските пари в банковата система на Кипър са по-малко с 2,65 милиарда евро. \r\nСпадът на руските депозити изглежда е свързан с все по-строгите разпоредби, приети като част от борбата на ЕС срещу прането на пари. \r\nДори и след съкращаването или спасяването през 2013 г. на кипърските банки руските депозити останаха на високо ниво. \r\nПо данни на Централната банка на Кипър депозитите в края на 2013 г.  са били 11,7 млрд. евро и са паднали с 4,95 млрд. евро до края на февруари 2019 г. \r\nВ периода между 2015 година и февруари 2019 година руските банкови сметки са намалели с около 5 милиарда евро. \r\nПревод и редакция:", "date": "2019.04.09", "title": "„То Вима“ (Гърция): Кипър понесе тежък удар от масово изтегляне на капитал от руски инвеститори"}
{"url": "http://www.focus-news.net/news/2019/04/09/2644420/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”ѝ, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/04/09/2644421/sarajevo-times-belgiya-shte-zabrani-otrichaneto-na-genotsida-v-srebrenitsa.html", "text": "Докато премиерът Шарл Мишел е на посещение в Кигали за официалните церемонии по повод 25-ата годишнина от геноцида в Руанда, правосъдната комисия на белгийския федерален парламент прие предложение да се направи незаконно отричането на историческия факт за това клане, както и на едно друго – това в босненската Сребреница, пише електронното издание Sarajevo Times. \r\nКакто припомня изданието, „през юли 1995 година в Босна бе извършен геноцид от сръбските войски, в резултат от който загинаха повече от осем хиляди души, основно мъже и момчета. В същото време до 30 хиляди жени, деца и възрастни хора бяха принудително изселени от територията“. \r\nНовият закон, който министърът на правосъдието Коен Гийнс заяви, че очаква да бъде приет от парламента след Великденската почивка, обаче не се отнася само за тези две събития. Предложението прави престъпление „отричане, минимизиране, оправдаване или одобряване на геноциди, престъпления срещу човечеството или военни престъпления, признати за такива от международен трибунал”, съобщава The Burussels Times. \r\nПревод и редакция:", "date": "2019.04.09", "title": "Sarajevo Times: Белгия ще забрани отричането на геноцида в Сребреница"}
{"url": "http://www.focus-news.net/news/2019/04/09/2644422/pregled-na-osnovnite-temi-vav-varnenskiya-pechat.html", "text": "„Очаква ни дъждовен Великден“, гласи водещото заглавие в днешния брой на вестник  „Черно море“ . Според изданието топъл, но дъждовен април вещае прогнозата за времето. Започналите от вчера превалявания с малки прекъсвания ще се задържат целия месец. На Великден температурата през нощта няма да падне под 12 градуса, а дневната прогноза е за 18 градуса, но със слаби превалявания. Страстната седмица ще бъде суха, но от най-големия християнски празник чак до Гергьовден ще е дъждовно. „Проф. Групчева оглави временно Очна болница“ е водещото заглавие на втора страница. На извънредно заседание Общинският съвет във Варна взе решение да бъде освободен от изпълняваната длъжност управителят на Очна болница д-р Руслан Тошев, който депозира оставката си на 4 април. Причините, довели до това, са лошото състояние на болницата в последните две години. „Нов общински съветник положи клетва“ се казва в друга публикация на същата страница. Любомир Роев положи клетва като общински съветник в началото на 38-ото заседание на местния парламент във Варна. Той заема мястото на инж. Кирил Георгиев, който почина в края на януари. По този повод сесията започна с едноминутно мълчание. „Кампанията „Бъди войник“ ще включва и военни демонстрации“, се посочва в челната публикация на трета страница в броя. ВМС ще проведат кампанията „Бъди войник“ с военни демонстрации на 10 април, стана ясно на пресконференция, дадена от командира на флота контраадмирал Митко Петев. Най-атрактивно се очаква да бъде освобождаването на морски съд от терористи. „Положени са над 50 000 тона асфалт по бул. „Васил Левски“ е друго водещо заглавие в броя. На финалната права са строителните дейности по бул. „Васил Левски“. 99% от ВиК инфраструктурата по обекта е изградена, остават довършителни работи – монтаж на капаци за дъждоотводнителните шахти, на облицовки, на парапети и мантинели и др. Около 90% е готово уличното осветление, реконструкцията на електро – и телекомуникационните мрежи. В готов вид са мостовите съоръжения на бул. „Васил Левски“, пресичащи бул. „Владислав Варненчик“, бул. „Сливница“, бул. „Цар Освободител“ и ул. „Свобода“. Довършителни дейности се извършват по мостовото съоръжение и по конструкцията на дерето в участъка на ул. „Прилеп“.", "date": "2019.04.09", "title": "Преглед на основните теми във варненския печат"}
{"url": "http://www.focus-news.net/news/2019/04/09/2644423/mvr-20-dushi-sa-raneni-v-17-katastrofi-v-stranata-prez-izminaloto-denonoshtie.html", "text": "20 души са ранени в 17 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 32 леки пътнотранспортни произшествия. Тежки катастрофи не са отчетени. Вследствие на инцидентите няма загинали и ранени.", "date": "2019.04.09", "title": "МВР: 20 души са ранени в 17 катастрофи в страната през изминалото денонощие"}
{"url": "http://www.focus-news.net/news/2019/04/09/2644412/dzhumhuriet-nov-hod-na-partiyata-na-erdogan-za-kmetskite-izbori-v-istanbul-shte-izpolzva-metoda-na-izvanrednoto-obzhalvane.html", "text": "Управляващата Партия на справедливостта и развитието (ПСР) възнамерява да оспорва „докрай” избора на кандидата за кмет на Истанбул от опозицията Екрем Имамоглу, пише  вестник „Джумхуриет” . По искане на ПСР, Висшият избирателен съвет (ВИС) се събра за да реши дали „отново да бъдат преброени всички подадени гласове” в световния мегаполис. След 14-часово заседание ВИС отхвърли молбата на ПСР за повторно броене на бюлетините. По този повод зам.-генералният секретар на ПСР Али Ихсан Явуз реагира изключително гневно и анонсира четвърто поредно обжалване. . „При констатиране на толкова много нередности е неразбираемо вземането на подобно решение. … Ще използваме метода на „извънредното обжалване” и отново ще сезираме ВИС.”, написа в социалните медии партийният шеф, цитиран от „Джумхуриет”. \r\nПревод и редакция:", "date": "2019.04.09", "title": "„Джумхуриет”: Нов ход на партията на Ердоган за кметските избори в Истанбул – ще използва метода на „извънредното обжалване”"}
{"url": "http://www.focus-news.net/news/2019/04/09/2644424/gabrovo-mobilni-telefoni-za-okolo-20-hilyadi-leva-sa-otkradnati-ot-magazin-v-grada.html", "text": "Мобилни телефони за около 20 хиляди лева са откраднати от магазин в града. Сигналът за кражбата е подаден около 10.15 часа на 8 април в Районното управление в Габрово, съобщиха от  ОДМВР - Габрово . Според обаждането в търговския обект е била извършена взломна кражба на 23 мобилни апарата от различни марки и модели, стойността им е около 20 хиляди лева. На местопроизшествието е извършен оглед. Започнато е досъдебно производство по случая. \r\nОколо 22.30 часа на 7 април на тел. 112 е получен сигнал, че в друг магазин, на улица „Николаевска“ 11, трима неизвестни мъже са нанесли побой на продавач-консултанта в обекта. Пострадалият служител е настанен за лечение в МБАЛ „Д-р Тота Венкова“ в Габрово с лека телесна повреда, без опасност за живота. В Районно управление – Габрово е образувано досъдебно производство. От проведените мероприятия е установено, че извършители на деянието са 21-годишен жител на село Калейца, община Троян, 30-годишен мъж от  Габрово и 20-годишен жител на село Парчовци, Габровско. На тримата е наложена полицейска мярка „задържане за срок до 24 часа“.", "date": "2019.04.09", "title": "Габрово: Мобилни телефони за около 20 хиляди лева са откраднати от магазин в града"}
{"url": "http://www.focus-news.net/news/2019/04/09/2644425/kyustendil-oblastniyat-informatsionen-tsentar-shte-predstavi-aktualni-vazmozhnosti-za-kandidatstvane-s-proekti-v-dupnitsa.html", "text": "Областният информационен център в Кюстендил ще представи актуални възможности за кандидатстване с проекти в Дупница. Това съобщи за  Радио „Фокус” – Кюстендил  Любомира Велинова, управител на Областен информационен център – Кюстендил. Срещата ще се проведе от 10.30 часа в „Кръгла зала” в  сградата на Община Дупница. Екипът на центъра ще представи актуални възможности за кандидатстване пред представители на неправителствения сектор. Ще бъдат дадени и разяснения за възможностите на схемата за малки инициативи в рамките на Програма „Фонд Активни граждани България“, по която могат да кандидатстват неправителствени организации и читалища. В рамките на срещата ще бъдат разяснени условията на две отворени процедури: „Умения“ по Оперативна програма „Развитие на човешките ресурси“ 2014 – 2020 г., и процедура „Подобряване на производствения капацитет в МСП“ по Оперативна програма „Иновации и конкурентоспособност”. \r\nВенцеслав ИЛЧЕВ", "date": "2019.04.09", "title": "Кюстендил: Областният информационен център ще представи актуални възможности за кандидатстване с проекти в Дупница"}
{"url": "http://www.focus-news.net/news/2019/04/09/2644415/nimh-kam-0900-ch-nay-znachitelnoto-kolichestvo-valezhi-e-otcheteno-v-sofiya-31-lkv-m.html", "text": "Най-значителното количество валежи е отчетено в София - 31 л/кв. м. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията за валежите е към 9.00 ч. В Кърджали са паднали 25 л/кв. м, в Хасково -  24 л/кв. м, в Сандански -  22 л/кв. м, в Пловдив - 21 л/кв. м. 20 л/кв. м. са отчетени в Чирпан. Очакваните количества валежи през деня са между 25 и 35 л/кв. м. От НИМХ уточниха, че в отделни планински райони и изолирани места в западната и централната част на страната се очакват и над 35 л/кв. м.  \r\nМетеоролозите обясниха, че валежите се дължат на Средиземноморски циклон, който преминава през Балканите. Синоптиците прогнозираха, че през целия ден времето ще бъде облачно с валежи навсякъде. Към края на деня те ще отслабват и временно ще спрат. През следващите един-два дни ще се развива купесто-дъждовна облачност, по-значителна в следобедните часове, когато на места отново главно в планинските райони на Западна и Централна България ще има краткотрайни валежи. Към края на седмицата се очаква нова обстановка с валежи с преминаването на друг Средиземноморски циклон отново главно в Западна и Централна България. Очакват се пак валежи от порядъка на 25 и 30 л/кв. м. Кодове за опасно време през следващите дни не се очакват. Евентуално по-значителни валежи ще има в събота.", "date": "2019.04.09", "title": "НИМХ: Към 09.00 ч. най-значителното количество валежи е отчетено в София - 31 л/кв. м"}
{"url": "http://www.focus-news.net/news/2019/04/09/2644426/plovdiv-okrazhniyat-sad-nalozhi-po-6-godini-zatvor-na-dvama-politsai-obvineni-za-grabezh-i-iznudvane.html", "text": "Окръжният съд наложи по 6 години затвор на двама мъже, обвинени за грабеж за над 280 000 лв. Това съобщиха от пресцентъра на  Съда . Подсъдимите Стефан М. и Петър А. ще трябва да търпят наказания лишаване от свобода за срок от шест години на всеки при първоначален строг режим. \r\nОкръжният съд призна подсъдимия Стефан М., работил до задържането му като младши инспектор в Сектор „Общинска полиция“, за виновен  в това, че на 27 май 2017 г. в гр. Пловдив в съучастие като извършител с Петър Асенов Атанасов е отнел чужди движими вещи – лекотоварен автомобил „Фолксваген“ ЛТ на стойност 8000 лева, мобилен телефон „Самсунг“ S 3 на стойност 272 лева, калъф за мобилен телефон на стойност 11  лева и 37 500 кутии цигари марка „BUSI-NEES ROYALS“ на стойност 281 250 лева – всичко на обща стойност 289 533 лева, от владението на Е. Х., като е употребил за това сила и заплашване, като грабежът е в големи размери, поради което и му налага наказание лишаване от свобода за срок от шест години.  \r\nСъс същата присъда  подсъдимият Стефан М. е признат за виновен в това,  че на 09 юни 2017 г. в гр. Пловдив, като е държал огнестрелно оръжие – 1 брой пистолет „Макаров“, и боеприпаси – 8 броя бойни пистолетни патрони и 8 броя стоп патрони, не е взел необходимите мерки за сигурност и особено мерките, предвидени в надлежните правилници, наредби или инструкции: чл. 98, ал. 1 от Закона за оръжията, боеприпасите, взривните вещества и пиротехническите изделия (ЗОБВВПИ), е съхранявал посочените огнестрелни оръжия, боеприпаси извън метална каса, неподвижно закрепена и снабдена със секретно заключващо се устройство, поради което му налага наказание лишаване от свобода за срок от една година. \r\nНа основание чл.23 ал.1 от НК окръжният съд налага на подсъдимия Стефан М. едно общо най-тежко наказание лишаване от свобода за срок от шест години при първоначален строг режим. \r\nСъс същата присъда окръжният съд признава подсъдимия Петър А., работил до задържането му в ОД на МВР – Пловдив като разузнавач в Отдел „Криминална полиция“, за виновен в това, че на 27 май 2017 г. в гр. Пловдив, в съучастие като извършител със Стефан М., е отнел чужди движими вещи – лекотоварен автомобил „Фолксваген“ ЛТ  на стойност 8000 лева, мобилен телефон „Самсунг“ S 3 на стойност 272 лева, калъф за мобилен телефон на стойност 11 лева и 37 500 кутии цигари марка „BUSI-NEES ROYALS“ на стойност 281 250 лева – всичко на обща стойност 289 533 лева, от владението на Е. Х., с намерение противозаконно да ги присвои, като е употребил за това сила и заплашване, като грабежът е в големи размери, поради което и му налага наказание лишаване от свобода за срок от шест години при първоначален строг режим. \r\nПрисъдата не е окончателна и подлежи на протест и обжалване в срок от 15 дни пред Пловдивския апелативен съд.", "date": "2019.04.09", "title": "Пловдив: Окръжният съд наложи по 6 години затвор на двама полицаи, обвинени за грабеж и изнудване"}
{"url": "http://www.focus-news.net/news/2019/04/09/2644427/burgas-frenskiyat-hor-terpsihora-shte-uchastva-v-balgaro-frenski-kontsert-v-kulturen-tsentar-morsko-kazino.html", "text": "Българо-френски пролетен концерт с участието на френската Формация „Терпсихора“, Вокална формация „Морски песъчинки“ и хор „Родна песен“ при Община Бургас ще зарадва жителите и гостите на града на 10 април от 19.00 в Културен център „Морско казино“. Това съобщиха от пресцентъра на  Общината . Френската формация „Терпсихора“ от град Орлеан включва повече от 70 хористи. Ръководители на хора са българката Юлиана Тошкова-Патруйо и французинът Доминик Патруйо. Юлиана Тошкова-Патруйосе дипломира в Националната музикална академия в София със специалност композиция. Арфистка, носителка на първа награда от Регионалната консерватория в Париж. Композира вокална, симфонична, камерна музика, пиеси за деца, джаз. Творбите ѝ са изпълнявани от Пловдивската филхармония, Видинската филхармония, Габровски камерен оркестър, камерен ансамбъл в Консерваторията в Шартр и детски хорoве. Носителka e на няколко награди, между които и единствената награда на оркестъра на „Конкурс за написване на ново симфонично произведение в 7/8“ в Пловдив. \r\nДоминик Паскал Патруйо е възпитаник на Националната Академия по музика и танци в гр. Пловдив, дипломирал се със специалност оркестрово дирижиране. Работил е със Софийска филхармония, Оркестъра на национално радио София, Видинска филхармония, Габровски камерен оркестър, Хора на френската армия. \r\nМилена Добрева е един от най-популярните български хорови диригенти. Ръководител на Вокална формация „Морски песъчинки“ – носител на призови места в национални и международни музикални конкурси и фестивали и основател и диригент на Вокален ансамбъл „Фортисимо“ -носител на Голямата награда от „Световни хорови игри“ в Южна Африка през 2018 година и носител на “ Гран при на нациите“ Латвия 2017. Композитор и аранжор. Диригент на хор „Родна песен“ от есента на 2018 година.", "date": "2019.04.09", "title": "Бургас: Френският хор „Терпсихора” ще участва в българо-френски концерт в Културен център „Морско казино“"}
{"url": "http://www.focus-news.net/news/2019/04/09/2644430/tass-izborite-za-prezident-na-kazahstan-shte-se-sastoyat-na-9-yuni.html", "text": "Предсрочните избори за президент на Казахстан ще се състоят на 9 юни 2019 година, съобщи президентът на страната Касъм-Жомарт Токаев в обръщение към народа, предава  ТАСС . \r\n„В съответствие с Конституцията на страната, взех решение за провеждане на предсрочни избори за президент на Република Казахстан на 9 юни 2019 година“, заяви Токаев в обръщение, показано във вторник по републикански телевизионен канал. \r\nПревод и редакция:", "date": "2019.04.09", "title": "ТАСС: Изборите за президент на Казахстан ще се състоят на 9 юни"}
{"url": "http://www.focus-news.net/news/2019/04/09/2644428/pleven-patnite-nastilki-v-oblastta-sa-mokri.html", "text": "Пътните настилки в областта са мокри. Това съобщиха за  Радио \"Фокус\"  от Областно пътно управление - Плевен. Пътните настилки са мокри, вали слаб дъжд. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  Въведена е временна организация на движението в града до края на месеца поради ремонт на ул. \"Иван Вазов\". Организацията  е в сила за улиците „Цар Борис III”, „Иван Вазов” и „Цанко Церковски”. Строителните работи  се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението  е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението  е само надясно след знака. Движението по ул. „Цанко Церковски” е  забранено за влизане от кръстовището с ул. „Д. Константинов” в посока ул. „Цар Борис III”, както и е  ограничено паркирането. На 10, 11 и 12 април 2019 г., ще бъде ограничено движението на моторни превозни средства по дясното платно на бул. „Данаил Попов” в отсечката от ул. „Гренадирска” до пл. „Иван Миндиликов” /до градинката пред жп гара Плевен/ поради санитарна сеч.  Забраната не се отнася за автомобили на СНМП, ПБЗН, МВР и градски транспорт.  \r\nВиолета КРЪСТЕВА", "date": "2019.04.09", "title": "Плевен: Пътните настилки в областта са мокри"}
{"url": "http://www.focus-news.net/news/2019/04/09/2644413/kyustendil-nyama-registrirani-signali-za-intsidenti-v-oblastta-vav-vrazka-s-meteorologichnata-obstanovka.html", "text": "Няма регистрирани сигнали за инциденти в областта във връзка с метеорологичната обстановка. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. В Регионална дирекция „Пожарна безопасност и защита на населението” – Кюстендил не са постъпвали сигнали. Към този час обстановката в областта е спокойна. Няма сигнали за критични ситуации или хора в беда. Екипите на службата са в постоянна готовност за реакция. \r\nВенцеслав ИЛЧЕВ", "date": "2019.04.09", "title": "Кюстендил: Няма регистрирани сигнали за инциденти в областта във връзка с метеорологичната обстановка"}
{"url": "http://www.focus-news.net/news/2019/04/09/2644429/stara-zagora-v-grada-shte-se-provede-forum-posveten-na-kibersigurnostta-i-falshivite-novini.html", "text": "Общината организира форум на тема „Киберсигурност и фалшиви новини“, който ще се проведе на 12 април от 10.00 часа в зала „П. Р. Славейков“. Това съобщиха от пресцентъра на  Община Стара Загора . В събитието по темите, свързани с ресора си „Цифрова икономика и цифрово общество“, ще говори еврокомисарят Мария Габриел.  \r\nПо време на форума проф. д-р, инж. д-р. х. к. Живка Овчарова, директор на Изследователския институт по информатика на Технологичен Институт Карлсруе (КИТ) и ръководител на Института по информационен мениджмънт в инженерството на КИТ, ще представи виртуалната реалност в реалния свят, както и ще обобщи перспективите за развитие на високотехнологичния сектор в региона.  \r\nЗа фалшивите новини и влиянието на социалните мрежи ще сподели впечатленията си на дългогодишен журналист Кирил Вълчев, който е част от Дарик Радио, както и Бисера Занкова, Председател на Фондация \"Медии 21\", партньор по проект \"Compact: From research to policy through raising awareness of the state of the art on social media and convergence\" (COMPACT), финансиран по Програма \"Хоризонт 2020\" на Европейската комисия.  \r\nФорумът ще събере в Стара Загора представители на различни институции и организации за обсъждане на актуалните теми. Ще бъдат представени вариантите за справяне с кибератаки, както и нормативни актове, които спомагат сигурността ни.  \r\nЗа участие в събитието е необходима предварителна регистрация    \r\nПартньори на Община Стара Загора са представители на бизнеса и неправителствения сектор.", "date": "2019.04.09", "title": "Стара Загора: В града ще се проведе форум, посветен на киберсигурността и фалшивите новини"}
{"url": "http://www.focus-news.net/news/2019/04/09/2644431/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-april.html", "text": "„Софийска вода” временно ще прекъсне водоснабдяването в някои части на столицата на 10 април. Това съобщиха от пресцентъра на  дружеството . \r\nВъв връзка с подмяна на спирателни кранове на ул. „Добри Читулов“ в жк. „Надежда 2“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 254, бл. 253, бл. 270, бл. 252, бл. 272, бл. 271, бл. 271А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добри Чинтулов“ ъгъла с ул. „Недко войвода“. \r\nВъв връзка с подмяна на сградно водопроводно отклонение на ул. „София“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „София“ от ул. „Съзнание“ до ул. „Кирил Пърличев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кирил Пърличев“ ъгъла с ул. „София“. \r\nВъв връзка с подмяна на сградно водопроводно отклонение на ул. „Чавдар“ в с. Горни Богров се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Трети март“,ул. „Здравец“,ул. „Морава“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред училището. \r\nНа 10 април 2019 г. (сряда), във връзка с изграждане на сградно водопроводно отклонение на ул. „Магнолия“ в жк. „Надежда 1“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Магнолия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнолия“  ъгъла с ул. „Любородие“. \r\nВъв връзка с реконструкция на уличен водопровод на ул. „Банско шосе“ в кв. „Република“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 730. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Банско шосе“ до пощата . \r\nВъв връзка с подмяна на сградно водопроводно отклонение на ул. „Йосиф Обербауер“ в с. Кривина се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Равнополски път“ от ул. „Латинка“ до ул. „Демокрация“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Обербауер“. \r\nВъв връзка с извършване на строително-монтажни работи на бул. „Цветан Лазаров“ в жк. „Дружба 2“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Обиколна“ от бл. 202 до бул. „Цветан Лазаров“, бул. „Цветан Лазаров“ от ул. „Обиколна“ до ул. „Мария Нейкова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цветан Лазаров“ ъгъла с ул. „Мария Нейкова“. \r\nВъв връзка с извършване на строително-монтажни работи на ул. „Филип Кутев“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Филип Кутев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“ ъгъла с ул. „Филип Кутев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.09", "title": "„Софийска вода” временно ще прекъсне водоснабдяването в някои части на столицата на 10 април"}
{"url": "http://www.focus-news.net/news/2019/04/09/2644432/d-r-simeon-uzunov-alergolog-proletnite-alergii-zapochnaha-da-se-proyavyavat-s-nachaloto-na-proletta.html", "text": "Пролетните алергии започнаха да се проявяват с началото на пролетта. Това каза за  Радио „Фокус“ – Пирин   д-р Симеон Узунов, алерголог. Той посочи, че алергичните реакции при пациентите са започнали да се проявяват преди около месец. „Всеки ден се срещам с пациенти, които имат проявени алергични реакции“, допълни д-р Узунов. По думите му най-често симптомите се проявяват от страна на горните дихателни пътища като се появяват прояви от страна на носа. „Получават се ринити и конюктивити, понеже са много интимно свързани очите с носа и се появяват прояви на зачервявания, сърбежи, получават се секрети от носа, кихане и запушване като това са основните симптоми, които водят пациентите при нас“, каза още д-р Симеон Узунов. Алергологът коментира въпросът свързан с причинителите на пролетните алергии. „Пролетните алергии започват с началото на пролетта като най-напред започват да цъфтят дърветата, което са дървесните полени, брезови, букови и върбови. След това започват да цъфтят тревите и в края на лятото започват да цъфтят плевелите. Това са основните алергени, с които се срещаме и които предизвикват този тип оплаквания“, заяви д-р Симеон Узунов. \r\nДенис НИКИФОРОВ", "date": "2019.04.09", "title": "Д-р Симеон Узунов, алерголог: Пролетните алергии започнаха да се проявяват с началото на пролетта"}
{"url": "http://www.focus-news.net/news/2019/04/09/2644436/ministarat-na-otbranata-krasimir-karakachanov-e-predsedatel-na-organizatsionniya-komitet-za-chestvaniyata-na-40-godini-ot-parviya-balgarski-polet-v-kosmosa.html", "text": "40-годишнината от първия полет на българин в Космоса ще бъде отбелязана с поредица от събития, организирани от Министерството на отбраната, Института за космически изследвания и технологии на БАН, Община Ловеч, Българска авиационна асоциация. Председател на инициативния и на организационния комитет е министърът на отбраната Красимир Каракачанов. Това съобщиха от пресцентъра на  Министерство на отбраната . Проявите ще се проведат в периода от днес до 13 април и са под патронажа на президента Румен Радев.  \r\nВ честванията ще участват българските космонавти Георги Иванов, Александър Александров и Красимир Стоянов (третият българин, преминал пълния курс за подготовка на космонавти и дубльор на Александър Александров за втория полет в Космоса с участието на българин). Специално за празничния повод у нас пристигат космонавтите Павел Виноградов от Русия, Татяна Егорова, съпруга на космонавта Борис Егоров, Владимир Ремек от Чехия, Иван Бела от Словакия, Мирослав Хермашевски от Полша и Берталан Фаркаш от Унгария. \r\nНа 10 април от 10.15 часа във фоайето на БАН ще бъде открита фотоизложба от подготовката и полета на Георги Иванов. Ще бъде валидирана юбилейна пощенска марка, посветена на годишнината. Малко след това в големия салон на БАН ще започне и тържествена сесия, на която ще бъдат връчени почетни знаци. \r\nСъщия ден в Ловеч в Алеята на космонавта ще бъде открита мемориална плоча в чест на 40-годишнината от полета на генерал-лейтенант Георги Иванов. На церемонията ще присъства генерал-майор Красимир Кънев, директор на Щаба на отбраната. \r\nНа 12 април от 18.30 часа в Централния военен клуб в София ще се състои тържествено събрание. Проявите в чест на годишнината ще завършат с прием на председателя на организационния комитет и министър на отбраната Красимир Каракачанов.", "date": "2019.04.09", "title": "Министърът на отбраната Красимир Каракачанов е председател на организационния комитет за честванията на 40 години от първия български полет в Космоса"}
{"url": "http://www.focus-news.net/news/2019/04/09/2644438/sport-dzhordzho-kielini-e-pod-vapros-za-macha-s-ayaks.html", "text": "Джорджо Киелини може да пропусне гостуването на Ювентус в първия мач от четвъртфиналите на Шампионската лига срещу Аякс в сряда заради контузия, съобщава „Гадзета дело спорт“, като обяснява, че защитникът е получил травма по време на тренировка в понеделник. Според изданието той е „под въпрос“ за пътуването до Амстердам, което оставя единствената възможност пред треньора Макс Алегри да повика Даниеле Ругани на негово място, защото другите защитници в отбора – Мартин Касерес и Андреа Баразли също лекуват контузии. Освен това все още са под въпрос за мача с Аякс Кристиано Роналдо, Емре Джан и Дългас Коща.", "date": "2019.04.09", "title": "Спорт: Джорджо Киелини е под въпрос за мача с Аякс"}
{"url": "http://www.focus-news.net/news/2019/04/09/2644435/kardzhali-vodniyat-stoezh-na-yazovir-kardzhali-e-31551-m.html", "text": "Водният стоеж на язовир „Кърджали“ е 315.51 м към 10.00 часа. Това съобщи за  Радио „Фокус“ дежурен участък на хидровъзел „Кърджали“ от Каскада „Арда“ Севим Емурла. Само е един сантиметър се е увеличило нивото на водата в язовирното езеро от 8.00 часа сутринта насам. Вчера котата е била 315.56 м, но ВЕЦ - Кърджали е работил 18 часа и е изразходвал 2 500 000 куб. м вода, след което нивото се е понижило с 6 сантиметра. Не се забелязва интензивно повишаване на нивото засега. \r\nДарина ДЕЕНИЧИНА", "date": "2019.04.09", "title": "Кърджали: Водният стоеж на язовир „Кърджали“ е 315.51 м"}
{"url": "http://www.focus-news.net/news/2019/04/09/2644437/pleven-nezakonno-orazhie-i-boepripasi-sa-izzeti-pri-proverka-na-chasten-imot-v-selo-milkovitsa.html", "text": "Незаконно оръжие и боеприпаси са иззети при проверка на частен имот в село Милковица, съобщават от  ОДМВР - Плевен . Полицейските действия са извършени на 8 април на основание от Закона за МВР. Имотът е обитаван от 55-годишен мъж. Служителите на РУ - Гулянци установяват шест ловни патрони, три от тях марка \"Хексолит 32 магнум\", калибър 12х76 мм, останалите три - 12 калибър. В имота намират 64 малокалибрени патрони марка \"ССI\" мини магнум 22 Lr;, калибър 22 мм, два същият модел - перфорирани в частта откъм гилзата, един газов пистолет марка \"Зораки\" - нерегистриран по надлежния законен ред, модел 914, калибър 9 мм, без преграда в цевта с наличие на празен пълнител; една пневматична пушка - нерегистрирана по надлежния ред, с надпис  HW 25 l  Col 177/.4,5 мм с оптичен мерник \"Weihrauch\". Вещите са предадени от 55-годишния с протокол за доброволно предаване и се намират на съхранение в РУ - Гулянци. По случая е образувано бързо прозиводство за престъпление по смисъла от НК. Уведомен е прокурор при РП - Никопол. Продължава работа разследващ полицай.", "date": "2019.04.09", "title": "Плевен: Незаконно оръжие и боеприпаси са иззети при проверка на частен имот в село Милковица"}
{"url": "http://www.focus-news.net/news/2019/04/09/2644440/varna-nyakolko-mestnosti-i-selo-topoli-shte-sa-s-narusheno-vodopodavane.html", "text": "Няколко местности, квартал „Виница“ и части от село Тополи ще бъдат с нарушено водоподаване. Това съобщиха за  Радио „Фокус“ – Варна  от водоснабдителното дружество в града. До около 16.00 часа вода няма да има във високата зона на квартал „Виница“ и района на Картинг пистата. С нарушено водоподаване ще са абонати в местностите Траката, Евксиноград, Ален Мак и комплексите Константин и Елена, Кабакум и Чайка до около 18.00 часа. Вода няма да има до около 15.00 часа в старата част на село Тополи и около Екарисажа. Без вода ще бъдат и абонати в квартала от „Слънчеви лъчи“ до опитно поле в Провадия. \r\nДиана СТОЕВА", "date": "2019.04.09", "title": "Варна: Няколко местности и село Тополи ще са с нарушено водоподаване"}
{"url": "http://www.focus-news.net/news/2019/04/09/2644434/koalitsiya-bsp-za-balgariya-shte-se-registrira-v-tsik-za-predstoyashtite-evropeyski-izbori.html", "text": "От 14:00 часа коалиция \"БСП за България\" ще се регистрира за предстоящите европейски избори в ЦИК. Това съобщиха от пресцентъра на  Националния съвет на партията.", "date": "2019.04.09", "title": "Коалиция \"БСП за България\" ще се регистрира в ЦИК за предстоящите европейски избори"}
{"url": "http://www.focus-news.net/news/2019/04/09/2644433/prezidentat-na-iran-sasht-sa-lider-na-svetovniya-terorizam.html", "text": "Президентът на Иран Хасан Роухани заяви във вторник, че САЩ са истинският „лидер на световния тероризъм“, след като Вашингтон внесе Корпуса на стражите на ислямската революция (КСИР) в списъка на „чуждестранните терористични организации“, предава  AFP . \r\n„Кои сте вие, че да определяте революционните институции като терористи?“ – попита Роухани в реч, излъчена на живо по държавните телевизии. \r\n„Искате да използвате терористичните групировки като оръжия срещу държавите в региона... Вие сте лидерите на световния тероризъм“, заяви той. \r\nПревод и редакция:", "date": "2019.04.09", "title": "Президентът на Иран: САЩ са лидер на световния тероризъм"}
{"url": "http://www.focus-news.net/news/2019/04/09/2644439/aglika-videnova-bsp-markata-koalitsiya-za-balgariya-e-na-bsp.html", "text": "„Марката „Коалиция за България“ е собственост на БСП. За присвояването се носи наказателна отговорност по няколко закона, например Закона за марките и географските означения, чл.  172 б от Наказателния кодекс\". Това заяви в ефира на БСТВ Аглика Виденова, юрисконсулт на НС на БСП, съобщиха от пресцентъра на  НС на БСП . Тя подчерта, че ще се търси административнонаказателна и наказателна отговорност, както на физическите лица, подпомагащи този нелоялен и фалшив процес, така и на всички представители на колективни органи, които са замесени. „Очакваме да видим какво решение ще вземе днес ЦИК. Надяваме се нейният председател, като бивш конституционен съдия, да спази законите\", заяви тя.    \r\nАглика Виденова подчерта, че част от лицата, които искат да си припишат марката „Коалиция за България\", са участвали в историята на БСП. „Това, че са решили вече да не бъдат част от нея, независимо по какви причини, е тяхно лично решение и няма на кой и за какво да се сърдят\", категорична бе тя. Виденова припомни, че през 1999 г. БСП и други близки идейно леви партии създават за първи път „Коалиция за България\". „През годините тя се разширява и все повече леви партии влизат в нея. Има периоди на редуциране и отново на разширяване на състава. Неверни са обаче твърденията, че БСП се е отказала от тази марка\", обясни социалистката. По думите ѝ в различните политически процеси и на различните избори БСП е участвала във формата на различни коалиционни споразумения - във формата „Коалиция за България\" е участвала на парламентарни, местни избори и президентски, и последно за членове на ЕП през 2014 г., след това в „БСП лява България\", а сега в \"БСП за България\". „В различните формати, различните партии, които се съюзяват да участват заедно на определени избори, сключват конкретно коалиционно споразумение.  Макар една част от партиите, които са участвали в „Коалиция за България\" през 2014 г., да са излезли от коалицията трябва да си погледнат договора, където е записано, че дори и да излязат от коалицията или да прекратят дейността си в правния мир, докато има поне 2 партии в нея, коалицията продължава да съществува\", заяви Аглика Виденова.", "date": "2019.04.09", "title": "Аглика Виденова, БСП: Марката „Коалиция за България“ е на БСП"}
{"url": "http://www.focus-news.net/news/2019/04/09/2644444/dobrich-obshtina-kavarna-organizira-velikdenski-turnir-po-futbol.html", "text": "В навечерието на най-светлият християнски празник Великден, любителите на футболната игра ще имат възможността да станат свидетели на турнир по футбол. Това съобщиха от пресцентъра на  Община Каварна . Мероприятието, което се организира от Общината, ще се проведе от 19 април, а мястото на провеждане ще бъде помощното игрище с изкуствена настилка на стадион „Калиакра” в Каварна. В турнира ще имат възможност да премерят сили всички желаещи, като няма възрастово ограничение. Всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар. Организаторите са предвидили за победителите купи, статуетки и грамоти, както и награден фонд за призовите места, съответно 200 лв. за първо място, 100 лв. за второ място и 50 лв. за трето място. Участието в турнира е безплатно за всички отбори.  \r\nТехническата конференция ще се проведе на 18 април от 18.00 часа на помощното игрище, на което ще се изтегли жребия и ще се определи часа на срещите. За допълнителна информация и въпроси гражданите могат да се обръщат на тел. 0893331844, 0886826616", "date": "2019.04.09", "title": "Добрич: Община Каварна организира великденски турнир по футбол"}
{"url": "http://www.focus-news.net/news/2019/04/09/2644445/ministerstvoto-na-obrazovanieto-i-naukata-organizira-forum-za-mladi-ucheni-science-eyes-open-wide.html", "text": "На 10 април от 9.00 часа в София Тех Парк ще се проведе Форум за млади учени - Science Eyes Open Wide, организиран от Министерството на образованието и науката. Това съобщиха от пресцентъра на  Министерството . Събитието цели да предостави на младите изследователи платформа за споделяне на опит, както и да им даде възможност за придобиване на знания в областта на научното публикуване.", "date": "2019.04.09", "title": "Министерството на образованието и науката организира Форум за млади учени - Science Eyes Open Wide"}
{"url": "http://www.focus-news.net/news/2019/04/09/2644442/dobrich-izlozhbata-na-detski-risunki-s-ochite-si-vidyah-bedata-shte-bade-predstavena-v-obshtinski-mladezhki-tsentar-zahari-stoyanov.html", "text": "На 11 април от 10.00 часа в Общински младежки център „Захари Стоянов“ ще бъде открита изложба на детски рисунки от общински кръг на Международен конкурс за детска рисунка „С очите си видях  бедата“. Това съобщиха от пресцентъра на  Община Добрич . 208 деца от  десет детски градини, седем училища и едно ателие изявиха желание за участие в конкурса. Талант и познания демонстрираха децата чрез своите творби. Класирани и отличени са 34 от тях. Предвидени са грамоти и награди, осигурени от Община град Добрич за най-успешно представилите се деца и ученици.", "date": "2019.04.09", "title": "Добрич: Изложбата на детски рисунки „С очите си видях бедата“ ще бъде представена в Общински младежки център „Захари Стоянов“"}
{"url": "http://www.focus-news.net/news/2019/04/09/2644443/varna-apelativniyat-sad-potvardi-aresta-na-obvinyaem-prodaval-narkotitsi-ot-doma-v-koyto-otglezhda-chetirite-si-detsa.html", "text": "За трети път от началото на 2019 Варненският апелативен съд потвърди задържането под стража спрямо Али А., разследван за наркоразпространение. Това съобщиха от пресцентъра на  Съда . Въззивната апелативна инстанция потвърди като правилно и законосъобразно определение на Окръжен съд – Варна от миналата седмица, с което е била оставена без уважение жалбата на Али за изменение в по-лека на определената му процесуална мярка за принуда. \r\nАли е в ареста от 6 месеца. Привлечен е като обвиняем в началото на м. ноември м.г., след като е било установено, че държал, за да разпространява значително количество наркотични вещества – 320гр. марихуана и 1.95 гр. амфетаминопроизводни. \r\nЗа трети пореден път Али се опитва да излезе от ареста и за пореден път съдът не намира основания, с които да промени мярката му за неотклонение. Няма спор, че събраните в хода на разследването материали обосновават предположението, че обвиняемият е съпричастен към престъплението, което е с висока степен на обществена опасност и е тежко, умишлено по смисъла закона. Апелативният съд споделя за пореден път  първоначалния си извод, че е реална опасността Али да извърши престъпление. Той е продавал дрогата продължително време от дома си в с.Каменар, в който отглеждал 4-те си деца. Припомняме, че повече от 15 са били сигналите затова, че продава дрога в това число и на непълнолетни. Прокуратурата днес припомни и обстоятелството, че безработният мъж нямал други източници на доходи освен тези, от продажбата на наркотици. Обвиняемият е криминално проявен, в миналото е бил осъждан и въпреки, че е реабилитиран по право съдът намира, че е налице опасност мъжът да извърши престъпление или да се укрие.   \r\nОпределението на Варненския апелативен съд, с което се потвърждава най-тежката мярка за процесуална принуда взета спрямо Али А., разследван за притежание на голямо количество марихуана и амфетамини, предназначени за разпространение не подлежи на обжалване.", "date": "2019.04.09", "title": "Варна: Апелативният съд потвърди ареста на обвиняем, продавал наркотици от дома, в който отглежда четирите си деца"}
{"url": "http://www.focus-news.net/news/2019/04/09/2644446/politika-sarbiya-obyaviha-sazdavaneto-na-voyvodinski-front-koyto-shte-iska-palna-avtonomiya-na-srabskata-oblast.html", "text": "Политици, които искат „пълна автономия“ на сръбската автономна област Войводина, обявиха, че основават „Войводински фронт“. Зад идеята стоят „Лигата на социалдемократите от Войводина“ (ЛСДВ) и „Войводинската партия“ (ВП), чиито лидери Ненад Чанак и Александър Оджич неотдавна сключиха споразумение за сътрудничество. Те изхождат от факта, че конституционното положение на Войводина в състава на Сърбия, дефинирано с Основния закон от 2006-а година, е неприемливо, пише  белградският ежедневник „Политика“  в материал, представен без редакторска намеса. \r\nВ миналото „Войводинският фронт“ е съществувал в Кралство Югославия. Недоволни от икономическото и политическото положение на областта, група политици от различни партии искаха промяна в държавния ред. \r\n„През юли 1935 г. е приета платформа за функционирането на Войводинския фронт. Тя се основава на речта на д-р Жарко Якшич, син на Джура Яксич, където се посочва, че \"Войводина решително иска да е в тази страна, но също така, решително отхвърля положението си в тази страна“, каза историкът от Нови Сад д-р Милош Савин за \"Политика\". \r\nДвижението е обвинено в сепаратизъм и прохърватска ориентация и се разпада преди началото на Втората световна война. И през последното десетилетие временно са обявявани обединения в „автономистки“ блок или фронт. Когато през 2012 г. провинциалните юрисдикции попаднаха в Конституционния съд на Сърбия, този вид събиране бе насърчено от Либералдемократическата партия. \r\nОсноваването на „Войводинския фронт“ се очаква през следващите шест месеца, а първият ход за това е споразумението между ЛСДВ и ВП, заяви пред „Политика“ Боян Костреш, заместник-председател на Лигата. \r\n„Идеята е да се поканят двете местни партии на Войводина, както и други формации, и да си сътрудничат, преди всичко на ниво национални общности, а по-късно и в неправителствения сектор и с видни личности. Това не е предизборна коалиция, а по-широка платформа за сътрудничество, която трябва да отговори не само на въпроса за Войводина, но и за Сърбия като децентрализирана и регионализирана държава. Сигурно е, че въпросът за Косово е на дневен ред и че Сърбия ще промени Конституцията и ще реши вътрешните въпроси. Нашата идея е да бъдем организирани по различен начин. Белград има всички правомощия да бъде провинция, а Ниш и Крагуевац центрове на региони. Съществува и въпросът за Санджак, който ще бъде обсъден. Войводина трябва да има законодателна, изпълнителна и съдебна власт, собственост и доходи, гарантирани от конституцията“, обясни Костреш. \r\nТе отдавна са открили картите си, като защитници на автономията и на Република Войводина. В сръбската общественост те са критикувани за сепаратизъм, а Оджич казва, че вече е обърнал внимание на това и че „всички ние сме сепаратисти, които споменават В от Войводина“. От Милошевич до Вучич, каза той, почти всичко е същото, а онези, които днес, казва той, са истинска опозиция, имат в програмите си премахване на автономията на Войводина. \r\nОт „Сръбската прогресивна партия“ (СПП) на президента Александър Вучич заявиха, че вече са показали как могат да се грижат за интересите на гражданите, живеещи във Войводина – чрез откриване на нови фабрики и чрез изграждане на медицински институции и болници, както и закупуване на ново оборудване... \r\n„А тези, които искат да направят от Войводина професия, за 16 години на власт не са направили и една шеста от онова, което ние направихме за три години. Гражданите ще се произнесат на следващите избори, било във Войводина, или всяка друга част на Сърбия“, добави заместник-председателят на СПП Миленко Йованов пред „Политика“. \r\nАнализаторите смятат, че този \"фронт\" води \"битка\" за гражданската опция. „Откритият  „Войводински фронт“ е интересен съюз, чиято цел е именно да затвори или поне да ограничи пространството за изработване на нова, ясна, гражданска и демократична алтернатива на Войводина“, каза за \"Политика\" историкът на изкуството и писателят Нови Небойша Миленкович. \r\nАлександър Оджич смята, че споразумението за ЛСДВ и ВП е логичен ход, тъй като страните са постигнали програмно съгласие, въпреки че работят самостоятелно в продължение на десетилетие. Той напусна Лигата през 2008 година, но твърди, че няма нито конфликт, нито грозни думи, а разногласия относно начина на работа. Като описва настоящите впечатления, той казва: \"Като че работихме заедно вчера“. Не е съгласен, че ЛСДВ е на власт в Нови Сад със СПП, но смята, че \"не трябва да бъде пречка\" за плановете на ВП и ЛСДВ в бъдеще. Различията между двете партии са само в „нюанси“: независимо дали Войводина трябва да бъде република или автономия. Застъпник за обединение е и НПО „Войводин клуб“, но в момента той още не е във фронта. Твърди се, че когато Лигата напусне правителството в Нови Сад, и той ще се присъедини към обединението. Президентът на Клуба Бранислава Костич отхвърля твърденията, че между тях има недоразумения. \"Това е процес и ние няма да застанем на колене“, заяви тя пред \"Политика\". \r\nМиленкович смята, че с идеята за автономия на региона, каквато знаем от преди, е изразходвана и компрометирана от хора, които досега са се държали като нейни собственици. Той добави, че мисли същото и за политическите актьори и част от гражданския сектор, които са били близо до тях през тези години и десетилетия и по този начин „от идеята за автономия на Войводина остана само черупката, лишена от всякаква същина“. \r\n„Липсва ясната артикулация на политическата идея и причината за последното събиране и създаването на „Войводинския фронт“ – освен ако не става въпрос за политическо оцеляване. А ние знаем, че е точно така“, заяви Миленкович. \r\nПревод и редакция:", "date": "2019.04.09", "title": "„Политика“ (Сърбия): Обявиха създаването на „Войводински фронт“, който ще иска „пълна автономия“ на сръбската област"}
{"url": "http://www.focus-news.net/news/2019/04/09/2644447/pleven-vidni-gost-lektori-shte-uchastvat-v-shestoto-moderno-uchilishte-po-akusherstvo-i-ginekologiya-v-meditsinskiya-universitet-v-grada.html", "text": "За шеста поредна година Асоциацията на студентите по медицина в България (АСМБ) – Плевен има удоволствието да представи „Модерно училище по акушерство и гинекология“. Това съобщиха от пресцентъра на  Медицински университет - Плевен . Събитието тази година ще се проведе в периода 12 –14 април 2019 г. и по традиция протича под патронажа на ректора на Медицински университет – Плевен проф. д-р Славчо Томов. За първи път изданието на студентския форум ще се проведе изцяло на английски език. Целта е да се популяризира форума и да се превърне в международна научно-практическа конференция.  \r\nСпециално участие в събитието ще вземе проф. д-р Майкъл Щарк, който е официален гост-лектор. Проф. Щарк е световно известен и  признат специалист и учен, особено с разработения  от него метод за лапаротомия по Щарк, който се използва в множество реномирани клиники по цял свят. Своите постижения и опит в областта на акушеро-гинекологичната практика той ще сподели със студенти, специализанти, докторанти и специалисти от цялата страна на шестото издание на Модерното училище по акушерство и гинекология.  \r\nВодещи специалисти в областта на акушерството, гинекологията и феталната морфология като чл.-кор. проф. Г. Горчев, проф. д-р С. Томов, проф. д-р А. Щерев, д-р Петя Чавеева, доц. Стратиева, проф. Тимева и други също ще бъдат лектори на научния форум. \r\n Целта на събитието е усвояване на знания и развитие на умения за най-новите и съвременни подходи и методи за ранна диагностика, профилактика и лечение на репродуктивните заболяванията и разнообразните патологични състояния, свързани с тях. Участниците във форума ще имат възможността да придобият нови умения в областта на роботизирана хирургия, да използват нови модерни техники и методи по време на специалния практически модул.", "date": "2019.04.09", "title": "Плевен: Видни гост-лектори ще участват в шестото Модерно училище по акушерство и гинекология в Медицинския университет в града"}
{"url": "http://www.focus-news.net/news/2019/04/09/2644448/dots-sabin-levi-v-dobrich-ima-publika-za-instrument-kato-organa.html", "text": "„Ако някъде има орган, важно е не какъв е органът, а каква е публиката. И в това отношение доколкото разбирам в Добрич има публика за такъв инструмент, има хора, които се интересуват от този вид музика. Добричани имат и своя органистка - Мария Славова, която е позната и която аз съм виждал да свири. Аз съм изключително впечатлен. Това е човек, който се опитва да поддържа органът да гори тук“. Това заяви доц. Сабин Леви, който тази вечер ще представи в Концертна зала „Добрич“ програма от Великденския цикъл „Класика“, организиран от Община град Добрич, предаде кореспондент на  Радио „Фокус” – Варна . Музикантът е за втори път в Добрич. През лятото на миналата година той е посетил града, за да се запознае с инструмента в Органова зала. Приятно впечатлен е от Добрич. „Тук е много хубаво. Всичко ми харесва, освен времето. Естествено бих искал да благодаря на инициаторите на този проект. Доколкото разбирам това е господин кметът и Общината. Инструментът в концертната зала „се държи“, той е от бившето ГДР, изключително добре построен е, без поддръжка, той се държи добре няма някакви особени проблеми, няма някакви особени дефекти. Той до известна степен изглежда, че се поправя сам и се грижи за себе си, въпреки че състоейки се от десетки хиляди движещи се части, той има нужда и от грижи“, посочи доц. Леви. Концертът тази вечер ще започне с пиеса на Франсоа Купрен, което е част от една негова меса. След това музикантът ще изсвири една друга пиеса, от друг френски композитор от времето на Барока, това е от времето на Луи XIV-ти. Композиторът се казва Луи-Никола Клерамбо. В програмата са включени още Триосоната №4 от Бах и четири хорални прелюдии, основани на сефарадски песни, чийто автор е доц. Сабин Леви.Той е активен като концертен органист, клавесинист, композитор, карилонер, преподавател,  автор, съавтор и редактор на академични публикации и книги. Карилонер е  изпълнител, който свири на карилон. Това са камбани, чиито езичета са свързани посредством метални въжета със специална конзола – клавиатура с перманентно захваната  към нея педалиера. Свири се с кутретата на ръцете, свити в хлабав юмрук. Необходима е координация между ръце и крака, както и педална техника, т.е. близка до техниката на органиста. \r\nЖулиета НИКОЛОВА", "date": "2019.04.09", "title": "Доц. Сабин Леви: В Добрич има публика за инструмент като органа"}
{"url": "http://www.focus-news.net/news/2019/04/09/2644451/hristo-smolenov-ekspert-po-antiterorizam-5-miliarda-evro-sa-investirani-v-gratskite-medii-za-da-se-osiguri-blagopriyatna-atmosfera-za-migrantskata-mafiya.html", "text": "5 милиарда евро са инвестирани в гръцките медии, за да се осигури благоприятна за мигрантската мафия атмосфера, включително и медийна. Това каза за  Радио „Фокус“  експертът по антитероризъм Христо Смоленов. Той уточни, че неотдавна в Гърция избухна скандал, 6-ма големи публицисти и журналисти се заеха да разобличат системното проникване на пари, които се стичат в медиите, за да се преглътне факта, че на тяхна територия са направени тези бежански лагери и че оттам тръгва цяла една индустрия за търговия с влияние върху обикновени и объркани хора. Смоленов смята, че някой от българските медии героично отстояват, които отстояват, а други срамежливо се поддават, естествено не така щедро финансирани и все пак финансирани отвън. Експертът по антитероризъм предупреди, че тук е капанът, демокрацията и патриотизмът са близнаци, още от времето на Великата френска революция. Някой се опитва сега да ни накара да разделим, да отчуждим тези две родствени свързани същности да работят в името на демокрацията срещу нацията. Той каза още, че това е много гнило, навсякъде където е упражнявано като политически ефект е довело до сблъсъци, до деградация на самото наше усещане за демокрация, довело е до объркване на интелигенцията, във връзка с най-основната и функция,  да бъде изразител на собствения си народ и тогава да мисли и за другите. Смоленов допълни, че сега ни е нужда национална консолидирана позиция. И затова и президентът, и премиерът, и медиите, и аудиториите трябва да намерят общ език. Има шанс красивата ни страна да стане това, което красивата страна Ливан вече е, потопена от миграция. Проблемът с Ливан трябва да ни е обеца на ухото.  \r\nЕлеонора ЧОЛАКОВА", "date": "2019.04.09", "title": "Христо Смоленов, експерт по антитероризъм: 5 милиарда евро са инвестирани в гръцките медии, за да се осигури благоприятна атмосфера за мигрантската мафия"}
{"url": "http://www.focus-news.net/news/2019/04/09/2644449/varna-apelativniyat-sad-uvazhi-protesta-na-okrazhnata-prokuratura-sreshtu-domashen-arest-na-podsadim-za-opit-za-ubiystvo.html", "text": "Апелативният съд уважи протеста на Окръжната прокуратура във Варна срещу изменената от Варненския окръжен съд мярка за неотклонение от задържане под стража в домашен арест за подсъдимия за опита за убийство на охранителя от дискотека „Гетсби“ Армен А. – 17-годишния Кристиян Т. Това е станало с определение на Апелативния съд във Варна на 4 април тази година, който е отменил съдебния акт на първата инстанция и е потвърдил ареста на десетокласника. Това съобщиха от  Апелативната прокуратура-Варна . \r\nСпоред Апелативния съд протестът на прокуратурата е основателен, тъй като не е налице промяна на съществуващите обстоятелства, които да обуславят промяната на взетата вече мярка за неотклонение на подсъдимия ученик. Здравословното му състояние също не налага лечение извън местата за лишаване от свобода. Въззивната инстанция мотивира отмяната на определението на Варненския окръжен съд със степента на обществена опасност на престъплението, данните за личността на дееца, както и че тя има за цел да му попречи да се укрие, да извърши престъпление или да осуети наказателно преследване. Срещу подсъдимия за опита за убийството на охранителя Армен А. Кристиян, извършен в съучастие с Галин М., се водят и други дела.    \r\nДесетокласникът Кристиян Т. и съучастникът му Галин М.  бяха предадени на съд с обвинителен акт на Окръжната прокуратура във Варна за опита за убийството на охранителя, извършен на 28 януари 2018 г. Пострадалият Армен А. оцеля по чудо и само благодарение на компетентната намеса и усилия на лекарите. Следващото съдебно заседание срещу двамата подсъдими е насрочено за 19 април във Варненския окръжен съд.", "date": "2019.04.09", "title": "Варна: Апелативният съд уважи протеста на Окръжната прокуратура срещу домашен арест на подсъдим за опит за убийство"}
{"url": "http://www.focus-news.net/news/2019/04/09/2644450/gazeta-express-kosovo-prishtina-naznachi-mestni-izbori-v-severno-kosovo-na-19-may.html", "text": "Президентът на Косово Хашим Тачи назначи извънредни местни избори в четирите населявани от сърби северни общини на страната, след като бившите градоначалници си подадоха оставките през ноември 2018-а година в протест срещу решението на правителството в Прищина да въведе 100-процентови мита върху вноса от Сърбия и Босна и Херцеговина, пише  прищинският ежедневник Gazeta Express . \r\nОт пресофиса на държавния глава потвърдиха новината чрез съобщение до медиите, в което се казва: „Президентът на Република Косово Хашим Тачи, в съответствие с конституционните и законовите си правомощия и вземайки предвид писмото на Министерството на местната администрация, следвайки препоръките от Централната изборна комисия (ЦИК), днес взе решение за насрочване и обявяване на датата на предсрочни местни избори в общините: Северна Митровица, Зубин Поток, Лепосавич и Звечан“. \r\nИзборите за градоначалници и общински съветници в четирите косовски общини ще се проведат на 19 май 2019 година. \r\nПревод и редакция:", "date": "2019.04.09", "title": "Gazeta Express (Косово): Прищина назначи местни избори в Северно Косово на 19 май"}
{"url": "http://www.focus-news.net/news/2019/04/09/2644452/burgas-predstoi-spirane-na-dvizhenieto-v-dyasnoto-platno-na-bul-prof-yakim-yakimov-na-14-i-21-april-zaradi-preasfaltirane.html", "text": "Заради предстоящо преасфалтиране на дясното платно на бул. „Проф. Яким Якимов“ то ще бъде затворено за движение от кръговото кръстовище при ВХТИ до кръговото кръстовище при „Пътна полиция\" на 14 април 2019 г. от 08.00 до 19.00 часа и на 21 април 2019 г. от 08.00 часа до 19.00 часа. Това съобщиха от пресцентъра на  Община Бургас .  \r\nБул. „Проф. Яким Якимов“ е част от южния обход на Бургас. Той има важната задача да служи за изнасяне на транзитния поток автомобили извън центъра на града, насочвайки го към новия Пътен възел „Запад“ и цялостно реконструираната ул. „Крайезерна“. Това е най-натовареният пътен маршрут в Бургас и то не само през лятото, тъй като ежегодно по него минават тежкотоварни автомобили. Община Бургас успя да осигури необходимото финансиране и стартира мащабен ремонт на бул. „Проф. Яким Якимов“. Целта е движението по него да стане едновременно по-удобно, по-бързо и по-безопасно. Извършва се подмяна на амортизираното старо с ново асфалтово покритие, изграждат се нови тротоари, бордюри, осветление. Обособява се допълнителна лента за дясно движение от бул. „Проф. Яким Якимов“ към бул. „Стефан Стамболов“. Намерението на Общината е строителните дейности да бъдат изпълнени до началото на юни, когато започва същинският летен сезон с хилядите автомобили, пътуващи към Бургас и морето ежедневно. Община Бургас се извинява за причиненото временно неудобство и призовава шофьорите да бъдат внимателни на пътя.", "date": "2019.04.09", "title": "Бургас: Предстои спиране на движението в дясното платно на бул. „Проф. Яким Якимов“ на 14 и 21 април заради преасфалтиране"}
{"url": "http://www.focus-news.net/news/2019/04/09/2644454/zam-predsedatelyat-na-gerb-tsvetan-tsvetanov-provede-rabotna-sreshta-s-poslanika-na-belgiya-v-balgariya-n-pr-fransoa-bontan.html", "text": "Зам.-председателят на ГЕРБ Цветан Цветанов проведе работна среща с посланика на Белгия в България Н. Пр. Франсоа Бонтан. Това съобщиха от пресцентъра на  ПП ГЕРБ . Двамата обсъдиха тенденциите в политическия дебат в навечерието на европейските избори, като подчертаха необходимостта от повече фокус върху съдържанието на европейските политики, ползите от членството в ЕС, както и възможностите за развитие и просперитет, които Съюзът предоставя на своите членки. Цветанов и Бонтан се обединиха около мнението, че популисткият дискурс, заиграващ се с фалшиви новини и експлоатиращ страховете на хората, може само да навреди не само на демокрациите в Съюза, но и на разгръщането на икономическия потенциал на държави като България.  \r\n„Страната ни има устойчив икономически профил със стабилни нива на повишаващ се икономически растеж, а европейската солидарност играе важна роля както в изграждането на капацитета за гарантиране на външната ни граница, така и в изграждането на инфраструктура за привличане на инвестиции“, отбеляза Цветанов. Бонтан от своя страна подчерта, че се наблюдава тенденция за разширяване на инвестициите на белгийски инвеститори в страната ни.  \r\nДвамата обсъдиха и предизвикателствата и потенциалните заплахите към ЕС. Само една силна и обединена Европа с политици, които съсредоточават усилията си върху реални политики в интерес на европейските граждани, може да се справи с тези предизвикателства и да устои на заплахите, съгласиха се Цветанов и Бонтан.", "date": "2019.04.09", "title": "Зам.-председателят на ГЕРБ Цветан Цветанов проведе работна среща с посланика на Белгия в България Н. Пр. Франсоа Бонтан"}
{"url": "http://www.focus-news.net/news/2019/04/09/2644455/kyustendil-rayonnata-izbiratelna-komisiya-shte-provede-zasedanie.html", "text": "Районната избирателна комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. То е насрочено за 15.00 часа в залата на Община Кюстендил. Това ще бъде третото заседание, след назначаването на комисията. До момента са взети решения за определяне на работна група по жалби и сигнали, за начин за заместване в Районна избирателна комисия в Десети район – Кюстендилски и относно приемане на печата на комисията. Решени са и въпросите с обявяване на решенията, материалното обезпечаване и избор на преброител във връзка с реда за отчитане на поименното гласуване. \r\nВенцеслав ИЛЧЕВ", "date": "2019.04.09", "title": "Кюстендил: Районната избирателна комисия ще проведе заседание"}
{"url": "http://www.focus-news.net/news/2019/04/09/2644456/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Депутатите са приели историческо законодателство, за да забавят член 50, принуждавайки правителството да определи своя график за продължителността на забавянето на Брекзит, пише британският в.  The Guardian . \r\nПри извънредни обстоятелства законопроектът, изготвен от лейбъристите Ивет Купър и консерватора Оливър Летуин, премина през последните си етапи в Камарата на лордовете и беше одобрен от Общините. \r\nБързото приемане на законопроекта стана възможно благодарение на успеха на безпрецедентното изменение, което позволи на депутатите да се възползват от контрола над работата на  парламента в определени дни, което означава, че правителството не може да блокира неговия напредък. \r\nЗаконът за оттегляне от ЕС (№ 5) получи кралско съгласие, принуждавайки премиера да удължи действието на член 50 и да обясни продължителността на удължаването на срока в парламента във вторник. \r\nАндреа Лийдсъм, заяви, че правителството няма да блокира напредъка на законопроекта, след като е бил приет от лордовете, но тя го нарече „огромна кучешка вечеря“ и критикува колко малко време за дебат имаше законопроектът. \r\nМей вече е обещала да поиска удължаване до 30 юни, но правителството се противопостави на законодателството, като се страхува, че прецедентът, който той ще установи депутати от задните банки да бъдат в състояние да приемат законопроекти. \r\nСъгласно условията на новия закон, правителството трябва да представи предложение за съгласие за продължителността на удължаването, което премиерът ще търси от ЕС. \r\nМей ще се срещне с лидерите на ЕС на спешна среща на високо равнище в Брюксел в сряда вечерта, за да направи искането, което може да бъде отхвърлено в полза на по-дълго и по-гъвкаво удължаване, което ще изисква от Великобритания да участва в изборите за Европейски парламент. \r\n***  На 14 април ООН планира да проведе конференция за национално примирие в Либия. Сега новата гражданска война между противоборстващите групи в северноафриканската страна може да разруши тези планове. Вместо да води преговори за стабилизация на страната и разделяне на властта, сега специалният представител на световната организация за Либия Гасан Саламе трябва да се опита да предотврати нова ескалация на бойните действия, които в скоро време могат да достигнат до столицата Триполи, пише  германският национален ежедневник Süddeutsche Zeitung  в материал, представен без редакторска намеса. \r\nЕвропа трябва да бъде по-заинтересована от всички в стабилизацията на ситуацията. Либия, както и по-рано, е основна транзитна страна за мигрантите по пътя им от Африка към Европа. В лагерите царят нечовешки условия – мъченията и насилието тук са ежедневие. Понастоящем в значителна част от Либия се е установила анархия и нелегалните контрабандисти могат да се занимават със своя доходен бизнес. \r\nСлед парламентарните избори през 2014 година, страната остава разцепена. Изтокът, с център Бенгази, е контролиран от пълководеца Халифа Хафтар заедно с неговите формирования. В Триполи се е разположило признатото на международно ниво Правителство на националното съгласие начело с премиера Файез Сарадж, който след идването си на власт през март 2016 година така и не успя да вземе контрола над страната в свои ръце. Правителството удържа своите позиции в столицата само благодарение на подкрепата на някои военизирани формирования (бандите на демократите – бел. прев.). Големи територии в западната част на страната всъщност са под контрола на местни групировки. \r\nЕвропа направи грешка, като остави Либия сама на себе си след свалянето на диктатора Муамар Кадафи с подкрепата на НАТО през 2011 година. Страната потъна в хаос не през 2011 или 2012 година, а през 2014-а. В последно време се наблюдава жестока конкуренция между бившите колониални държави Италия и Франция за посредническата роля. Освен това, съперничещите си регионални държави без противодействие от страна на Запада водят война с чужди ръце в Либия. По всичко личи, че Хафтар има подкрепата на Египет и ОАЕ, и в по-малко открита форма – от Русия, както и Франция. Турция и Катар подкрепят другата страна и по-конкретно ислямистките групировки от Мисрата. Целенасочените санкции могат да лишат насилието от привлекателност \r\nЗасега ЕС и СС на ООН наблюдаваха мълчаливо как Хафтар чрез военни методи овладя южната част на страната и важни нефтени находища. Ако в момента САЩ, заедно с Франция, Великобритания, Италия и ОАЕ, в съвместно изявление заплашат да поискат отговорност от тези, които разпалват гражданската война, веднага след това трябва да последват действия. \r\nЛибия, за разлика от редица кризисни държави в Близкия Изток, има достатъчно количество ресурси, за да обезпечи собственото си население. Конфликтите там не се водят по конфесионалните разделителни линии. В по-голяма степен става въпрос за това, кой ще контролира богатствата на страната и преди всичко нефта. Хафтар и другите лидери на военни формирования, включително на страната на правителството, независимо от своята непрекъсваща претенциозна риторика, се ориентират в по-малка степен на идеология и в по-голяма – на икономически интереси. \r\nТова е отправна точка. Може и с помощта на целенасочените санкции да е невъзможно да бъде разрешен конфликта, но разходите на военачалниците ще нараснат и насилието ще загуби своята привлекателност. Вместо негласно да подкрепят едната или другата страна в Либия, всички чуждестранни държави трябва да приложат усилия, за да закарат страните на масата за преговори. И ако по друг начин не се получи, европейците трябва да са готови да изпратят миротворчески сили в Либия заедно с арабските страни. \r\n***  Европейският съюз е обединен и призовава за деескалиране на насилието в Либия, заяви върховният представител на Съюза по външните работи и политиката на сигурност Федерика Могерини, цитирана от  европейската редакция на Politico . \r\nПървият дипломат на Брюксел, в изказване след края на срещата на външните министри на страните-членки, заяви: „Виждам единство сред държавите-членки... на първо място призоваваме всички страни и регионални играчи да приложат пълно и незабавно хуманитарно примирие, както поиска ООН и, второ, да избягват нова военна ескалация... и да се върнат обратно на масата за преговори“. \r\nЗа Politico северноафриканската страна изглежда на ръба на гражданска война, след като „генерал Халифа Хафтар, лидерът на подкрепеното от Египет правителство в източния град Тобрук, започна офанзива срещу Триполи, където заседава международно признатото правителство на Файез Сарадж“, както пише изданието. \r\nВестникът пише още, че „страната е разделена между две столици след оглавяваната от Франция интервенция на НАТО през 2011 година, в резултат от която бе свален“ и убит без съд и присъда дългогодишният й лидер Муамар Кадафи. „Политико“ констатира още, че и двете страни имат подкрепата на регионални играчи, като зад Сарадж са Катар и Турция, докато Хафтар получава помощ от „Саудитска Арабия, ОАЕ и Египет“. \r\nИзданието отбелязва, че „европейската подкрепа е по-трудна за разбиране“. \r\nБрюксел официално подкрепя правителството в Триполи. Но либийският премиер е протестирал пред френския посланик в града Беатрис дю Хелен относно предполагаемата подкрепа на париж за Хафтар, отбелязва медията, като посочва още, че бившата колониална сила в Либия – Италия, в миналото се е оплаквала от подкрепата на Франция за Хафтар. \r\nФранция обаче беше сред страните, които призоваха всички партии да потърсят сдържаност по време на срещата на външните министри на Г-7 в петък. В събота италианският външен министър Енцо Моаверо каза, че по време на преговорите на Г-7 Рим и Париж са се съгласили напълно. \r\nВсе пак висш дипломат на срещата на външните министри в Люксембург не беше убеден. \"Някой на масата би искал да види Хафтар, който да доминира и да донесе някаква стабилност\", каза той. Представител на ЕС заяви: „В този момент не разбирам чия страна взима Париж“. \r\nСред министрите има сериозни опасения за либийската ситуация. \"Знам, че в тази област има противоположни интереси, но фрагментацията на Либия също ще бъде заплаха за сигурността на Европа ... аз съм загрижена за това\", каза Тимо Сойни, Финландия. \r\nЕдно от опасенията на ЕС е, че кризата в Либия може да доведе до нова вълна от мигранти, която, няколко седмици преди европейските избори, може да повлияе на гласуването. \r\nВсе пак в Брюксел не са силно разтревожени, отбелязва „Политико“: „Не очаквам Хафтар да надделее, той не разполага с такива възможности, но дори и да го направи, ще иска да покаже стабилност, освен ако не пусне определен мигранти да тръгнат, само, за да изнудва Рим“. \r\n***  Министрите на отбраната на Унгария и Хърватия обсъдиха възможностите за разширяване на сътрудничеството в сферата на отбраната в Будапеща в понеделник, пише  електронното издание Hungary Today . \r\nТибор Бенко и Дамир Кръстевич подписаха междуправителствени споразумения за контрол на въздушното пространство и формиране на Централноевропейска многонационална дивизия. \r\nДвамата министри приветстваха двустранното военно сътрудничество и подчертаха своята обща отговорност „за сигурността на европейските народи“. \r\nБенко заяви, че и двете страни са членки на НАТО и подписаните споразумения ще способстват интензифицирането на способностите за въздушна отбрана на Алианса. \r\nКръстевич, от своя страна, заяви, че договорът за съвместен въздушен контрол ще даде възможност на двете страни да защитават въздушното пространство една на друга без допълнително дипломатическо позволение от правителствата. \r\nДвете министерства също така координираха планирани международни учения, които ще се състоят в Унгария от 25 април до 10 юни.", "date": "2019.04.09", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/04/09/2644458/plovdiv-svlachishta-i-padnali-kamani-ima-po-patya-asenovgrad-smolyan-zaradi-obilniya-dazhd.html", "text": "Свлачища и паднали камъни има по пътя Асеновград - Смолян заради обилния дъжд, съобщи за  Радио „Фокус” - Пловдив  дежурният в Областно пътно управление. Паднали камъни има още по пътя Кричим - Девин и при Кърнаре в посока Троян. По думите на дежурния сигналите за това са започнали да идват от сутринта и продължават. В момента екипи на Пътно управление - Пловдив почистват тези пътища и движението засега не е спряно. Но обстановката е лоша, затова пътуващите трябва да бъдат много внимателни. \r\nВ Пловдив пътните настилки също са мокри, но дъждът не е силен. \r\nЦветана ТОНЧЕВА", "date": "2019.04.09", "title": "Пловдив: Свлачища и паднали камъни има по пътя Асеновград - Смолян заради обилния дъжд"}
{"url": "http://www.focus-news.net/news/2019/04/09/2644460/kardzhali-tovaren-avtomobil-e-prevozval-nezakonno-edar-rogat-dobitak.html", "text": "Товарен автомобил е превозвал незаконно едър рогат добитък. Това съобщиха от  ОДМВР - Кърджали . Незаконният превоз на животни е установен в хода на специализира операция за опазване на обществения ред и противодействие на престъпността в малките и отдалечени населени места вчера на територията на РУ - Кърджали. Около 20.30 часа снощи в областния град полицаи спрели за проверка товарен „Мерцедес“, който превозвал едър рогат добитък. Водачът не представил необходимите документи. Служител на Областната дирекция по безопасност на храните съставил акт по Закона за ветеринарно-медицинската дейност.", "date": "2019.04.09", "title": "Кърджали: Товарен автомобил е превозвал незаконно едър рогат добитък"}
{"url": "http://www.focus-news.net/news/2019/04/09/2644461/blagoevgrad-dvizhenieto-vremenno-se-osashtestvyava-v-edna-lenta-po-pat-i-1-simitli-kresna-pri-km-394-sled-selo-oshtava-v-posoka-kresna-poradi-patnotransportno-proizshestvie.html", "text": "Движението временно се осъществява в една лента по път I-1 Симитли – Кресна при км 394 след отклонението за село Ощава в посока Кресна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . \r\nШофьорите е необходимо да се движат с повишено внимание и съобразена скорост, като следват указанията на „Пътна полиция“.", "date": "2019.04.09", "title": "Благоевград: Движението временно се осъществява в една лента по път I-1 Симитли – Кресна при км 394 след село Ощава в посока Кресна поради пътнотранспортно произшествие"}
{"url": "http://www.focus-news.net/news/2019/04/09/2644462/ministar-krasimir-valchev-shte-poseti-lovech-i-troyan.html", "text": "Министърът на образованието и науката Красимир Вълчев ще посети Троян и Ловеч. Това съобщиха от пресцентъра на  Министерството . В рамките на програмата си министър Вълчев ще проведе работна среща с експертите на РУО - Ловеч, ще посети Профилираната езикова гимназия „Екзарх Йосиф I“, както и Професионалната гимназия по механоелектротехника в град Троян.  \r\nВ 16.30 часа министър Вълчев ще участва в Гражданския диалог „Европа в нашия дом“.", "date": "2019.04.09", "title": "Министър Красимир Вълчев ще посети Ловеч и Троян"}
{"url": "http://www.focus-news.net/news/2019/04/09/2644441/plovdiv-protestirashtite-za-zapazvane-na-parka-v-kvartal-karshiyaka-shte-se-sreshtnat-s-ombudsmana-maya-manolova.html", "text": "Протестиращите за запазване на парка в квартал „Кършияка” ще се срещнат с омбудсмана на Републиката Мая Манолова. Това съобщи за  Радио „Фокус” - Пловдив  председателят на Инициативния комитет Асен Костов. Той се е свързал с нея и е поискал среща във връзка с неизяснения статут на зелената площ зад Санкт Петербург и различната документи, която сега съществува. Манолова е заявила, че ще ги приеме по спешност още в четвъртък, въпреки натоварения си график. \r\nВчера представители на Инициативния комитет посетиха отново Министерството на регионалното развитие и благоустройства и след преглед на кадастъра е било установено, че в досието за терена липсват обществената тоалетна от 50 - 60 кв. м, която всички виждат, че е там, както и двата бункера, откъм улица „Полковник Дрангов”, които също реално съществуват. Това дава повод за съмнения, че обектите са били умишлено заличени. С каква цел и кой го е направил трябва да установят правозащитните институции, а право на гражданското общество е да го изисква от тях и точно за това настояват протестиращите от „Кършияка”. \r\nЕкспертите от Министерството на регионалното развитие и благоустройство са заявили, че тоалетната, макар и неработеща от години, ще бъде нанесена служебно в кадастъра, както и бункерите, документи за които трябва да съществуват в Министерството на отбраната. Така общината се оказва съсобственик на мястото, закупено от частника Байрак Солак и на практика строителството върху терена може да бъде оспорено от нея. \r\nОчаква се да стане ясно, че държавата също има собственост там – бункерите. Защото, всеизвестен исторически факт е, че именно този парк е мястото, където са били първите казарми на 9-и пехотен Пловдивски полк. Затова свидетелстват архивните документи. Казармите са се простирали на мястото на парка, сегашния хотел, и някои от новите жилищни кооперации. Бункерите също са част именно от този терен. Днес за това свидетелстват и имената на улиците, които ограждат парка – „Гюро Михайлов”, „Полковник Сава Муткуров”, „Полковник Борис Дрангов”, а малко по-надолу, в градинката до хотела и паметникът на загиналия легендарен командир на 9-и пехотен полк полковник Борис Дрангов, открит през 2007 г.. Това е и достатъчен повод жителите на квартала, някои от които са горди потомци на загинали войници и офицери от полка, да пазят ревностно последното парче земя, което носи историята на славния полк и на тези наши смели деди, които дадоха своя живот през войните за обединение на българския народ. „Това е история, която трябва да остане и за техните потомци и не бива да бъде заравяна под бетона на бъдещи строежи”, смятат протестиращите граждани. \r\nВ четвъртък протестиращите отново ще присъстват на сесията на Общинския съвет, за да чуят какви са решенията за техния парк, а след това, от 10 часа Инициативният комитет ще даде пресконференция, на която ще обяви решението си дали ще блокират булеварди на 12 април. „Нашата цел е да си върнем парка, а не да създаваме безредици. Затова се опитваме да го направим по всички законови начини“, каза Асен Костов. \r\nГражданското общество се надигна преди повече от месец, когато поголовно бяха изсечени 64 здрави дървета в парка, бяха изкъртени и пейки, с явното намерение на собственика Байрам Солак от село Мулдава да започне да го застроява. Той, обаче не е очаквал, че ще срещне твърдата съпротива на жителите на квартала. Хората засадиха нови дръвчета в парка и всеки ден стоят на пост, за да не позволят нова сеч. \r\nЦветана ТОНЧЕВА", "date": "2019.04.09", "title": "Пловдив: Протестиращите за запазване на парка в квартал „Кършияка” ще се срещнат с омбудсмана Мая Манолова"}
{"url": "http://www.focus-news.net/news/2019/04/09/2644453/ministar-neno-dimov-promenite-v-zakona-za-biologichnoto-raznoobrazie-sa-svarzani-s-mrezhata-natura.html", "text": "Промените в Закона за биологичното разнообразие са свързани с мрежата „Натура“. Това каза министърът на околната среда и водите Нено Димов по време на представянето на Закона за биологичното разнообразие, предаде репортер на  Агенция „Фокус“.  „Това е един изключително чувствителен проблем за различни заинтересовани групи от обществото. На практика този законопроект отне повече от три години да бъде изготвен и съгласуван. От встъпването ми в длъжност досега направихме повече от 10 широки обществени срещи с различни заинтересовани страни, които имат отношение към закона. Тук говорим за местната власт, за собствениците на земи, за бизнеса, браншовите, синдикалните и неправителствените организации.  Направихме и много срещи по конкретни казуси със заинтересовани страни, последната, която беше с представителите на научните общности, които през цялото време са взимали участие в тези среща“, каза министърът. По думите му целта е да се намери баланс между интересите. „Няколко акцента, които ще се спра за този законопроект, които считам, че са важни. На първо място това е, че се въвеждат задължителни изисквания за разработването на териториални планове за зоната „Натура“. Те сега ще бъдат задължителни. Философията на тези планове е да се дават приоритет на активните мерки пред забраните. С това отговаряме на една от критиките на ЕС, че само чрез забрани не може да бъде постигнато добро състояние на различните хабитати и местообитания“, каза министър Нено Димов. По думите му са положени много усилия активните мерки да могат да дават ясен баланс между различните заинтересовани страни. \r\nДеница КИТАНОВА", "date": "2019.04.09", "title": "Министър Нено Димов: Промените в Закона за биологичното разнообразие са свързани с мрежата „Натура“"}
{"url": "http://www.focus-news.net/news/2019/04/09/2644465/veliko-tarnovo-politsiyata-razsledva-nezakonna-sech-na-204-nemarkirani-darveta-v-zemlishteto-na-selo-pushevo.html", "text": "Служители на Районното управление във Велико Търново разследват незаконна сеч на 204 немаркирани дървета. Това съобщиха от  Областна дирекция на МВР – Велико Търново . Престъплението е извършено в частна горска територията в землището на село Пушево. По случая е образувано досъдебно производство.", "date": "2019.04.09", "title": "Велико Търново: Полицията разследва незаконна сеч на 204 немаркирани дървета в землището на село Пушево"}
{"url": "http://www.focus-news.net/news/2019/04/09/2644457/ministar-neno-dimov-v-zakona-za-biologichnoto-raznoobrazie-sme-zalozhili-detsentralizatsiya-pri-vzimaneto-na-resheniya-za-natura.html", "text": "В Закона за биологичното разнообразие сме заложили децентрализация при взимането на решения за „Натура“. Това каза министърът на околната среда и водите Нено Димов по време на представянето на Закона за биологичното разнообразие, предаде репортер на  Агенция „Фокус“.  Според него местните общности трябва да имат водещата роля при взимането на решения. „Извън националните органи се създава водеща роля на регионални органи на управление, в които участват местните власти, собствениците на земи в района, регистрираните в района НПО. Разбира се, това ще бъде под ръководството на представителите на държавата в частност на РИОСВ. По този начин в рамката, която ще се задава на национално ниво, ще могат да бъдат взимани най-добрите решения, за да бъде намерен балансът между опазването на околната среда и развитието на региона“, коментира министър Димов. По думите му друг акцент в подготвените промени в Закона за биологичното разнообразие е свързан с начина, по който държавата трябва да взима мотивирани и обосновани решения в зоната на „Натура“. „Това трябва да става през първични данни, които да бъдат проверени за своята достоверност“, посочи той и уточни, че това ще се превърне в задължение на държавата. „Държавата трябва да гарантира, че първичните данни ще бъдат проверявани за достоверност“, коментира още Нено Димов. \r\nДеница КИТАНОВА", "date": "2019.04.09", "title": "Министър Нено Димов: В Закона за биологичното разнообразие сме заложили децентрализация при взимането на решения за „Натура“"}
{"url": "http://www.focus-news.net/news/2019/04/09/2644464/rosen-plevneliev-prezident-2012-2017-g-evropeyskite-izbori-shte-trasirat-badeshteto-na-es-i-negovata-globalna-rolya.html", "text": "Тези избори ще трасират бъдещето на ЕС и неговата глобална роля. Това каза президентът на Република България (2012 – 2017г.) Росен Плевнелиев по време на откриването на конференцията на тема „Заплахата от външна намеса за изборите за Европейски парламент 2019“ в Дома на Европа, предаде репортер на  Агенция „Фокус“ . „Темата е повече от актуална. Чакат ни решителни избори. Всички ние си даваме сметка за това. Даваме си сметка, също така, че за съжаление, се нагледахме и примерите са много за изборни манипулации“, заяви Плевнелиев. Той посочи, че манипулациите са се случили както вътре в България, така и в чужбина. „Като държавен глава аз бях свидетел, но те се случват и в глобален аспект. Видяхме какво се случи на последните избори в САЩ, на последните избори за президент във Франция, видяхме какво се случи с кампанията за Брекзит. Видяхме и дори се нагледахме, как данни на депутатите в Бундестага бяха по най-бруталния начин откраднати и използвани за създаването на нови политически проекти. Видяхме много сериозни опити за измама, за нерегламентирана битка, целяща манипулация и подмяна на демократичния вот на хората“, изтъкна той.  \r\nПо думите му битката е за сърцата и за умовете на хората. „Тя се води навсякъде и за съжаление, интересите днес са много по-различни от тези, за които ние си мислехме, че служим, че вярваме. За съжаление, ситуацията днес е много по-различна от тази, която беше преди години“, отбеляза още Плевнелиев. \r\nИрина ИВАНОВА", "date": "2019.04.09", "title": "Росен Плевнелиев, президент (2012-2017 г.): Европейските избори ще трасират бъдещето на ЕС и неговата глобална роля"}
{"url": "http://www.focus-news.net/news/2019/04/09/2644459/krasimir-dimitrov-stolichna-obshtina-avariynite-ekipi-sa-se-otzovali-na-10-signala-obstanovkata-e-spokoyna-blagodarenie-na-prevantivnite-ni-deystviya.html", "text": "В София аварийните екипи са се отзовали на 10 сигнала в следствие на дъжда. Това каза за дневния блок „Добър ден“ на  Радио „Фокус“  Красимир Димитров, директор на дирекция „Аварийна помощ и превенция“ към Столична община за обстановката в София заради валежите, започнали през изминалия ден и жълтия код, обявен от НИМХ. Той уточни, че 7 екипа са започнали постоянни обходи още през нощта – обстановката е спокойна, благодарение на превантивните действия. Няма сигнали за наводнени подлези или ключови общински или болнични сгради, посочи експертът. Ключова за лесното отстраняване на проблемите, както и малкият брой сигнали е превантивната дейност, която извършва Столична община – почистване на дъждоприемните шахти и коритата на водните басейни, обясни Димитров. „Още от вчера от 20.00 часа имаме готовност с екипите – те работиха и през нощта по обходи на възлови кръстовища, критични места и водостоци. За момента имаме едно детско заведение в район „Триадица“, където уличните шахти не поемат дъждовната вода и тя отива към детската градина – имаше сантиметри вода, които вече отводнихме, но екипите на „Софийска вода“, с които работим прекрасно, са на място – те ще отстранят проблема с канализационната мрежа. На ул. Александър С. Пушкин заедно с районната администрация „Витоша“ работим по отстраняването на запушване на част от реката, която излиза на пътното платно – проблемът вече е отстранен. Сега насочваме екипи към 2-3 сигнала за ПТП, които получихме от кв. Горна баня“, поясни експертът. Нивата на реките и язовирите на територията на  Столична община се наблюдават със съдействието на екипи от Столичен инспекторат и дирекция Околна среда, увери Красимир Димитров. Той прогнозира, че се очаква покачване на реките Перловска и Искър. Гражданите трябва да бъдат внимателни в рискови ситуации, призова експертът и уточни, че при завирявания на пътното платно водачите на МПС следва да намалят скоростта, за да се предотвратят катастрофи.  \r\nЕвелина БРАНИМИРОВА", "date": "2019.04.09", "title": "Красимир Димитров, Столична община: Аварийните екипи са се отзовали на 10 сигнала – обстановката е спокойна, благодарение на превантивните ни действия"}
{"url": "http://www.focus-news.net/news/2019/04/09/2644467/veliko-tarnovo-festivalat-folkloren-izvor-e-nagraden-sas-zlatna-kobilitsa-za-razvitieto-i-populyariziraneto-na-folklornoto-izkustvo-u-nas.html", "text": "Фестивалът „Фолклорен извор“ е награден със „Златна кобилица“ за развитието и популяризирането на фолклорното изкуство у нас. Призът се присъжда за 13-ти път от Българската секция на CIOFF – Международния съвет на организаторите на фестивали за фолклор и традиционни изкуства, асоцииран член на ЮНЕСКО. Това каза в предаването „Добре дошли в Свищов“ на  Радио „Фокус“ – Велико Търново  кметът на Свищов и председател на организационния комитет на събитието Генчо Генчев. \r\nНаградата на „Фолклорен извор“ е в категорията за институция с цялостен принос в опазването и съхраняването на нематериалното културно наследство на България. „Тя е изключително важна както за самия мен, така и за целия организационен комитет, за всички доброволци, които осем години и тази година, девета по ред, дават всичко от себе си, в летните месеци, село Царевец да бъде оцветено от палитрата на богатото ни фолклорно наследство“, посочи още Генчев. Той  благодари поименно на най-верните си съмишленици, без които реализацията на събитието би била невъзможна. \r\nИндивидуални грамоти бяха връчени на кмета  Генчев като основател и организатор на фестивала, а за принос в развитието му грамоти получиха Ганчо Ламбев, Росен Маринов и НЧ „Светлина – Царевец 1927“ . \r\nЛуиза ТРАНЧЕВА", "date": "2019.04.09", "title": "Велико Търново: Фестивалът „Фолклорен извор“ е награден със „Златна кобилица“ за развитието и популяризирането на фолклорното изкуство у нас"}
{"url": "http://www.focus-news.net/news/2019/04/09/2644468/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Политици, които искат „пълна автономия“ на сръбската автономна област Войводина, обявиха, че основават „Войводински фронт“. Зад идеята стоят „Лигата на социалдемократите от Войводина“ (ЛСДВ) и „Войводинската партия“ (ВП), чиито лидери Ненад Чанак и Александър Оджич неотдавна сключиха споразумение за сътрудничество. Те изхождат от факта, че конституционното положение на Войводина в състава на Сърбия, дефинирано с Основния закон от 2006-а година, е неприемливо, пише  белградският ежедневник „Политика“  в материал, представен без редакторска намеса. \r\nВ миналото „Войводинският фронт“ е съществувал в Кралство Югославия. Недоволни от икономическото и политическото положение на областта, група политици от различни партии искаха промяна в държавния ред. \r\n„През юли 1935 г. е приета платформа за функционирането на Войводинския фронт. Тя се основава на речта на д-р Жарко Якшич, син на Джура Яксич, където се посочва, че \"Войводина решително иска да е в тази страна, но също така, решително отхвърля положението си в тази страна“, каза историкът от Нови Сад д-р Милош Савин за \"Политика\". \r\nДвижението е обвинено в сепаратизъм и прохърватска ориентация и се разпада преди началото на Втората световна война. И през последното десетилетие временно са обявявани обединения в „автономистки“ блок или фронт. Когато през 2012 г. провинциалните юрисдикции попаднаха в Конституционния съд на Сърбия, този вид събиране бе насърчено от Либералдемократическата партия. \r\nОсноваването на „Войводинския фронт“ се очаква през следващите шест месеца, а първият ход за това е споразумението между ЛСДВ и ВП, заяви пред „Политика“ Боян Костреш, заместник-председател на Лигата. \r\n„Идеята е да се поканят двете местни партии на Войводина, както и други формации, и да си сътрудничат, преди всичко на ниво национални общности, а по-късно и в неправителствения сектор и с видни личности. Това не е предизборна коалиция, а по-широка платформа за сътрудничество, която трябва да отговори не само на въпроса за Войводина, но и за Сърбия като децентрализирана и регионализирана държава. Сигурно е, че въпросът за Косово е на дневен ред и че Сърбия ще промени Конституцията и ще реши вътрешните въпроси. Нашата идея е да бъдем организирани по различен начин. Белград има всички правомощия да бъде провинция, а Ниш и Крагуевац центрове на региони. Съществува и въпросът за Санджак, който ще бъде обсъден. Войводина трябва да има законодателна, изпълнителна и съдебна власт, собственост и доходи, гарантирани от конституцията“, обясни Костреш. \r\nТе отдавна са открили картите си, като защитници на автономията и на Република Войводина. В сръбската общественост те са критикувани за сепаратизъм, а Оджич казва, че вече е обърнал внимание на това и че „всички ние сме сепаратисти, които споменават В от Войводина“. От Милошевич до Вучич, каза той, почти всичко е същото, а онези, които днес, казва той, са истинска опозиция, имат в програмите си премахване на автономията на Войводина. \r\nОт „Сръбската прогресивна партия“ (СПП) на президента Александър Вучич заявиха, че вече са показали как могат да се грижат за интересите на гражданите, живеещи във Войводина – чрез откриване на нови фабрики и чрез изграждане на медицински институции и болници, както и закупуване на ново оборудване... \r\n„А тези, които искат да направят от Войводина професия, за 16 години на власт не са направили и една шеста от онова, което ние направихме за три години. Гражданите ще се произнесат на следващите избори, било във Войводина, или всяка друга част на Сърбия“, добави заместник-председателят на СПП Миленко Йованов пред „Политика“. \r\nАнализаторите смятат, че този \"фронт\" води \"битка\" за гражданската опция. „Откритият  „Войводински фронт“ е интересен съюз, чиято цел е именно да затвори или поне да ограничи пространството за изработване на нова, ясна, гражданска и демократична алтернатива на Войводина“, каза за \"Политика\" историкът на изкуството и писателят Нови Небойша Миленкович. \r\nАлександър Оджич смята, че споразумението за ЛСДВ и ВП е логичен ход, тъй като страните са постигнали програмно съгласие, въпреки че работят самостоятелно в продължение на десетилетие. Той напусна Лигата през 2008 година, но твърди, че няма нито конфликт, нито грозни думи, а разногласия относно начина на работа. Като описва настоящите впечатления, той казва: \"Като че работихме заедно вчера“. Не е съгласен, че ЛСДВ е на власт в Нови Сад със СПП, но смята, че \"не трябва да бъде пречка\" за плановете на ВП и ЛСДВ в бъдеще. Различията между двете партии са само в „нюанси“: независимо дали Войводина трябва да бъде република или автономия. Застъпник за обединение е и НПО „Войводин клуб“, но в момента той още не е във фронта. Твърди се, че когато Лигата напусне правителството в Нови Сад, и той ще се присъедини към обединението. Президентът на Клуба Бранислава Костич отхвърля твърденията, че между тях има недоразумения. \"Това е процес и ние няма да застанем на колене“, заяви тя пред \"Политика\". \r\nМиленкович смята, че с идеята за автономия на региона, каквато знаем от преди, е изразходвана и компрометирана от хора, които досега са се държали като нейни собственици. Той добави, че мисли същото и за политическите актьори и част от гражданския сектор, които са били близо до тях през тези години и десетилетия и по този начин „от идеята за автономия на Войводина остана само черупката, лишена от всякаква същина“. \r\n„Липсва ясната артикулация на политическата идея и причината за последното събиране и създаването на „Войводинския фронт“ – освен ако не става въпрос за политическо оцеляване. А ние знаем, че е точно така“, заяви Миленкович. \r\n***  Президентът на Косово Хашим Тачи назначи извънредни местни избори в четирите населявани от сърби северни общини на страната, след като бившите градоначалници си подадоха оставките през ноември 2018-а година в протест срещу решението на правителството в Прищина да въведе 100-процентови мита върху вноса от Сърбия и Босна и Херцеговина, пише  прищинският ежедневник Gazeta Express . \r\nОт пресофиса на държавния глава потвърдиха новината чрез съобщение до медиите, в което се казва: „Президентът на Република Косово Хашим Тачи, в съответствие с конституционните и законовите си правомощия и вземайки предвид писмото на Министерството на местната администрация, следвайки препоръките от Централната изборна комисия (ЦИК), днес взе решение за насрочване и обявяване на датата на предсрочни местни избори в общините: Северна Митровица, Зубин Поток, Лепосавич и Звечан“. \r\nИзборите за градоначалници и общински съветници в четирите косовски общини ще се проведат на 19 май 2019 година. \r\n***  Икономиката на Кипър понесе тежък удар от изтичането на руски капитал от острова, пише електронното издание на гръцкия  консервативен ежедневник „То Вима“ . \r\nКакто отбелязва изданието, руските олигарси, които са стълб на банковата система на Кипър, изглежда искат да прехвърлят капиталите си в други страни предвид интензифицирането на борбата срещу прането на пари в Европейския съюз. \r\nСпоред Philenews.gr, руските клиенти закриват банковите си сметки в Кипър с изключително високо темпо. \r\nОколо 93 милиона евро са изтеглени само за един месец, а до края на февруари са изтеглени още 143 милиона евро. \r\nВ сравнение с преди една година, има спад в депозитите от 1,34 милиарда евро, а в сравнение с преди две години, руските пари в банковата система на Кипър са по-малко с 2,65 милиарда евро. \r\nСпадът на руските депозити изглежда е свързан с все по-строгите разпоредби, приети като част от борбата на ЕС срещу прането на пари. \r\nДори и след съкращаването или спасяването през 2013 г. на кипърските банки руските депозити останаха на високо ниво. \r\nПо данни на Централната банка на Кипър депозитите в края на 2013 г.  са били 11,7 млрд. евро и са паднали с 4,95 млрд. евро до края на февруари 2019 г. \r\nВ периода между 2015 година и февруари 2019 година руските банкови сметки са намалели с около 5 милиарда евро. \r\n*** Докато премиерът Шарл Мишел е на посещение в Кигали за официалните церемонии по повод 25-ата годишнина от геноцида в Руанда, правосъдната комисия на белгийския федерален парламент прие предложение да се направи незаконно отричането на историческия факт за това клане, както и на едно друго – това в босненската Сребреница, пише електронното издание Sarajevo Times. \r\nКакто припомня изданието, „през юли 1995 година в Босна бе извършен геноцид от сръбските войски, в резултат от който загинаха повече от осем хиляди души, основно мъже и момчета. В същото време до 30 хиляди жени, деца и възрастни хора бяха принудително изселени от територията“. \r\nНовият закон, който министърът на правосъдието Коен Гийнс заяви, че очаква да бъде приет от парламента след Великденската почивка, обаче не се отнася само за тези две събития. Предложението прави престъпление „отричане, минимизиране, оправдаване или одобряване на геноциди, престъпления срещу човечеството или военни престъпления, признати за такива от международен трибунал”, съобщава The Burussels Times.", "date": "2019.04.09", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/09/2644463/kyustendil-spokoyna-e-obstanovkata-na-teritoriyata-na-obshtinata-nyama-podavani-signali-za-intsidenti-zaradi-meteorologichnite-usloviya.html", "text": "Спокойна е обстановката на територията на общината, няма подавани сигнали за инциденти заради метеорологичните условия. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му предупреждението за обилни валежи е изпратено на всички отговорни институции, включително и на кметовете по населени места. Последните са длъжни да следят нивото на водата в реките, деретата и микро язовирите. „Към момента нямаме сигнали. Дъждът не е толкова много, но земята е суха и има възможност да поеме валежите”, каза Ивайло Чалъков. По думите му при възникване на проблем, сигналите се подават към оперативния дежурен в Община Кюстендил, както и към Регионална дирекция „Пожарна безопасност и защита на населението”. \r\nВенцеслав ИЛЧЕВ", "date": "2019.04.09", "title": "Кюстендил: Спокойна е обстановката на територията на общината, няма подавани сигнали за инциденти заради метеорологичните условия"}
{"url": "http://www.focus-news.net/news/2019/04/09/2644466/kmetat-na-sozopol-panayot-reyzi-podava-ostavka.html", "text": "Кметът на Созопол Панайот Рейзи подава оставка. Това съобщиха от пресцентъра на  ПП ГЕРБ . Това свое решение Панайот Рейзи е съобщил в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов. \r\nОсвен от кметския пост, Рейзи подава оставка и като член на ПП ГЕРБ. Това свое решение той аргументира с желанието си да не остават съмнения, че по някакъв начин може да бъде възпрепятствано разследването срещу него. Панайот Рейзи посочи, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона.", "date": "2019.04.09", "title": "Кметът на Созопол Панайот Рейзи подава оставка"}
{"url": "http://www.focus-news.net/news/2019/04/09/2644471/sofiya-vav-vtoro-ru-se-sahranyavat-namereni-pari.html", "text": "На 6 април на тротоара на ул. „Ген. Столетов“ в ж.к. „Банишора“ са намерени разпилени банкноти. Сумата е предадена във Второ РУ. Това съобщиха от пресцентъра на  МВР .  \r\nТъй като до настоящия момент в управлението не е постъпил сигнал за изгубените пари, от полицията съобщават, че те са на съхранение във Второ РУ и собственикът им може да отиде и да ги получи, след като удостовери подробности – сума, купюри и други необходими детайли.", "date": "2019.04.09", "title": "София: Във Второ РУ се съхраняват намерени пари"}
{"url": "http://www.focus-news.net/news/2019/04/09/2644472/veliko-tarnovo-proletna-ukrasa-beshe-montirana-v-grada-po-povod-predstoyashtite-velikdenski-praznitsi.html", "text": "Пролетна украса беше монтирана в града по повод предстоящите великденски празници. Това съобщиха от пресцентъра на  Община Велико Търново . В началото на седмицата започна монтирането на шарената украса. З00 декоративни яйца в най-различни шарки ще красят дърветата в централната част на града. 60 от яйцата са светещи – те ще бъдат монтирани на зелената арка на ул. „Независимост“ и ще я превърнат във вечерна атракция. \r\nШарени великденски кошници също ще радват жителите и гостите на Велико Търново. Те ще бъдат поставени на площад „Цар Асен I” пред крепостта Царевец, в зелената зона на пътен възел „Качица”, а също и пред Факултета по изобразителни изкуства.", "date": "2019.04.09", "title": "Велико Търново: Пролетна украса беше монтирана в града по повод предстоящите великденски празници"}
{"url": "http://www.focus-news.net/news/2019/04/09/2644470/rosen-plevneliev-prezident-2012-2017-g-samiyat-az-byah-svidetel-na-pone-dve-izborni-manipulatsii-po-vreme-na-moya-mandat.html", "text": "Самият аз бях свидетел на поне две изборни манипулации по време на моя мандат. Това каза президентът на Република България (2012 – 2017г.) Росен Плевнелиев по време на откриването на конференцията на тема „Заплахата от външна намеса за изборите за Европейски парламент 2019“ в Дома на Европа, предаде репортер на  Агенция „Фокус“ . „Те бяха драматични, драстични и вътре в България и никога не бива да забравяме. Вероятно и поради моя мандат е имало, но аз съм прекия свидетел и държа да се проучи“, заяви Плевнелиев. Той подчерта, че в единия случай аферата се казва Костинброд. „Тотално анти и противоконституционно действие на журналисти и политически лидери, които в деня на размисъл на българския народ, тогава, когато всички трябваше просто да бъдат оставени да вземат своето отговорно решение за кого да гласуват на следващия ден, цяла България се събуди с отвратителна по своя мащаб изборна манипулация“, посочи още той.  \r\nПо думите му една удобна медия, част от пропагандата на голяма медийна импреия, е започнала да бомбардира българския народ в ден за размисъл.  \r\n„Втората манипулация пред очите ми бе най-голямата кибератака от Русия. Тя е част от руското военно разузнаване. Целта беше да се всее съмнение през 2015 година. Местните избори не бяха важни, но референдумът беше трън в очите. Този референдум означава голяма геополитическа промяна“, каза още той.  \r\nИрина ИВАНОВА", "date": "2019.04.09", "title": "Росен Плевнелиев, президент (2012-2017 г.): Самият аз бях свидетел на поне две изборни манипулации по време на моя мандат"}
{"url": "http://www.focus-news.net/news/2019/04/09/2644475/burgas-angliyskata-ezikova-gimnaziya-geo-milev-organizira-onlayn-sastezanie-za-ese-i-prevod-chovekat-e-vsichko.html", "text": "В чест на своя патрон Английска езикова гимназия „Гео Милев“, със съдействието на Община Бургас и училищното настоятелство организират общинско онлайн състезание „Човекът е всичко…“ за написване на есе по морално-етичен проблем на български език за награда „Гео Милев – есеист“ и за превод на текст в прозаична форма от български на английски език за награда „Гео Милев – преводач“. Това съобщиха от пресцентъра на  Община Бургас . Право на участие имат всички ученици от  ІХ – XІІ клас  от училищата на   територията на Община Бургас. Срокът за регистрация на участниците е от 12.00 часа днес до 12.00 ч. на 09 май 2019 г. Всеки участник трябва да попълни бланка за регистрация, която може да намери по-долу на страницата. Всички успешно регистрирали се участници ще получат  в срок до 11 май 2019 г. имейл с указание за дейностите в деня на състезанието. Състезанието ще се проведе на 12 май 2019 г. Поводът за организирането на състезанието е, че на 15 май 2019 г. с се навършват  94  години от смъртта на  поета, публициста и преводача Гео Милев. Мотото на конкурса е инспирирано от мисъл на модерниста на българската литература: „Човекът е всичко: и цел, и мечта, и красота, и любов, и изкуство, и дух, и свят, и бог“. Повече информация за регламента на състезанието и бланката за регистрация може да намерите тук.", "date": "2019.04.09", "title": "Бургас: Английската езикова гимназия „Гео Милев“ организира онлайн състезание за есе и превод „Човекът е всичко“"}
{"url": "http://www.focus-news.net/news/2019/04/09/2644473/blagoevgrad-ministar-mladen-marinov-i-kmetat-na-obshtina-petrich-dimitar-brachkov-otkriha-obnovenata-sgrada-na-rpu-petrich.html", "text": "Министър Младен Маринов и кметът на Община Петрич Димитър Бръчков откриха обновената сграда на РПУ - Петрич, предаде репортер на  Радио „Фокус“ - Пирин .  \r\nНа събитието присъстваха още главен комисар Ивайло Иванов, главен секретар на МВР, областният управител Бисер Михайлов, зам. областният управител Антоанета Янчева, народният представител Георги Динев, народният представител и областен координатор на ГЕРБ - Благоевград Даниела Савеклиева, заместник-кметовете на Община Петрич, представители на Общински съвет - Петрич, полицаи, пожарникари и граждани. \r\nМинистър Младен Маринов подари на кмета Бръчков почетен плакет на МВР, а от своя страна кметът върна жеста с традиционна шевица за Петрич и народна носия. \r\nТържествен водосвет направи отец Ангел Кочев. \r\nПроектът е „Подобряване на енергийната ефективност на обект \"Сграда на РПУ - обновяване на административна инфраструктура и Сграда на РСПБЗН - обновяване на административна инфраструктура\", финансиран по Договор за БФП № BG16RFOP001-1.035-0003-C01, който се осъществява с финансовата подкрепа на ОПРР „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. \r\nОсновна цел на проекта е подобряване на енергийните характеристики на административната сграда на Общината и в резултат от това по-ефективното разходване на публичните ресурси. \r\nКонкретните цели на проектното предложение включват: \r\n- по-високо ниво на енергийната ефективност на административната сграда на местна администрация \r\n- намаляване на разходите за енергия; \r\n- подобряване на експлоатационните характеристики за удължаване на жизнения цикъл на сградата; \r\n- осигуряване на условия на жизнена среда в съответствие с критериите за устойчиво развитие. \r\nСтойността на проекта е 1 120 000 лв., от които 952 000 лв. (85%) са съфинансиране от Европейския съюз чрез Европейски фонд за регионално развитие и 168 000 лв. (15%) - национално съфинансиране от държавния бюджет на Република България. Началната дата на проекта е 03 април 2018 г., а крайната дата е 03 юли 2020 г. \r\nНатали СТЕФАНОВА", "date": "2019.04.09", "title": "Благоевград: Министър Младен Маринов и кметът на Община Петрич Димитър Бръчков откриха обновената сграда на РПУ - Петрич"}
{"url": "http://www.focus-news.net/news/2019/04/09/2644479/lovech-katastrofa-mezhdu-lek-avtomobil-i-patrulka-zatrudnyava-dvizhenieto-na-krastovishteto-za-grad-yablanitsa-i-izhoda-za-am-hemus.html", "text": "Катастрофа между лек автомобил и патрулка затруднява движението на кръстовището за град Ябланица и изхода за АМ „Хемус“, съобщи  слушател на Радио „Фокус“ . Трафикът се регулира от „Пътна полиция“.", "date": "2019.04.09", "title": "Ловеч: Катастрофа между лек автомобил и патрулка затруднява движението на кръстовището за град Ябланица и изхода за АМ „Хемус“"}
{"url": "http://www.focus-news.net/news/2019/04/09/2644477/sport-zho-vilfred-tsonga-zapochna-s-pobeda-v-marakesh.html", "text": "Жо-Вилфред Цонга се класира за втория кръг на турнира на червени кортове в Маракеш, Мароко, с награден фонд 525 хиляди евро. Участващият с „уайлд кард“ французин елиминира Седрик-Марсел Щебе от Германия с 2:0 сета за 80 минути. За място на четвъртфиналите 116-ият в световната ранглиста ще спори с британеца Кайл Едмънд, който победи с 2:0 французина Юго Юмбер.", "date": "2019.04.09", "title": "Спорт: Жо-Вилфред Цонга започна с победа в Маракеш"}
{"url": "http://www.focus-news.net/news/2019/04/09/2644478/blagoevgrad-lek-avtomobil-i-mikrobus-sa-katastrofirali-na-glaven-pat-e-79-sled-selo-oshtava-ima-postradali.html", "text": "Лек автомобил и микробус са катастрофирали на главен път Е-79 след село Ощава, има пострадали. Това съобщиха за  Радио „Фокус“ - Пирин  от Областно пътно управление - Благоевград. Пострадалите в инцидента са транспортирани до благоевградската болница като към този момент не е ясно състоянието им. Движението в района на инцидента се регулира от „Пътна полиция“ като се осъществява в едната лента. Причините за инцидента се изясняват. \r\nДенис НИКИФОРОВ", "date": "2019.04.09", "title": "Благоевград: Лек автомобил и микробус са катастрофирали на главен път Е-79 след село Ощава, има пострадали"}
{"url": "http://www.focus-news.net/news/2019/04/09/2644474/predsedatelyat-na-narodnoto-sabranie-tsveta-karayancheva-razgovarya-s-predsedatelya-na-natsionalniya-savet-na-avstriya-volfgang-sobotka.html", "text": "Председателят на Народното събрание Цвета Караянчева разговаря с председателя на Националния съвет на Австрия Волфганг Соботка. Това съобщиха от пресцентъра на Народното събрание. Председателите на двете законодателни институции имаха двустранна среща в рамките на Конференцията на председателите на парламентите на страните-членки на ЕС във Виена.  \r\nИзползвам повода да поздравя Австрия, че нейното председателство на Съвета на ЕС продължи да работи по приоритетите, заложени по време на Българското председателство и по-конкретно за европейската перспектива на страните от Западните Балкани, отбеляза Цвета Караянчева. Председателят на австрийския Национален съвет изрази благодарност към България, че е върнала тази тема в дневния ред на ЕС. Двамата изразиха задоволство, че този приоритет продължава да бъде обект на дискусии и усилена работа и по време на Румънското председателство на Съвета на ЕС. Председателите на двете институции посочиха, че ратифицирането на Протокола към Северноатлантическия договор за присъединяването на Република Северна Македония към Алианса е значителна стъпка за евроатлантическата интеграция не само на Северна Македония, но и силен знак към другите страни от региона.  \r\nПредседателят на Народното събрание Цвета Караянчева отправи покана към председателя на Националния съвет на Австрия да посети България. Волфганг Соботка прие поканата с удоволствие.", "date": "2019.04.09", "title": "Председателят на Народното събрание Цвета Караянчева разговаря с председателя на Националния съвет на Австрия Волфганг Соботка"}
{"url": "http://www.focus-news.net/news/2019/04/09/2644483/varna-25-godishen-e-zadarzhan-zaradi-sistemni-zaplahi-kam-po-vazrasten-mazh.html", "text": "25-годишен мъж е задържан за 24 часа заради системни заплахи към по-възрастен мъж от село край града. Това съобщават от  ОДМВР във Варна . Вчера 56-годишният потърпевш, е съобщил в полицията, че, в продължение на месец младежът го е принуждавал, чрез използване на заплахи, да му дава периодично различни суми пари, общо около 600 лева, железен плуг, копачка и около 100 килограма царевица. След проведени оперативно-издирвателни действия извършителят на деянието е установен и задържан за срок до 24 часа. Образувана е преписка, след отпадане на основанието за задържане е освободен.", "date": "2019.04.09", "title": "Варна: 25-годишен е задържан заради системни заплахи към по-възрастен мъж"}
{"url": "http://www.focus-news.net/news/2019/04/09/2644481/pernik-v-grada-shte-se-provede-natsionalna-sreshta-na-detskite-i-mladezhki-saveti-i-parlamenti.html", "text": "Над 60 представители на ученически и младежки структури от 15 града в България ще вземат участие в XVIII Национална среща на детските и младежките съвети и парламенти, която ще се проведе между 11 и 13 април тази година в Перник. Това съобщиха от пресцентъра на  Община Перник . Инициативата се организира от Общински младежки съвет (ОМС) – Перник с подкрепата на Общината. Официалното откриване на форума ще се състои на 11 април от 13.00 часа в Конферентната зала на ОК Дворец на културата.  \r\nВ рамките на двата дни младите хора ще обсъждат темата „Културно богатство“. За обучителните и дискусионни модули специално ще се включат лектори от Националния младежки форум и от управителния съвет на НПО „Терминал България“. \r\nПредстои да бъде избран града домакин на XIX Национална среща през 2020 г.  \r\nЗа участниците също така е предвидено училище по народни танци, посещение на Подземния минен музей и средновековната крепост „Кракра“. \r\nИнициативата е насочена към повишаване активността на младите хора и подобряване капацитета на организациите им, и е част от Общинския годишен план за младежта 2019.", "date": "2019.04.09", "title": "Перник: В града ще се проведе Национална среща на детските и младежки съвети и парламенти"}
{"url": "http://www.focus-news.net/news/2019/04/09/2644484/ministar-neno-dimov-ima-mnogo-zoni-po-natura-koito-ne-mogat-da-badat-tam-s-promenite-v-zakona-za-biologichnoto-raznoobrazie-greshkite-shte-badat-popraveni.html", "text": "Има огромно количество зони по „Натура“, които не могат да бъдат там и промените в Закона за биологичното разнообразие дава възможност грешките да бъдат поправени. Това каза министърът на околната среда и водите Нено Димов по време на представянето на Закона за биологичното разнообразие, предаде репортер на  Агенция „Фокус“ .  По  отношение  на текстовете в законопроекта, свързани с първичните данни, министърът посочи, че те до момента не са предостовяни на МОСВ и на практика това, което се е случвало 2007 г., когато са обявявани зоните \"Натура\", се е случило по неясен начин.  „Държавата не разполага с голяма част от тези данни. Оттук нататък държавата не може да си позволи да взима решения по данни, които не са проверени. Тук новото е, че тези данни трябва да бъдат проверени за достоверността им. Ние сме свидетели  на огромно количество зони, които попадат в \"Натура\" и които по никакъв начин не могат да бъдат в \"Натура\", защото данните, по които са направени, са непроверени. Факт е, че тези грешки са правени преди повече от 12 години и е много трудно да бъдат изправени в момента и този закон дава и тази възможности“, каза още министърът. На въпрос колко са местностите, които са в „Натура“, а не трябва да са там, Нено Димов обясни, че 34,8 % от територията на страната е обхваната в тази мрежа. „Колко процента от тези са попаднали по поргрешка, не мога да кажа. Това е изключително сложна информация. Когато има възможност след приемането на този закон да имаме достоверна и проверена информация ще даде шанс на всичко, което е проверено, да бъде коригирано“, уточни Димов. Попитан защо се налага промяната на този закон в този момент, министърът на околната среда посочи, че този закон е трябвало да бъде променен преди 3 години. „Ние търсихме баланса и последната кръгла маса и последната среща, която имахме със съвета на учените ни доведе на нивото, на което считаме, че имаме достатъчно широка подкрепа, за да може този закон да бъде приет. На практика на последния път 16 НПО присъстваха, от които 12 подкрепяха закона, 4 не. Имахме подкрепата на работодателски, на брашнови, синдикални организации, на местната власт. На практика включително след промените, които направихме със Съвета на учените и научната общност, считаме, че този закон е необходим. С приемането му ще развържем възможността за управлението на „Натура“, а не със забраните, които потенциално застрашават една трета от територията на страната, което е лошо за околната среда, за бизнеса и за всеки един човек“, допълни той. \r\nДеница КИТАНОВА", "date": "2019.04.09", "title": "Министър Нено Димов: Има много зони по „Натура“, които не могат да бъдат там, с промените в Закона за биологичното разнообразие грешките ще бъдат поправени"}
{"url": "http://www.focus-news.net/news/2019/04/09/2644485/vidin-65-lkv-m-e-registriranoto-kolichestvo-valezhi-v-grada-prez-izminaloto-denonoshtie.html", "text": "6.5 л/кв. м е регистрираното количество валежи в града през изминалото денонощие. Това съобщи за  Радио „Фокус“ – Видин  дежурният служител от Хидрометеорологичната станция. В района на Видин количеството валежи са 6.5 л/кв. м, като в останалите населени места валежите са до 4 литра на квадратен метър. В района на Белоградчик валежите са над 8 литра на квадратен метър. Прогнозата за днес е да остане без валежи през деня във областта, в нощта срещу сряда се очакват валежи. \r\nАнна ЛОЗАНОВА", "date": "2019.04.09", "title": "Видин: 6.5 л/кв. м е регистрираното количество валежи в града през изминалото денонощие"}
{"url": "http://www.focus-news.net/news/2019/04/09/2644476/ministar-neno-dimov-s-promenite-v-zakona-za-biologichnoto-raznoobrazie-davame-osnovata-na-mestnite-obshtnosti-da-se-grizhat-za-okolnata-sreda-i-za-ikonomicheskoto-si-razvitie.html", "text": "С промените в Закона за биологичното разнообразие даваме основата на местните общности да се грижат за околната среда и за икономическото си развитие. Това каза министърът на околната среда и водите Нено Димов по време на  представянето на Закона за биологичното разнообразие, предаде репортер на  Агенция „Фокус“.  По думите му законите дават общи правила. „На първо място биологичното разнообразие се опазва, когато имаме разбирането да го опазваме. Законът е този, който дава рамка, а в тази рамка устойчивото управление става, когато са защитени максимален брой интереси. Вие не може да имате устойчива защита само чрез забрани. Това е нормално примерно за националните паркове, които имат ограничена територия. Да забраните една трета от третириторията на страната, няма как това да бъде устойчиво“, каза министърът. Димов обърна внимание, че с промените оттук нататък ще бъде задължение  всяка организация, която работи и ползва публични средства за набиране на първични данни и правене на анализ, тези данни и анализи да бъдат достъпни за широката общественост. „След като обществото плаща за определени данни и информация, трябва да има достъп до тях“, каза министърът. Той уточни, че предстои  законопроектът да се разгледа от Министерски съвет, след което ще влезе в Народното събрание. „Но аз знам програмата на парламента. Така че не мога да ви кажа в какъв срок ще го приеме. При всички положения очаквам, че Комисията по околна среда в сравнително кратък порядък ще започне първото четене“, допълни още министърът. \r\nДеница КИТАНОВА", "date": "2019.04.09", "title": "Министър Нено Димов: С промените в Закона за биологичното разнообразие даваме основата на местните общности да се грижат за околната среда и за икономическото си развитие"}
{"url": "http://www.focus-news.net/news/2019/04/09/2644486/ombudsmanat-knsb-i-tsik-shte-provedat-sreshta-za-glasuvaneto-na-horata-s-uvrezhdaniya.html", "text": "На 10 април 2019 г. от 10.00 часа в залата на 11-ия етаж на КНСБ президентът на КНСБ Пламен Димитров и омбудсманът Мая Манолова ще се срещнат с ръководството на Централната избирателна комисия. Това съобщиха от пресофиса на  омбудсмана . Поводът е приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори -  . \r\nСпоред заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания.  \r\nТози извод важи още по-силно за България, която въпреки напредъка през последните години, все още поставя бариери пред вота на хиляди български граждани.  \r\nЗатова, след консултации с най-големите организации на хората с увреждания на Република България, двете организации са готови със серия от предложения, които да гарантират свободното право на гласуване на тези български граждани.  \r\nВ дискусията ще участват президентът на КНСБ Пламен Димитров, Омбудсманът Мая Манолова, представители на най-големите организации на хората с увреждания в България, представители на Агенцията на ЕС за основните права (FRA).", "date": "2019.04.09", "title": "Омбудсманът, КНСБ и ЦИК ще проведат среща за гласуването на хората с увреждания"}
{"url": "http://www.focus-news.net/news/2019/04/09/2644489/varna-zhena-i-15-godishniyat--sin-sa-postradali-pri-paten-intsident-na-krastovishteto-na-bul-slivnitsa-i-bul-republika.html", "text": "Майка и 15-годишният ѝ син са пострадали при пътен инцидент във Варна, станал около 18.50 часа вчера. Това съобщават от  ОДМВР - Варна . Инцидентът е станал кръстовището на булевардите „Сливница и „Република“. 48-годишният водач на лек автомобил блъска двамата пешеходци. Вследствие на пътното произшествие 15-годишният младеж е получил контузии на гръден кош и таз, а 42-годишната му майка е с контузия на лява подбедрица. Оказана им е медицинска помощ в болница и са освободени за домашно лечение, няма опасност за живота им.", "date": "2019.04.09", "title": "Варна: Жена и 15-годишният ѝ син са пострадали при пътен инцидент на кръстовището на бул. „Сливница и бул. „Република“"}
{"url": "http://www.focus-news.net/news/2019/04/09/2644469/gabrovo-spokoyna-e-obstanovkata-v-oblastta-nyama-registrirani-signali-za-intsidenti-vav-vrazka-s-meteorologichnite-usloviya.html", "text": "Спокойна е обстановката в областта, няма регистрирани сигнали за инциденти във връзка с метеорологичните условия и обявения жълт код за обилни валежи. От хидрометеорологичната обсерватория в района съобщиха за  Радио „Фокус“ – Велико Търново , че няма съществена промяна в нивата на следените реки. В нивото на Янтра в областния център за последното денонощие е отчетено понижение с три сантиметра. Водният стоеж е 137 см. Река Росица при Севлиево е едва 84 см, като за последните 24 часа няма промяна в нивото ѝ.  \r\nДо момента на тел. 112 не са подавани сигнали за наводнения, бедстващи граждани или някакви сериозни проблеми, причинени от лошото време. На интернет сайта на Общината е публикувана информация за обявеното предупреждение за днес и за очакваните количества валежи – между 25 и 35 л./кв. м. \r\nВремето в Габрово е облачно, с валежи, които към момента не са интензивни. Според прогнозата за днешния ден те ще спрат в часовете привечер. \r\nЛуиза ТРАНЧЕВА", "date": "2019.04.09", "title": "Габрово: Спокойна е обстановката в областта, няма регистрирани сигнали за инциденти във връзка с метеорологичните условия"}
{"url": "http://www.focus-news.net/news/2019/04/09/2644487/inspektori-na-iara-ustanoviha-seriya-narusheniya-pri-proverki-na-yazovir-pyasachnik.html", "text": "Служители от отдел „Рибарство и контрол“ към ИАРА - Пловдив извършиха серия проверки на язовир „Пясъчник“, където съвместно със сътрудници от сдружение „Олимпик 2002“ беше открита 100 м хрилна мрежа в работно положение. Това съобщиха от пресцентъра на  ИАРА . Тя е извадена и унищожена на място. Обратно във водата е върната уловената риба - 20 кг. каракуда, 10 кг. шаран и 5 кг. бяла риба. Съставен е констативен протокол срещу неизвестен извършител. \r\nПри извършване на нощна проверка на 8 април 2019 г. са открити 6 бр. съединени хрилни мрежи с обща дължина 1000 м. Лицето, на което са принадлежали мрежите, е успяло да избяга. В интервала от 01.30 до 05.00 часа мрежите са извадени, иззета е и една гумена лодка с две гребла.  \r\nУловената в мрежите риба от вида шаран – 100 кг, 30 кг бяла риба и 60 кг каракуда е върната обратно във водата. Съставен е констативен протокол срещу неизвестен извършител.", "date": "2019.04.09", "title": "Инспектори на ИАРА установиха серия нарушения при проверки на язовир „Пясъчник“"}
{"url": "http://www.focus-news.net/news/2019/04/09/2644480/veliko-tarnovo-nyama-sashtestvena-promyana-v-nivata-na-rekite-v-oblastta-za-izminaloto-denonoshtie.html", "text": "Няма съществена промяна в нивата на реките в областта за изминалото денонощие. Това съобщиха за  Радио „Фокус“ – Велико Търново  от Хидрометеорологичната обсерватория във Велико Търново. Леко повишение е регистрирано единствено при река Джулюница, в едноименното село. Там нивото е 86 см, а покачването е с 2 см. Река Янтра при великотърновския кв. „Чолаковци“ е спаднала с 1 см и е 121 см., с толкова се е понижила и Голяма река при Стражица, като тук нивото е 69 см. При река Янтра в село Каранци няма промяна. \r\nОт обсерваторията прогнозират, че водните количества на реките в Дунавски басейн ще останат под праговете за средни води и през следващите дни. \r\nЛуиза ТРАНЧЕВА", "date": "2019.04.09", "title": "Велико Търново: Няма съществена промяна в нивата на реките в областта за изминалото денонощие"}
{"url": "http://www.focus-news.net/news/2019/04/09/2644490/veliko-tarnovo-v-svishtov-shte-se-provede-15-oto-izdanie-na-traditsionniya-lekoatleticheski-kros-v-pamet-na-angelite-ot-lim.html", "text": "В града ще се проведе 15-ото издание на традиционния лекоатлетически крос в памет на Ангелите от Лим. Събитието протича под надслов „Да опазим децата“ и се организира в памет на Антония Братова, Антоана Евтимова и останалите ученици, загинали трагично на 4 април 2004 година във водите на р. Лим, Сърбия/Черна гора. Това каза в предаването „Добре дошли в Свищов“ на  Радио „Фокус“ – Велико Търново  Венцислав Евтимов, един от организаторите. Целта на проявата е да насърчи младите хора да излязат от вкъщи и да спортуват повече. „Записването продължава до последния момент, преди старта на състезанието. Има доста възрастови групи. Погрижили сме се всички те да тичат самостоятелно. Най-малките участници са на 5 години, а най-големите са 12 клас и нагоре“, обясни още Венци Евтимов. Той допълни, че и тази година децата ще тичат в центъра на Свищов, като има специално обособен маршрут, който започва и приключва от пл. „Алеко“. Очакват се над 100 участници, като за всички ще има поощрителна грамота, а най-добрите ще получат и награди. „15 години организираме кроса, за да не бъдат забравени нашите деца. За нас е най-важно да си спомняме за тези, които вече ги няма и да се надяваме те да са на по-добро място. Искаме да призовем всички хора на земята да правят добро, защото това е най-важното“, каза още Евтимов. \r\nКросът ще се проведе в следобедните часове на 23 април, като началото ще бъде поставено в 11.00 часа. Организатори са фондация „Ангели от Лим“ и звено „Спортна дейност и масова физкултура“ при Община Свищов. \r\nЛуиза ТРАНЧЕВА", "date": "2019.04.09", "title": "Велико Търново: В Свищов ще се проведе 15-ото издание на традиционния лекоатлетически крос в памет на Ангелите от Лим"}
{"url": "http://www.focus-news.net/news/2019/04/09/2644488/sofiya-desetki-bioproizvoditeli-protestirat-pred-ministerstvoto-na-zemedelieto.html", "text": "Десетки биопроизводители протестират пред Министерството на земеделието, предаде репортер на  Агенция „Фокус“ . \r\nТе издигнаха лозунги с надписи: \"Бъдеще за малките и семейни биоферми\", \"Искаме ясни правила\",\"Био фермер-милионер?! Станете и Вие\". Техните искания са за ясни правила и да не се изхвърлят вече напечатани био етикети и истински биохрани, както и наличието на експерти, които да ги подпомагат. Протестиращите настояват за оставката на министъра на земеделието Румен Поружанов.  \r\nПредставител на пресцентъра на министерството на земеделието покани на мирен диалог протестиращите, но те отказаха и поискаха министърът да слезе при тях.  \r\nИрина ИВАНОВА", "date": "2019.04.09", "title": "София: Десетки биопроизводители протестират пред Министерството на земеделието"}
{"url": "http://www.focus-news.net/news/2019/04/09/2644482/reuters-tereza-mey-otiva-v-berlin-i-parizh-za-da-moli-za-nova-otsrochka-na-brekzit.html", "text": "Британският премиер Тереза Мей ще се срещне с Меркел и Макрон, за да моли за нова отсрочка на Брекзит \r\nЛондон. Британският премиер Тереза Мей ще се срещне с германския канцлер Ангела Меркел и френския президент Еманюел Макрон във вторник, за да ги моли за нова отсрочка на Брекзит, докато тя води кризисни преговори за излизане от задънената улица около излизането на Обединеното кралство от Европейския съюз с опозиционната Лейбъристка партия, пише  Reuters . \r\n„Премиерът все още не се е отместила от своите червени линии и не можем да постигнем компромис“, заяви лидерът на Работническата партия Джереми Корбин преди продължаването на преговорите във вторник. \r\nВ същото време Мей отива в Париж и Берлин преди извънредната среща на върха на ЕС в Брюксел в сряда, а британските депутати ще проведат 90-минутен дебат за нейното предложение излизането на Великобритания да бъде отсрочено до 30 юни от 12 април. \r\nПревод и редакция:", "date": "2019.04.09", "title": "Reuters: Тереза Мей отива в Берлин и Париж, за да моли за нова отсрочка на Брекзит"}
{"url": "http://www.focus-news.net/news/2019/04/09/2644493/shumen-128-izbiratelni-sektsii-sa-obrazuvani-na-teritoriyata-na-obshtinata.html", "text": "128 избирателни секции са образувани на територията на община Шумен  в предстоящите избори за членове на Европейския парламент на 26 май. Броят им е утвърден със заповед на кмета Любомир Христов, публикувана на сайта на  Община Шумен . На територията на града изборните секции са 93, в това число в МБАЛ, в Психиатрична болница - Царев брод, ареста и една подвижна секция. В кв. \"Дивдядово\" са 4, кв. \"Мътница\" - 1, кв. \"Макак\" - 1. \r\n29 секции са образувани в селата в общината. По две са в селата Ивански, Мадара и Царев брод. Със същата заповед са утвърдени номерата на изборните секции, утвърдени са и местата за обявяване на избирателните списъци.", "date": "2019.04.09", "title": "Шумен: 128 избирателни секции са образувани на територията на общината"}
{"url": "http://www.focus-news.net/news/2019/04/09/2644492/varna-padnalo-darvo-e-naneslo-shteti-po-dva-leki-avtomobila-na-bul-atanas-moskov.html", "text": "Паднало дърво е нанесло щети по два леки автомобила на бул. „Атанас Москов“ в следобедните часове на 8 април. Това съобщават от  ОДМВР - Варна . Инцидентът е станал около 15.15 часа на бул. „Атанас Москов“. При падането на дървото са засегнати два автомобила, на които са нанесени щети по таваните и задните врати.  \r\nОт полицията допълват, че в 13.19 часа е съобщено, че пред къща в местност Траката е възникнал пожар в предната част на лек автомобил. На място е изпратен един екип от огнеборци, който е погасил горенето. Автомобилът обаче е бил унищожен напълно. Причините за възникването на пожара са в процес на установяване.", "date": "2019.04.09", "title": "Варна: Паднало дърво е нанесло щети по два леки автомобила на бул. „Атанас Москов“"}
{"url": "http://www.focus-news.net/news/2019/04/09/2644491/lovech-politsay-e-leko-postradal-pri-katastrofata-mezhdu-avtomobil-i-patrulka-kray-yablanitsa.html", "text": "Полицай е леко пострадал при катастрофата между автомобил и патрулка край Ябланица. Това съобщиха за  Агенция „Фокус“  от ОДМВР-Ловеч. Сигналът за катастрофата е подаден в 09.45 часа. Автомобил с марка „Рено Клио“ с великотърновкса регистрация, управляван от 78-годишен мъж, се е движел в посока София. Преди качването на магистрала „Хемус“ в района на Ябланица е навлязъл в насрещното платно за движение и там е ударил полицейски автомобил. Няма алкохол в пробите на всички участници в пътния инцидент. Извършен е оглед. Образувано е досъдебно производство.  \r\nНяма настанени в болнично заведение хора, те са прегледани. По първоначална информация един полицай е със спукана вежда. Движението се осъществява нормално, няма образувани тапи.", "date": "2019.04.09", "title": "Ловеч: Полицай е леко пострадал при катастрофата между автомобил и патрулка край Ябланица"}
{"url": "http://www.focus-news.net/news/2019/04/09/2644494/mmabg-kralyat-na-tsiganite-se-zavrashta-fyuri-sreshtu-shvarts-prez-yuni.html", "text": "Тайсън Фюри ще защитава титлата си в тежка категория срещу Том Шварц на 15-ти юни в Лас Вегас, пише  MMA.BG . \r\n\"Много доволен съм, че ще се бия в Лас Вегас и битката ми ще се излъчва по ESPN+. Винаги съм казвал, че никоа няма да стъпя във Вегас преди да се боксирам там и ето, че най-накрая се получи. Нямам търпение да покажа върхови боксови умения за радост на моите фенове. Английските и ирландските фенове ще завладедят Вегас. Нямам търпение!\" \r\nТова ще бъде третото участие на Фюри в САЩ. Той вече се би в Лос Анджелис срещу Дионтей Уайлдър, а шест години по-рано англичанинът победи Стив Кънингам през април 2013-та. \r\nГерманецът Шварц е със статистика 24 победи и 0 загуби, като 16 от победите са му с нокаут. Той е силов боксьор, който разчита на големите си габарити, макар че това ще е един от малкото боксови мачове, в които той ще е малко по-малък от опонента си. Шварц е 197 см, а Фюри е 206 см.", "date": "2019.04.09", "title": "MMA.BG: 'Кралят на циганите се завръща! Фюри срещу Шварц през юни"}
{"url": "http://www.focus-news.net/news/2019/04/09/2644496/dobrich-ikonomicheski-aktivnite-litsa-v-oblastta-sa-nad-82-000-spored-obobshteni-danni-na-statistikata.html", "text": "Икономически активните лица в областта са 82 800. Данните са за приключената 2018 година. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Относителният дял на икономически активните лица от населението на 15 и повече навършени години е 55.2% при 55.3% общо за страната. Коефициентът на икономическа активност е съответно 63.9% за мъжете и 47.0% за жените. По брой на икономически активните лица област Добрич е на четиринадесето място в страната, а по коефициент на икономическа активност - на седмо място. В сравнение с 2017 г. коефициентът на икономическа активност в област Добрич през 2018 г. намалява с 2.3 процентни пункта. Общият брой на заетите лица достига малко над 50% от населението на 15 и повече навършени години (над средното ниво за страната, което е 52.4%). Коефициентът на заетост е съответно 57.5% за мъжете и 43.9% за жените. По брой на заетите лица област Добрич е на тринадесето място, а по коефициент на заетост – на десето място. Заетите лица на възраст 15 - 64 навършени години наброяват 73 300. Безработните лица са 7 000. Коефициентът на безработица през 2018 г. нараства с 2.1 процентни пункта в сравнение с предходната година и достига 8.5% при 5.2% средно за страната. Област Добрич е на единадесета позиция. Икономически неактивните лица на възраст 15 - 64 навършени години са 32 100 като повече са жените. Коефициентът на икономическа неактивност е 28.6%, съответно 21.8% за мъжете и 35.6% за жените. • Заетите лица с висше образование в област Добрич са 18100, като коефициентът на заетост е 70.8%. В сравнение с 2017 г. този коефициент намалява с 2.4 процентни пункта. За страната той е 72.6%. \r\nЖулиета НИКОЛОВА", "date": "2019.04.09", "title": "Добрич: Икономически активните лица в областта са над 82 000, според обобщени данни на статистиката"}
{"url": "http://www.focus-news.net/news/2019/04/09/2644495/dimitar-brachkov-kmet-na-petrich-uspeshno-priklyuchi-proektat-za-podobryavane-energiynata-efektivnost-na-sgradata-na-rpu-i-rs-pbzn.html", "text": "Успешно приключи проектът по Оперативна програма „Региони в растеж 2014 – 2020 г.“ за подобряване енергийната ефективност на сградата на РПУ – Петрич и РС ПБЗН – Петрич. Това каза по време откриването на реновираната сграда на Районното полицейско управление в Петрич кметът на Общината Димитър Бръчков, предаде репортер на  Радио „Фокус” – Пирин . Бръчков посочи, че благодарение на проекта днес има една обновена сграда на Районно управление на полицията и на Районна служба „Пожарна безопасност и защита на населението“. „Този проект беше от изключително голямо значение, тъй като и двете сгради са много важни за Община Петрич”, добави Димитър Бръчков. По думите му са важни дейностите, които са били извършени по проекта. Това, което беше предвидено, дава един нов облик, една нова визия на тези две сгради. Те вече са много по-функционални и много по-ефективни за всички граждани на Петрич и най-вече за служителите на Министерството на вътрешните работи”, каза още Бръчков.  \r\nКметът на Петрич отправи и своите благодарности за реализирането на проекта. „Изказвам моята най-искрена благодарност към г-н Хаджиев, г-н Пармаков, г-н Арабаджиев и г-н Филев, защото в тяхно лице срещнахме партньорство и разбиране”, добави Бръчков. Той заяви, че благодарение точно на тези отношения се гради и по-добър ред и сигурност в общината. „Уважаеми г-н министър Младен Маринов благодаря и на Вас, че сте тук и че показвате, че държавата присъства във всеки един аспект по отношение мерките, които се взимат в общините. Искам да пожелая на Вас и на Вашите служители преди всичко здраве, професионализъм и да ни е честита новата придобивка”, каза още Димитър Бръчков.  \r\nДенис НИКИФОРОВ", "date": "2019.04.09", "title": "Димитър Бръчков, кмет на Петрич: Успешно приключи проектът за подобряване енергийната ефективност на сградата на РПУ и РС ПБЗН"}
{"url": "http://www.focus-news.net/news/2019/04/09/2644497/yambol-mlad-mazh-e-s-opasnost-za-zhivota-sled-katastrofa-v-selo-pobeda.html", "text": "Млад мъж е с опасност за живота след катастрофа в село Победа. Това съобщиха от  Областната дирекция на МВР – Ямбол . Сигналът за инцидента е подаде на 8 април към 20.35 часа в ОДМВР – Ямбол. Съобщено е, че в село Победа е настъпило пътнотранспортно произшествие с пострадал. Пристигналите на място полицейски служители установили, че 23-годишен мъж при управление на \"Опел Астра\" е загубил контрол над автомобила и се блъска в сградата на търговски обект. Младият мъж е транспортиран в МБАЛ – Ямбол, където е установено, че вследствие на инцидента има фрактура на черепа, с опасност за живота. На местопроизшествието е извършен оглед от дежурна оперативна група. Причините за настъпилото пътнотранспортно произшествие са в процес на изясняване. По случая в РУ - Тунджа е образувано досъдебно производство.", "date": "2019.04.09", "title": "Ямбол: Млад мъж е с опасност за живота след катастрофа в село Победа"}
{"url": "http://www.focus-news.net/news/2019/04/09/2644500/ministar-mladen-marinov-obnovenata-sgrada-na-rpu-petrich-i-rspbzn-petrich-e-izraz-na-dobro-vzaimodeystvie-mezhdu-kmeta-dimitar-brachkov-i-mvr.html", "text": "Обновената сграда на РПУ-Петрич и РСПБЗН-Петрич е израз на добро взаимодействие между кмета Димитър Бръчков и МВР. Това каза по време на откриването на реновираната сграда на Районното полицейско управление в Петрич министърът на вътрешните работи Младен Маринов, предаде репортер на  Радио „Фокус”-Пирин . „Много съм обнадежден, когато участвам в такива мероприятия. Това ми дава надежда, че има бъдеще и че можем да направим по-добър и сигурен живота на гражданите. Приветствам кмета, тъй като на база обиколките ми из страната мога да кажа, че там, където кмет и представителите на Министерството на вътрешните работи си сътрудничат, то има сигурност и бъдеще за гражданите. Там, където няма достатъчно добър диалог – страдат гражданите”, коментира той. Според министър Маринов тази сграда наистина е една от най-хубавите в България. Той заяви, че в страната ни няма друго такова районно управление. По думите му най-важното е, че сградата е многофункционална за гражданите, но и дава възможност на служителите да се трудят в нормални условия. „Смятам, че тази инвестиция е една от най-важните. Освен бизнеса в региона, училищата, болниците, то знаете, че сигурността е основна потребност на хората. Там, където хората не са сигурни, няма и нормален обществен живот”, коментира министърът на вътрешните работи. Той подчерта, че с тази инвестиция изключително много ще повишава сигурността на хората и ще им дадат възможност да имат достъп до услугите, които МВР предлага. Министър Маринов припомни, че в същата сграда е базирана и Пожарната, която е толкова важна, колкото и полицейската служба. „Още един път искам да благодаря на кмета за изключителната загриженост и за това, че разбира, че институциите трябва да работят съвместно с местното самоуправление, за да се постигне сигурност за гражданите”, каза още министърът.  \r\nДенис НИКИФОРОВ", "date": "2019.04.09", "title": "Министър Младен Маринов: Обновената сграда на РПУ-Петрич и РСПБЗН-Петрич е израз на добро взаимодействие между кмета Димитър Бръчков и МВР"}
{"url": "http://www.focus-news.net/news/2019/04/09/2644499/burgas-48-godishen-mazh-e-zapalil-avtomobila-na-zhena-v-selo-bryastovets.html", "text": "48-годишен мъж е запалил автомобила на жена в село Брястовец. Това съобщиха от пресцентъра на  ОДМВР – Бургас . На 07 април т.г. около 19.00 часа в Пето Районно управление – Бургас е получено съобщение за скандал, възникнал в село Брястовец между 42-годишна жена и 48-годишен мъж, с когото живее на семейни начала. При спречкването мъжът ѝ нанесъл удари с ръка по гърба, а в последствие запалил личния ѝ автомобил, с бургаска регистрация. На мястото на инцидента дошъл и един противопожарен екип, който потушил огъня. 48-годишният мъж е задържан с полицейска заповед за задържане за срок до 24 часа. Направил е пълни самопризнания. По случая е образувано бързо полицейско производство.", "date": "2019.04.09", "title": "Бургас: 48-годишен мъж е запалил автомобила на жена в село Брястовец"}
{"url": "http://www.focus-news.net/news/2019/04/09/2644502/targovishte-vremenno-se-ogranichava-dvizhenieto-po-pat-i-4-omurtag-targovishte-v-rayona-na-boaza-poradi-izteglyane-na-avariral-tir.html", "text": "Временно се ограничава движението по път I-4 Омуртаг-Търговище в района на \"Боаза\" поради изтегляне на аварирал ТИР. Това съобщиха от пресцентъра на  Агенция \"Пътна инфраструктура\" . Всички автомобили изчакват на място.", "date": "2019.04.09", "title": "Търговище: Временно се ограничава движението по път I-4 Омуртаг-Търговище в района на \"Боаза\" поради изтегляне на аварирал ТИР"}
{"url": "http://www.focus-news.net/news/2019/04/09/2644503/dots-rumyana-kolarova-politolog-liderat-na-bsp-korneliya-ninova-preredi-mediyno-i-politicheski-prezidentat-rumen-radev-na-konsultativniya-savet-za-natsionalna-sigurnost.html", "text": "Лидерът на БСП Корнелия Нинова пререди медийно и политически президентът Румен Радев на Консултативния съвет за национална сигурност. Това каза за  Радио „Фокус“  политологът доц. Румяна Коларова. Тя уточни, че това е денят на Радев. „Той имаше първи думата и се оказа, че тя предопредели, тя декларира нещо, което след това той се опита да постигне неуспешно на Консултативния съвет“. Друга причина за развоя на събитията на КСНС е свързана със замисъла, който президентът и президентският екип са имали – не можеш да търсиш решение на един проблем, като се връщаш към ситуация, която е била преди седем или осем месеца и предлагаш онова, което е било отхвърлено от управляващите, допълни политологът. Президентът не действа на инат. И президентът не действа с цел политическа конфронтация, каза още доц. Коларова. „Целта на президента е да предизвика съгласие, да предизвика в някаква степен споразумение, чрез което да се постигне пробив, да се постигне решение там, където очевидно го няма“. Тя припомни, че това е целта на КСНС. Според доц. Румяна Коларова за съжаление друг е бил замисълът на президента Радева и на всичкото отгоре със своите действия в някаква степен Корнелия Нинова допълнително му усложни задачата.  \r\nЕлеонора ЧОЛАКОВА", "date": "2019.04.09", "title": "Доц. Румяна Коларова, политолог: Лидерът на БСП Корнелия Нинова пререди медийно и политически президентът Румен Радев на Консултативния съвет за национална сигурност"}
{"url": "http://www.focus-news.net/news/2019/04/09/2644505/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента движението през българо-турската граница се осъществява без забавяния, няма образувани колони от автомобили на пункта. \r\nДеница ДИМИТРОВА", "date": "2019.04.09", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/04/09/2644506/dobrich-mazh-e-s-opasnost-za-zhivota-sled-katastrofa-mezhdu-tovaren-avtomobil-i-karutsa-na-patya-varna-dobrich.html", "text": "Мъж на 36 години е с опасност за живота след катастрофа между товарен автомобил и каруца на пътя Варна – Добрич в село Стожер. Мъжът е отведен в болница рано сутринта вчера. Това съобщават от  ОДМВР - Варна . Инцидентът е станал около 2.10 часа. На място е установено, че мъжът, управляващ каруцата, отнема предимството на движещия се по главния път Варна – Добрич товарен автомобил с румънска регистрация. Вследствие на пътното произшествие водачът на каруцата е настанен в МБАЛ Добрич с опасност за живота. Шофьорът на товарния автомобил е с отрицателна проба за употреба на алкохол. По случая е образувано досъдебно производство.", "date": "2019.04.09", "title": "Добрич: Мъж е с опасност за живота след катастрофа между товарен автомобил и каруца на пътя Варна – Добрич"}
{"url": "http://www.focus-news.net/news/2019/04/09/2644508/glavniyat-prokuror-sotir-tsatsarov-poiska-otstranyavane-ot-dlazhnost-na-prokuror-rayna-bacheva-zaradi-povdignatoto-sreshtu-neya-obvinenie.html", "text": "Главният прокурор Сотир Цацаров внесе в Прокурорската колегия на ВСС искане за временно отстраняване от длъжност на прокурор Райна Бачева от Районна прокуратура – Благоевград заради повдигнатото ѝ обвинение за осуетяване на наказателно преследване спрямо лице, причинило средна телесна повреда по непредпазливост при пътно транспортно произшествие. Това съобщиха от пресцентъра на  Прокуратура на Република България . \r\nИскането се основава на доказателства, събрани в рамките на разследване на Софийска градска прокуратура, по което на 04 април 2019  г. на прокурор Райна Бачева е повдигнато обвинение за престъпление по чл. 288  пр. 2-ро от Наказателния кодекс, извършено на 25.06.2015г. \r\nПовдигнатото срещу прокурор Райна Бачева обвинение касае умишлено престъпление от общ характер, извършено при изпълнение на служебните ѝ задължения на магистрат в Районна прокуратура- Благоевград. На 25.06.2015 г. в гр. Благоевград, като орган на власт - прокурор в Районна прокуратура град Благоевград, Бачева е осуетила наказателно преследване срещу Владислав Г.Е. с цел да го избави от наказание, което му се следва по закон за извършено от него престъпление по транспорта.  \r\nНа 25 юни 2015 г. около 17.00 часа в гр. Благоевград, на пешеходна пътека, тип „Зебра\", на кръстовище между ул. \"Владо Черноземски\", ул. \"Иван Михайлов\" и ул. \"Сан Стефано\" е настъпило пътно-транспортно произшествие. При управление на  автомобил марка „Дайхацу\", модел „Териос\", Владислав Г. Е. нарушил правилата за движение по пътищата и причинил на пешеходеца Е. Р. Т. средна телесна повреда по непредпазливост.  \r\nЗа настъпилото пътнотранспортно произшествие била уведомена Райна Бачева – дежурен прокурор в Районна прокуратура – Благоевград от дежурния разследващ полицай при 02 РУ на МВР Благоевград. Вместо да разпореди незабавно започване на първоначални и неотложни процесуално следствени действия, прокурор Бачева разпоредила на разследващия полицай да не започва досъдебно производство, а да се уведоми КАТ и да се предприемат действия по административно наказване на дееца. Установено при разследването, че преди уведомяването й за пътно транспортното произшествие от разследващия полицай, прокурор Бачева е била информирана за инцидента от свой близък, който е в приятелски отношения с извършителя на деянието. \r\nСъгласно чл. 230, ал.1 от Закона за съдебната власт, при повдигане на обвинение срещу съдия, прокурор или следовател за умишлено престъпление от общ характер, извършено при изпълнение на службата, императивно се налага да бъде инициирана  и административна процедура пред съответната колегия на ВСС за временното му отстраняване от длъжност до приключване на наказателното производство. \r\nИскането на главния прокурор е обосновано от прякото отношение на възложените функционални служебни задължения на прокурор Райна Бачева с обвинението, което ѝ е повдигнато. \r\nГлавният прокурор настоява Райна Бачева да бъде отстранена от длъжността прокурор в Районна прокуратура – Благоевград за срок до приключване на воденото срещу нея наказателно производство.", "date": "2019.04.09", "title": "Главният прокурор Сотир Цацаров поиска отстраняване от длъжност на прокурор Райна Бачева заради повдигнатото срещу нея обвинение"}
{"url": "http://www.focus-news.net/news/2019/04/09/2644510/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.09", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/09/2644512/tomi-nikolov-podade-ostavka-kato-zamestnik-oblasten-upravitel-na-oblast-sofiya.html", "text": "Заместник областният управител на област София Томи Николов подаде оставка пред министър-председателя Бойко Борисов. Това съобщиха от  правителствената информационна служба . В мотивите си към нея Николов посочва медийни публикации и необходимостта от тяхното изясняване. Оставката на зам.-областния управител е приета от премиера Борисов.", "date": "2019.04.09", "title": "Томи Николов подаде оставка като заместник областен управител на област София"}
{"url": "http://www.focus-news.net/news/2019/04/09/2644504/predsedatelyat-na-ns-tsveta-karayancheva-ima-konkretni-rezultati-ot-prilaganeto-na-dogovora-za-priyatelstvo-i-dobrosasedstvo-mezhdu-balgariya-i-severna-makedoniya.html", "text": "Стартирането на процедурата за присъединяване на Северна Македония към НАТО е реалното доказателство, че темата за европейската перспектива на страните от Западните Балкани зае централно място в дневния ред на Европа. Това бе общото мнение, което изразиха по време на разговорите си председателите на парламентите на България, Гърция и Северна Македония Цвета Караянчева, Николаос Вуцис и Талат Джафери, съобщиха от пресцентъра на  Народното събрание . Те се срещнаха във Виена, където се провежда Конференцията на председателите на парламентите на страните-членки на ЕС.  \r\nПредседателят на Народното събрание посочи, че включването на тази тема в дневния ред на ЕС е станало възможно, след като тя е била изведена като основен приоритет на Българското председателство на Съвета на ЕС. Цвета Караянчева поздрави председателите на парламентите на Гърция и Северна Македония с постигнатото Преспанското споразумение между Атина и Скопие и отбеляза, че вече има конкретни резултати и от прилагането на Договора за приятелство, добросъседство и сътрудничество между България и Северна Македония. Председателите на трите законодателни институции бяха единодушни, че когато България, Гърция и Северна Македония говорят и вървят в една посока, сигурността и развитието на региона са гарантирани.  \r\nЦвета Караянчева, Николаос Вуцис и Талат Джафери отбелязаха отличните отношения между парламентите на трите държави.", "date": "2019.04.09", "title": "Председателят на НС Цвета Караянчева: Има конкретни резултати от прилагането на Договора за приятелство и добросъседство между България и Северна Македония"}
{"url": "http://www.focus-news.net/news/2019/04/09/2644513/sport-igrachite-v-nba-smyatat-che-maykal-dzhordan-e-nomer-edno-za-vsichki-vremena.html", "text": "Не ЛеБрон Джеймс, а Майкъл Джордан е най-добрият играч на всички времена, смятат мнозинството от играчите в Националната баксетболна асоциация на САЩ и Канада, които са отговорили на въпросите на The Athletic. 73% от анкетираните са били категорични, че Джордан е най-добрият в историята. Втори е ЛеБрон с 11,9% от гласовете, а малко след него е Коби Брайънт с 10,6%. Освен това баскетболистите са посочили, че Джеймс Хардън е фаворит за „най-полезен играч“ в редовния сезон с 44,3% от гласовете на колегите си.", "date": "2019.04.09", "title": "Спорт: Играчите в НБА смятат, че Майкъл Джордан е номер едно за всички времена"}
{"url": "http://www.focus-news.net/news/2019/04/09/2644507/biser-mihaylov-oblasten-upravitel-spokoyna-e-meteorologichnata-obstanovka-v-blagoevgradska-oblast.html", "text": "Спокойна е обстановката в Благоевградска област. Това каза пред журналисти в Петрич областният управител Бисер Михайлов, предаде репортер на  Радио „Фокус”-Пирин . Той отбеляза, че се извършва наблюдение на нивата на язовирите. По думите му има достатъчно свободни обеми в момента, които да поемат евентуално дъждовете. „Няма рязко повишение на основните нива на реките Струма и Места към момента през изминалото денонощие. При необходимост ще се реагира. Направени са предупреждения за наблюдение на притоците към основните реки към общините на територията на областта. Призовавам шофьорите да се движат с повишено внимание и с понижена скорост, с оглед на мокрите пътни настилки по републиканската пътна мрежа на територията на областта”, каза още областният управител Бисер Михайлов. \r\nНатали СТЕФАНОВА", "date": "2019.04.09", "title": "Бисер Михайлов, областен управител: Спокойна е метеорологичната обстановка в Благоевградска област"}
{"url": "http://www.focus-news.net/news/2019/04/09/2644511/pleven-normalni-sa-nivata-na-rekite-v-oblastta-nyama-danni-za-opasno-visoki-vodi-sled-valezhite.html", "text": "Нормални са нивата на реките в областта. Това съобщи за  Радио ,,Фокус\"  Николай Недков, ръководител сектор ,,Хидрология\" към НИМХ - филиал Плевен. ,,Няма данни за опасно високи нива на реките след валежите. Поради липса на валеж за дълго време, почвите са сухи, поемат водата и нивата на реките не се повишават до опасни стойности\", каза още Николай Недков. Справки за нивата на реките в областта са достъпни на сайта на НИМХ - филиал Плевен.  \r\nВиолета КРЪСТЕВА", "date": "2019.04.09", "title": "Плевен: Нормални са нивата на реките в областта, няма данни за опасно високи води след валежите"}
{"url": "http://www.focus-news.net/news/2019/04/09/2644515/mmabg-toni-markulev-kam-konar-nosi-si-bolkouspokoyavashti-che-shte-te-boli-mnogo.html", "text": "Българският ММА състезател Тони Маркулев се завръща в клетката след дълга почивка, за да посрещне англичанина Андрю Конър, който идва на 12-ти май за още един български скалп в очертаващото се грандиозно бойно шоу SFC 8:The Matrix, пише  MMA.BG . \r\nКонър нокаутира брутално Нури Хабилов в първия рунд по време на битката им в SFC 5 на столичния площад \"Батенберг\". \r\nМаркулев обаче е готов да защити трибагреника и дори предупреди англичанина да не очаква топло посрещане. \r\n\"За негово нещастие няма да му хареса въобще. Ще бъда ужасен домакин и секундите прекарани с мен в клетката на SFC 8 за него ще бъдат кошмарни, болезнени и изключително неприятни. \r\nАнди Конър, носи си много болкоуспокояващи. Да знаеш, че ще боли доста!\" \r\nТони е един от най-оптините и атрактивни ММА състезатели в средната категория. Статистиката му е 11 победи и 2 загуби в ММА, като има и множество титли и в други бойни спортове преди да влезе в клетката, където има срещи в България и чужбина. \r\nВ началото на февруари, Тони се изправи срещу репортера от \"Господари на ефира\", Владислав Василев в благотворителен шоу-двубой, който забавляваше зрителите в столичната зала \"Универсиада\", но и обърна внимание на кампанията \"Аз съм различен, аз съм боец!\" за набиране на средства за иновативен проект с цел внедряване на адаптирана образователна програма в училище насочена към деца с аутизъм. \r\nМаркулев вече е в разгара на тренировъчния си лагер и влиза във форма бързо, макар че не се е бил професионално от повече от година. В подготовката си той залага на своя отбор, с който винаги е бил от началото на своята спортна кариера. \r\n\"Тренирам под ръководството на Камен Георгиев. Готвим се заедно в 'Боен клуб България' с други доказали се бойци в бранша и други бойни спортове!\" \r\nПодготовката е изключително важна, за да може Маркулев да постигне целта си в този двубой, а тя е само една - убедителна победа с нокаут. \r\n\"Ще дам всичко от себе си в двубоя за да спечеля, но не само заради мен самия, а и за тези, които винаги ме подкрепят и обичат. А това означава само едно, за разлика от миналото му гостуване в България, този път ще си тръгне със загуба, силно главоболие и комоцио! Ще бъде едно много неприятно пътуване за него!\" \r\nSFC 8: The Matrix ще се проведе на 12-ти май в \"Зимния дворец\", гр. София. \r\nСпециална ОТСТЪПКА за първите 500 закупени билети са ни подготвили спонсора на събитието – Britos! Побързайте да бъдете от първите грабнали своя билет за мега бойното шоу SFC 8 The Matrix! \r\nБилети може да закупите от Eventim, само сега на ПРОМО цена от 10, 13 и 15лв. до изчерпване на ограниченото количество. Побързайте!", "date": "2019.04.09", "title": "MMA.BG: Тони Маркулев към Конър: Носи си болкоуспокояващи, че ще те боли много!"}
{"url": "http://www.focus-news.net/news/2019/04/09/2644518/burgas-v-grada-shte-se-provede-natsionalnata-horova-initsiativa-balgariya-pee.html", "text": "За втора поредна година град Бургас ще се включи в Националната инициативата на Българския хоров съюз „България пее“ 2019 г. с концерт, който ще се състои на 20 април от 19.00 часа в Културния дом на нефтохимика. Това съобщиха от пресцентъра на  Община Бургас . В него ще вземат участие 8 хорови колектива от града: \r\n- Детски хор „Артистини“ при НУМСИ „Проф. П. Владигеров“ с диригент Галя Русева; \r\n- Народен хор „Трепетлика“ с диригент Пепа Запрянова; \r\n-  Вокална формация „Морски песъчинки“ с диригент Милена Добрева; \r\n- Детски хор „Милка Стоева“ при МКЦ с диригент Светла Стоева; \r\n- Женски хор при ПФА „Странджа“ с хормайстор Атанаска Бонева; \r\n- Вокален ансамбъл „Фортисимо“ с диригент Милена Добрева; \r\n- Смесен хор „Бургас“ при МКЦ с диригент Светла Стоева; \r\n- Хор „Родна песен“ с диригент Милена Добрева. \r\nСъбитието в Бургас се организира от Община Бургас и Младежкия културен център по инициативата на Българския хоров съюз. Входът е свободен, а бургаската публика ще има възможността да се наслади на прекрасни изпълнения. „България пее“ е национална инициатива на Българския хоров съюз за популяризиране на хоровото пеене и поставянето му във фокуса на общественото внимание. Кампанията има за цел да покаже принадлежността на хиляди българи към това въздействащо изкуство, да представи красотата, богатството и колорита на хоровото майсторство в България. Друга цел на инициативата е да обедини хоровете от страната в името на обща идея и да насърчи тяхното развитие.", "date": "2019.04.09", "title": "Бургас: В града ще се проведе Националната хорова инициатива „България пее“"}
{"url": "http://www.focus-news.net/news/2019/04/09/2644516/ministar-ekaterina-zaharieva-vlizaneto-na-balgariya-v-evrozonata-shte-povishi-sigurnostta-i-investitsiite-u-nas.html", "text": "„Влизането на България в Еврозоната ще повиши сигурността и ще увеличи инвестициите у нас. Това неслучайно е един от основните приоритети на правителството, което през  август 2018 г. начерта ясен план, който, надявам се, през юли тази година да ни доведе до позитивен отговор за т.нар. чакалня или ERM II  механизъм“. Това заяви вицепремиерът и министър на външните работи Екатерина Захариева на традиционната годишна среща на Българския форум на бизнес лидерите (БФБЛ) с посланиците, съобщиха от пресцентъра на  Министерството на външните работи .  \r\nСъбитието, което събира бизнесмени, дипломати и висши представители на изпълнителната власт, премина под наслова „България и Еврозоната“. Във фокуса на дискусиите бяха предимствата от влизането на България в Еврозоната – както за нашата страна, така и за чуждестранните партньори. Във форума взеха участие посланици и висши дипломати от над 40 страни. Специален партньор на събитието бе посланикът на Италия Стефано Балди. \r\n„Приветствам срещата, организирана от Българския форум на бизнес лидерите и смятам, че тя е много навременна. В публичното пространство се чуват множество спекулации по темата за въвеждането на еврото - че това щяло да увеличи цените и инфлацията, а изследванията показват точно обратното“, изтъкна министър Захариева. Тя допълни, че според данни на Европейската централна банка средната инфлация в държавите от Еврозоната е едва 1,7%, а през 70-те и 80-те години на ХХ век е достигала до 20%. Същите данни сочат, че в последните 5 страни, присъединили се към Еврозоната, е между 0,2 и 0,6%. \r\nВъв време, в което много остро се поставя въпросът за бъдещето на Европа, доверието в ЕС е доста голямо, а на българските граждани е дори по-високо от средното за Европа – 53%, подчерта вицепремиерът. Тя цитира данни, според които доверието в еврото на гражданите от Еврозоната, е по-голямо от доверието в институциите и достига 74%, което прави европейската валута един от най-силните интеграционни модели.    \r\n„Твърдо вярвам, че възможно най-бързо присъединяване към Еврозоната е правилният избор. Благодаря на българския бизнес за подкрепата, която ни оказва в това отношение, както и на дипломатическият корпус, който винаги е подкрепял стремежите на българското правителство за по-голяма интеграция“, заяви министърът. Тя пожела ползотворни дискусии на участниците във форума. \r\nВ изказването си ръководителят на представителството на Европейската комисия у нас Огнян Златев подчерта глобалната роля на еврото и предимствата, които има европейската валута за България.  \r\n„Еврозоната е добро място за България“, заяви и модераторът на дискусията и член на Управителния съвет на Българския форум на бизнес лидерите Максим Бехар. Той  изтъкна, че кампанията за избори за Европарламент е подходящо време за обсъждане на ползите, които България би имала от въвеждането на европейската валута.", "date": "2019.04.09", "title": "Министър Екатерина Захариева: Влизането на България в Еврозоната ще повиши сигурността и инвестициите у нас"}
{"url": "http://www.focus-news.net/news/2019/04/09/2644514/zam-ministar-denitsa-nikolova-sledvashtiyat-programen-period-shte-bade-fokusiran-varhu-investitsii-saobrazno-spetsifichnite-nuzhdi-na-regiona.html", "text": "„Следващата оперативна програма за регионално развитие и трансграничните програми 2021-2027 ще бъдат с фокус върху инвестиции в територията и нейните специфични нужди. Новото предложение на Европейската комисия за кохезионна политика открива нови перспективи за промяна на инвестиционния подход в регионите и изпълнението на специфични интегрирани мерки, в това число насърчаване на партньорства между общини, провинции и региони, съобразно потребностите на територията“. Това каза заместник-министърът на регионалното развитие и благоустройството Деница Николова при откриването на международна конференция на тема \"Дунав: Сътрудничество за иновации\", съобщиха от пресцентъра на  Министерство на регионалното развитие и благоустройството . Събитието се организира от Търговско-промишлената палата – Враца по проект \"Еко-иновативно свързан Дунавски регион\", финансиран от Програмата за транснационално сътрудничество „Дунав“ 2014-2020 г.   \r\nПодобен подход ще има за цел подобряване качеството на живот и справяне с изоставането в развитието на различни области, стана ясно от думите на заместник-министъра. Тя подчерта, че по този начин ще има повече стратегическа ориентация и ще се концентрират усилията върху ресурсите и справянето със специфичните проблеми в определени области.  \r\nВодеща роля в развитието на регионите ще имат местните власти, чиято основна задача ще бъде активното участие на местните общности, бизнеса и академичните среди.  \r\n„За да развиваме икономическия, културния, научния и човешки потенциал на Дунавския регион, трябва да се фокусираме върху това да се увеличи участието на всички заинтересовани страни на териториално ниво и върху реализирането на партньорства на местно и регионално ниво“, подчерта още заместник-министър Николова.   \r\nС изграждането на такива междурегионални партньорства, създаването на различни типове мрежи, обмяна на иновативни модели, опит и ноу – хау, би могло да се постигнат по-добри резултати и по-голяма добавена стойност за региона.", "date": "2019.04.09", "title": "Зам.-министър Деница Николова: Следващият програмен период ще бъде фокусиран върху инвестиции съобразно специфичните нужди на региона"}
{"url": "http://www.focus-news.net/news/2019/04/09/2644509/srabskiyat-ministar-na-otbranata-tryabva-da-se-razgranichim-ot-albantsite-vazmozhno-nay-skoro-velika-albaniya-e-fakt.html", "text": "Министърът на отбраната на Сърбия Александър Вулин заяви, че се застъпва за демаркация на границите между косовските албанци и Сърбия възможно най-скоро. „След като се потвърди границата, ще можем да я защитаваме“, заяви той, предава  държавната „Радио и телевизия Косово“ (RTK) . \r\nВ интервю пред белградския ежедневник „Вечерне новости“, в което той говори за албанците с пейоратива „шиптари“, Вулин говори също и за опасността от Велика Албания. „Велика Албания вече е създадена. Въпросът е колко части от други държави ще бъдат включени. С влизането на Северна Македония в НАТО, всички албанци, с изключение на тези в две сръбски общини, ще живеят в уникална зона за сигурност и политическото пространство на НАТО. А животът на всички албанци се управлява от Тирана“, отбеляза сръбският министър. \r\nАко се реши Косово да бъде разделено, по думите на Вулин, гражданите ще трябва да потвърдят това на референдум. На въпрос какво ще стане с многото сърби, които ще останат на територията на независимо Косово, той отговори: „Просто искам разграничение с косовските албанци“. \r\n„Мисля, че най-доброто решение е разграничението. Ако направим това, след споразумението ще имаме повече възможности да помагаме на сърбите, които живеят на територии с албанско мнозинство, отколкото днес можем да помагаме на тези живеещи на територии със сръбско мнозинство в Косово“, заяви Вулин. \r\n„Колкото по-скоро се отделим от албанците, толкова по-скоро ще започнем да живеем. Ако не искаме това, ще получим цяло независимо Косово“, заяви Вулин. \r\nПревод и редакция:", "date": "2019.04.09", "title": "Сръбският министър на отбраната: Трябва да се разграничим от албанците възможно най-скоро, Велика Албания е факт"}
{"url": "http://www.focus-news.net/news/2019/04/09/2644517/dobrich-70-godishen-shofyor-e-postradal-pri-katastrofa-v-kamen-bryag.html", "text": "70-годишен мъж от село Българево е настанен в болница със счупена ръка след катастрофа, причинена от прилошаване, съобщават от  ОДМВР - Добрич . Инцидентът е станал около 12.30 часа вчера в село Камен бряг. Установено е, че водачът на лек автомобил с варненска регистрация, поради влошаване на здравословното състояние, губи контрол над превозното средство и се удря в крайпътна ограда. Вследствие на инцидента 70-годишният мъж е настанен в МБАЛ - Добрич с фрактура на горен крайник. По случая е образувано досъдебно производство.", "date": "2019.04.09", "title": "Добрич: 70-годишен шофьор е пострадал при катастрофа в Камен бряг"}
{"url": "http://www.focus-news.net/news/2019/04/09/2644519/plovdiv-novite-pravila-za-priem-v-parvi-klas-prez-2019-godina-veche-sa-v-sila.html", "text": "Новите правила за прием в първи клас през 2019 година вече са в сила с решение на Общински съвет – Пловдив, съобщиха за  Радио „Фокус“ - Пловдив  от Общината. Според тях ще бъде осъществен електронният прием на учениците в първи клас за учебната 2019/2020 година. Критериите и точките, които носят, могат да бъдат намерени в Приложение №2 към наредбата. Както и през миналата година най-голямо предимство получават децата, които имат адресна регистрация на територията на района на училището, за което кандидатстват. Двата адреса – настоящ и постоянен, са равнопоставени. Най-много точки получават децата с адресна регистрация повече от 3 години в района на училището спрямо момента на кандидатстване. Като нов критерий през настоящата година е предвидено предимство за децата, които имат брат/сестра до 12-годишна възраст, които са ученици в желаното училище. Независимо от адресната регистрация на тези деца, те се приравняват по точки на децата с адресна регистрация в района на училището повече от 3 години. \r\nНов критерий е критерият за деца от семейство с повече от две деца до 18-годишна възраст. Предвидено е предимство и за осиновените деца и децата, настанени в приемни семейства, които могат да ползват адресната регистрация на своите осиновители или приемни родители. \r\nВсички нови критерии са общи за цялата страна и са заложени в Наредба №10 за организация на дейностите в училищното образование. Други промени в правилата от 2018 година като цяло няма. Има промяна в броя на точките, които се начисляват за адресна регистрация, но това е с цел да бъде спазено изискването децата да се приемат по последователност на групите, сформирани на база на адресната регистрация. \r\nАнализите на данните от кампаниите по приема през 2017 и 2018 година показват, че в около 75% от училищата са приети всички деца, пожелали прием, независимо от точките, които са събрали. Още на първо класиране по първо желание през миналата година бяха класирани 96% от всички кандидатстващи деца. Тези данни показват, че наличните свободни места (възможностите на училищата за прием) и желанията на родителите съвпадат в много голяма степен и не зависят от конкретния сбор на натрупаните точки. Има приети деца и от близките населени места. Системата позволява родителят да може да избере до 5 желани училища за всяко дете, независимо от адресната му регистрация. \r\nСъгласно Графика на дейностите за 2019 година в срок до 15 април 2019 г. училищата ще отразят в системата свободните места за първото класиране за прием на ученици в първи клас, което ще бъде проведено на 5 юни 2019 г. – след като децата получат удостоверенията си за завършена подготвителна група. След подаването на свободните места (след 15-ти април) родителите ще могат да подават заявления за участие в централизираното класиране онлайн. По-ранното подаване на заявления не носи предимство – важно е да бъде спазен крайният срок. \r\nКрайният срок за подаване онлайн на заявления за участие в това класиране е 3 юни 2019 г. (вкл.). За родителите, които нямат достъп до интернет и се затрудняват с въвеждането на заявление, срокът за подаване на заявление на хартиен носител по образец в училището, което им е първо желание, е 31 май 2019 г. \r\nПри съмнение за адресната регистрация на децата им е добре родителите да направят проверка за актуалната информация в отделите по гражданска регистрация и административно обслужване (ГРАО) на съответната районна администрация. При кандидатстването родителите трябва да подават достоверна информация за адресната регистрация, в противен случай при класиране децата им няма да бъдат записани. \r\nВсички заинтересовани могат да се запознаят с новите правила от публикуваната актуална информация на интернет страницата на системата за прием priem.plovdiv.bg в раздела с „Нормативни документи“.", "date": "2019.04.09", "title": "Пловдив: Новите правила за прием в първи клас през 2019 година вече са в сила"}
{"url": "http://www.focus-news.net/news/2019/04/09/2644521/kyustendil-v-dupnitsa-shte-bade-predstaven-sbornikat-dupnishka-rila-na-yavor-todorov.html", "text": "В Дупница ще бъде представен сборникът „Дупнишка Рила“ на Явор Тодоров. Това каза за  Радио „Фокус” – Кюстендил  изследователят Явор Тодоров. Той  съобщи, че сборникът ще бъде представен от 17.30 часа в заседателната зала на Община Дупница. Събитието ще се случи в навечерието на отбелязването на годишнината от създаването на Туристическо дружество „Рилски езера” – Дупница. Дружеството е основано през 1909 година. „Идеята за този сборник се роди заради родовата памет и традициите в туристическото движение на нашето семейство. Поколенията ни са свързани над 100 години пряко с организираното туристическо движение в града. Член на нашия род Георги Сакелариев е например човекът, който е сподвижник на Додов и Стойчо Стайков и прави прословутата Сакелариева пейка през 1921 година, която служи на хората изнасящи строителните материали на ръце при строежа на първата хижа в България”, каза Явор Тодоров. Той е член на туристическото дружество от 1963 година. Сборникът е богато илюстриран и с уникални снимки, както и позабравени песни, които са се пели от туристите в годините назад. На представянето на сборника са поканени и наследници на емблематичните за дупнишкия туризъм личности Никола Додов, Станислав Казаков, Стойко Стайков и други. \r\nВенцеслав ИЛЧЕВ", "date": "2019.04.09", "title": "Кюстендил: В Дупница ще бъде представен сборникът „Дупнишка Рила“ на Явор Тодоров"}
{"url": "http://www.focus-news.net/news/2019/04/09/2644522/blagoevgrad-vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли – Кресна. Това съобщиха от пресцентъра на  Агенция \"Пътна инфраструктура\" (АПИ).", "date": "2019.04.09", "title": "Благоевград: Възстановено е движението по път I-1 Симитли – Кресна"}
{"url": "http://www.focus-news.net/news/2019/04/09/2644523/gd-granichna-politsiya-normalen-e-trafikat-po-granitsata.html", "text": "Нормален е трафикът по границата. Това съобщиха от пресцентъра на  Главна дирекция \"Гранична полиция\" . Информацията за трафика по границата е към 13.00 ч.", "date": "2019.04.09", "title": "ГД \"Гранична полиция\": Нормален е трафикът по границата"}
{"url": "http://www.focus-news.net/news/2019/04/09/2644524/nsi-prez-fevruari-2019-g-indeksat-na-promishlenoto-proizvodstvo-narastva-s-15-v-sravnenie-s-yanuari.html", "text": "По предварителни данни през февруари 2019 г. сезонно изгладеният индекс на промишленото производство нараства с 1.5% в сравнение с януари 2019 година. Това сочи  статистика на Националния статистически институт (НСИ) . През февруари 2019 г. при календарно изгладения индекс на промишленото производство е регистриран ръст от 6.6% спрямо съответния месец на 2018 година. \r\nПрез февруари 2019 г. увеличение спрямо предходния месец е регистрирано в преработващата промишленост - с 1.9%, а намаление е отчетено в добивната промишленост - с 4.4%, и в производството и разпределението на електрическа и топлоенергия и газ - с 1.4%. \r\nПо-значителен ръст в преработващата промишленост се наблюдава при: производството на метални изделия, без машини и оборудване  - със 17.2%, печатната дейност и възпроизвеждането на записани носители - с 8.6%, производството на компютърна и комуникационна техника, електронни и оптични продукти - със 7.5%. По-съществено намаление е регистрирано при: производството на текстил и изделия от текстил, без облекло - с 12.9%, производството на химични продукти - с 6.6%, производството на хартия, картон и изделия от хартия и картон  - с 5.3%. \r\nНа годишна база ръст на промишленото производство, изчислен от календарно изгладените данни, е отчетен в добивната промишленост - с 16.3%, и в преработващата промишленост - с 9.1%, а спад - в производството и разпределението на електрическа и топлоенергия и газ - с 5.2%. \r\nПо-значително увеличение в преработващата промишленост спрямо съответния месец на предходната година се наблюдава при: производството на превозни средства, без автомобили - с 31.7%, печатната дейност и възпроизвеждането на записани носители - с 25.3%, ремонта и инсталирането на машини и оборудване - с 24.7%, производството на електрически съоръжения - с 23.5%. Най-голямо намаление е отчетено при производството на тютюневи изделия - с 42.2%, и при производството на облекло - с 8.0%.", "date": "2019.04.09", "title": "НСИ: През февруари 2019 г. индексът на промишленото производство нараства с 1.5% в сравнение с януари"}
{"url": "http://www.focus-news.net/news/2019/04/09/2644520/ministar-rumen-porozhanov-dialog-s-bioproizvoditelite-vinagi-e-imalo-no-osnovanie-za-ostavka-nyama.html", "text": "Диалог с биопроизводителите винаги е имало, но основание за оставка няма. Това каза министърът на земеделието, храните и горите Румен Порожанов по време на брифинг, предаде репортер на  Агенция „Фокус“ . Министерството на земеделието, храните и горите отрича обвиненията на биопроизводителите.  \r\nДо извънредния брифинг се стигна, след като биопроизводителите се вдигнаха на протест пред министерството с искане на оставката на министъра. \r\nИрина ИВАНОВА", "date": "2019.04.09", "title": "Министър Румен Порожанов: Диалог с биопроизводителите винаги е имало, но основание за оставка няма"}
{"url": "http://www.focus-news.net/news/2019/04/09/2644526/pleven-kmetat-obshtinata-georg-spartanski-kani-politicheskite-partii-i-koalitsii-na-konsultatsiite-za-opredelyane-sastavite-na-sektsionnite-izbiratelni-komisii.html", "text": "Кметът на Община Плевен Георг Спартански отправя покана до политическите партии и коалиции за участие в консултациите за определяне съставите на секционните избирателни комисии (СИК) в община Плевен, съобщиха от пресцентъра на  Общината . Консултациите ще започнат в 14.00 часа на 16 април 2019 г. в Заседателната зала на Община Плевен на III етаж в административната сграда на пл. „Възраждане” 2. След провеждане на консултациите кметът Георг Спартански ще предложи подписването на Споразумение между политическите партии и коалиции в община Плевен относно разпространение на агитационни материали по време на предизборната кампания за членове на Европейския парламент от Република България, насрочени за 26 май 2019 г.", "date": "2019.04.09", "title": "Плевен: Кметът Общината Георг Спартански кани политическите партии и коалиции на консултациите за определяне съставите на секционните избирателни комисии"}
{"url": "http://www.focus-news.net/news/2019/04/09/2644525/pregled-na-mezhdunarodnite-novini-do-13-chasa-agentsiya-fokus.html", "text": "Министърът на отбраната на Сърбия Александър Вулин заяви, че се застъпва за демаркация на границите между косовските албанци и Сърбия възможно най-скоро. „След като се потвърди границата, ще можем да я защитаваме“, заяви той, предава  държавната „Радио и телевизия Косово“ (RTK) . \r\nВ интервю пред белградския ежедневник „Вечерне новости“, в което той говори за албанците с пейоратива „шиптари“, Вулин говори също и за опасността от Велика Албания. „Велика Албания вече е създадена. Въпросът е колко части от други държави ще бъдат включени. С влизането на Северна Македония в НАТО, всички албанци, с изключение на тези в две сръбски общини, ще живеят в уникална зона за сигурност и политическото пространство на НАТО. А животът на всички албанци се управлява от Тирана“, отбеляза сръбският министър. \r\nАко се реши Косово да бъде разделено, по думите на Вулин, гражданите ще трябва да потвърдят това на референдум. На въпрос какво ще стане с многото сърби, които ще останат на територията на независимо Косово, той отговори: „Просто искам разграничение с косовските албанци“. \r\n„Мисля, че най-доброто решение е разграничението. Ако направим това, след споразумението ще имаме повече възможности да помагаме на сърбите, които живеят на територии с албанско мнозинство, отколкото днес можем да помагаме на тези живеещи на територии със сръбско мнозинство в Косово“, заяви Вулин. \r\n„Колкото по-скоро се отделим от албанците, толкова по-скоро ще започнем да живеем. Ако не искаме това, ще получим цяло независимо Косово“, заяви Вулин. \r\n***  Заради оспорването на резултатите от местните избори в Истанбул на 31 март от страна на управляващата Партия на справедливостта и развитието (ПСР), от сутрешните часове полицията извършва масови проверки по адресна регистрация и „лов на избиратели” в истанбулския район „Бююкчекмедже”, информира  електронното издание „Хаберлер” . Ангажиран е полицейски екип от 200 души. Операцията обхваща проверка за адресната регистрация на над 11 хиляди избиратели. Изготвят се констативни протоколи и се изисква от избирателите да ги подпишат. Някои от тях отказват; искат повече пояснения и легитимация от проверяващите лица; настояват за копия от протоколите, но получават откази. „Специалният” документ е озаглавен „Протокол за установяване на адресна регистрация”, но не е на официална бланка и няма официални подписи от упълномощени длъжностни лица. Има и редица комични случаи. Едно от проверените лица например е разпитвано защо се намира в жилището на неговата съпруга, с която има сключен граждански брак от преди 2 години, а от една година се намира на този адрес. При друг случай става въпрос за лице, което живее от 11 години на проверявания адрес, а преди 5 години при него са се настанили неговата майка и баща му - поради здравословни причини, посочва още „Хабертюрк”. \r\n***  Британският премиер Тереза Мей ще се срещне с Меркел и Макрон, за да моли за нова отсрочка на Брекзит \r\nЛондон. Британският премиер Тереза Мей ще се срещне с германския канцлер Ангела Меркел и френския президент Еманюел Макрон във вторник, за да ги моли за нова отсрочка на Брекзит, докато тя води кризисни преговори за излизане от задънената улица около излизането на Обединеното кралство от Европейския съюз с опозиционната Лейбъристка партия, пише  Reuters . \r\n„Премиерът все още не се е отместила от своите червени линии и не можем да постигнем компромис“, заяви лидерът на Работническата партия Джереми Корбин преди продължаването на преговорите във вторник. \r\nВ същото време Мей отива в Париж и Берлин преди извънредната среща на върха на ЕС в Брюксел в сряда, а британските депутати ще проведат 90-минутен дебат за нейното предложение излизането на Великобритания да бъде отсрочено до 30 юни от 12 април. \r\n***  Президентът на Косово Хашим Тачи назначи извънредни местни избори в четирите населявани от сърби северни общини на страната, след като бившите градоначалници си подадоха оставките през ноември 2018-а година в протест срещу решението на правителството в Прищина да въведе 100-процентови мита върху вноса от Сърбия и Босна и Херцеговина, пише  прищинският ежедневник Gazeta Express . \r\nОт пресофиса на държавния глава потвърдиха новината чрез съобщение до медиите, в което се казва: „Президентът на Република Косово Хашим Тачи, в съответствие с конституционните и законовите си правомощия и вземайки предвид писмото на Министерството на местната администрация, следвайки препоръките от Централната изборна комисия (ЦИК), днес взе решение за насрочване и обявяване на датата на предсрочни местни избори в общините: Северна Митровица, Зубин Поток, Лепосавич и Звечан“. \r\nИзборите за градоначалници и общински съветници в четирите косовски общини ще се проведат на 19 май 2019 година. \r\n***  Политици, които искат „пълна автономия“ на сръбската автономна област Войводина, обявиха, че основават „Войводински фронт“. Зад идеята стоят „Лигата на социалдемократите от Войводина“ (ЛСДВ) и „Войводинската партия“ (ВП), чиито лидери Ненад Чанак и Александър Оджич неотдавна сключиха споразумение за сътрудничество. Те изхождат от факта, че конституционното положение на Войводина в състава на Сърбия, дефинирано с Основния закон от 2006-а година, е неприемливо, пише  белградският ежедневник „Политика“  в материал, представен без редакторска намеса. \r\nВ миналото „Войводинският фронт“ е съществувал в Кралство Югославия. Недоволни от икономическото и политическото положение на областта, група политици от различни партии искаха промяна в държавния ред. \r\n„През юли 1935 г. е приета платформа за функционирането на Войводинския фронт. Тя се основава на речта на д-р Жарко Якшич, син на Джура Яксич, където се посочва, че \"Войводина решително иска да е в тази страна, но също така, решително отхвърля положението си в тази страна“, каза историкът от Нови Сад д-р Милош Савин за \"Политика\". \r\nДвижението е обвинено в сепаратизъм и прохърватска ориентация и се разпада преди началото на Втората световна война. И през последното десетилетие временно са обявявани обединения в „автономистки“ блок или фронт. Когато през 2012 г. провинциалните юрисдикции попаднаха в Конституционния съд на Сърбия, този вид събиране бе насърчено от Либералдемократическата партия. \r\nОсноваването на „Войводинския фронт“ се очаква през следващите шест месеца, а първият ход за това е споразумението между ЛСДВ и ВП, заяви пред „Политика“ Боян Костреш, заместник-председател на Лигата. \r\n***  Президентът на Иран Хасан Роухани заяви във вторник, че САЩ са истинският „лидер на световния тероризъм“, след като Вашингтон внесе Корпуса на стражите на ислямската революция (КСИР) в списъка на „чуждестранните терористични организации“, предава  AFP . \r\n„Кои сте вие, че да определяте революционните институции като терористи?“ – попита Роухани в реч, излъчена на живо по държавните телевизии. \r\n„Искате да използвате терористичните групировки като оръжия срещу държавите в региона... Вие сте лидерите на световния тероризъм“, заяви той. \r\n***  Предсрочните избори за президент на Казахстан ще се състоят на 9 юни 2019 година, съобщи президентът на страната Касъм-Жомарт Токаев в обръщение към народа, предава  ТАСС . \r\n„В съответствие с Конституцията на страната, взех решение за провеждане на предсрочни избори за президент на Република Казахстан на 9 юни 2019 година“, заяви Токаев в обръщение, показано във вторник по републикански телевизионен канал. \r\n*** Докато премиерът Шарл Мишел е на посещение в Кигали за официалните церемонии по повод 25-ата годишнина от геноцида в Руанда, правосъдната комисия на белгийския федерален парламент прие предложение да се направи незаконно отричането на историческия факт за това клане, както и на едно друго – това в босненската Сребреница, пише електронното издание Sarajevo Times. \r\nКакто припомня изданието, „през юли 1995 година в Босна бе извършен геноцид от сръбските войски, в резултат от който загинаха повече от осем хиляди души, основно мъже и момчета. В същото време до 30 хиляди жени, деца и възрастни хора бяха принудително изселени от територията“. \r\nНовият закон, който министърът на правосъдието Коен Гийнс заяви, че очаква да бъде приет от парламента след Великденската почивка, обаче не се отнася само за тези две събития. Предложението прави престъпление „отричане, минимизиране, оправдаване или одобряване на геноциди, престъпления срещу човечеството или военни престъпления, признати за такива от международен трибунал”, съобщава The Burussels Times. \r\n***  Икономиката на Кипър понесе тежък удар от изтичането на руски капитал от острова, пише електронното издание на гръцкия  консервативен ежедневник „То Вима“ . \r\nКакто отбелязва изданието, руските олигарси, които са стълб на банковата система на Кипър, изглежда искат да прехвърлят капиталите си в други страни предвид интензифицирането на борбата срещу прането на пари в Европейския съюз. \r\nСпоред Philenews.gr, руските клиенти закриват банковите си сметки в Кипър с изключително високо темпо. \r\nОколо 93 милиона евро са изтеглени само за един месец, а до края на февруари са изтеглени още 143 милиона евро. \r\nВ сравнение с преди една година, има спад в депозитите от 1,34 милиарда евро, а в сравнение с преди две години, руските пари в банковата система на Кипър са по-малко с 2,65 милиарда евро. \r\nСпадът на руските депозити изглежда е свързан с все по-строгите разпоредби, приети като част от борбата на ЕС срещу прането на пари. \r\nДори и след съкращаването или спасяването през 2013 г. на кипърските банки руските депозити останаха на високо ниво. \r\nПо данни на Централната банка на Кипър депозитите в края на 2013 г.  са били 11,7 млрд. евро и са паднали с 4,95 млрд. евро до края на февруари 2019 г. \r\nВ периода между 2015 година и февруари 2019 година руските банкови сметки са намалели с около 5 милиарда евро. \r\n***  Управляващата Партия на справедливостта и развитието (ПСР) възнамерява да оспорва „докрай” избора на кандидата за кмет на Истанбул от опозицията Екрем Имамоглу, пише  вестник „Джумхуриет” . По искане на ПСР, Висшият избирателен съвет (ВИС) се събра за да реши дали „отново да бъдат преброени всички подадени гласове” в световния мегаполис. След 14-часово заседание ВИС отхвърли молбата на ПСР за повторно броене на бюлетините. По този повод зам.-генералният секретар на ПСР Али Ихсан Явуз реагира изключително гневно и анонсира четвърто поредно обжалване. . „При констатиране на толкова много нередности е неразбираемо вземането на подобно решение. … Ще използваме метода на „извънредното обжалване” и отново ще сезираме ВИС.”, написа в социалните медии партийният шеф, цитиран от „Джумхуриет”. \r\n*** Златовалутните резерви на Русия са на стойност 487,7 милиарда долара, показват публикуваните от Централната банка на страната данни, предава  РИА Новости . \r\nТова е най-високата им стойност от 1 април 2014 година. \r\nПрез изминалата година Банката на Русия увеличи резервите си от монетарно злато с 14.9%, или с почти 275 тона, до 67.9 млн. унции (повече от две хиляди тона). През годината тя редовно го купуваше за попълване на валутните резерви, а само през декември банката е купила 9,3 тона. \r\nРъководителят на Централната банка Елвира Набиулина многократно е заявявала, че регулаторът има политика за диверсификация на инвестициите в международните резерви, като се вземат предвид всички рискове, включително финансови, икономически и геополитически. Така например, миналата година след въвеждането на антируските санкции от Вашингтон, Централната банка започна да продава американски държавни облигации. До началото на есента на 2018 г. вложенията, които през 2010 г. възлизаха на 176 млрд. долара, бяха намалени до 14 млрд. \r\n***  В Израел започнаха парламентарни избори, в резултат на които ще бъде сформирано ново правителство и ще бъде назначен премиер, предава  РИА Новости . \r\nНад шест милиона избиратели ще могат да гласуват в повече от три хиляди избирателни секции, които са отворени в цялата страна.  \r\nГласуването се извършва по партийни списъци. Списъци, получили най-малко 3,25% от гласовете, участват в разпределението на депутатските мандати. Нито една партия в цялата история на Израел не е успяла да вземе 61 от 120 места в Кнесета, така че правителството винаги е било сформирано на коалиционна основа. \r\nСлед като получи официални резултати от изборите, президентът на Израел Реувен Ривлин ще се консултира с партиите, които влизат в Кнесета. Според техните резултати той ще трябва да възложи формирането на правителство на един от депутатите, който, по мнението на държавния глава, има най-голям шанс да получи подкрепата на парламентарно мнозинство.", "date": "2019.04.09", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/09/2644528/nsi-prez-fevruari-2019-g-oborotat-v-targoviyata-na-drebno-namalyava-s-06-spryamo-predhodniya-mesets.html", "text": "По предварителни сезонно изгладени данни през февруари 2019 г. оборотът в раздел „Търговия на дребно, без търговията с автомобили и мотоциклети“ по съпоставими цени намалява с 0.6% спрямо предходния месец. Това сочи  статистика на Националния статистически институт (НСИ) .  \r\nПрез февруари 2019 г. оборотът в търговията на дребно, изчислен въз основа на календарно изгладени данни, остава почти без изменение в сравнение със същия месец на предходната година. \r\nПрез февруари 2019 г. се наблюдава по-значителен спад на оборота спрямо предходния месец при: търговията на дребно с битова техника, мебели и други стоки за бита - с 5.6%, търговията на дребно с фармацевтични и медицински стоки - с 5.1%, и търговията на дребно с хранителни стоки, напитки и тютюневи изделия - с 1.3%. Увеличение е отчетено при търговията на дребно с разнообразни стоки - с 0.9%. \r\nПрез февруари 2019 г. в сравнение със същия месец на 2018 г. оборотът намалява при търговията на дребно с фармацевтични и медицински стоки - с 9.2%, и търговията на дребно с хранителни стоки, напитки и тютюневи изделия - със 7.9%. По-съществен ръст е регистриран при: търговията на дребно чрез поръчки по пощата, телефона или интернет - с 16.2%, търговията на дребно с автомобилни горива и смазочни материали - с 13.2%, търговията на дребно с битова техника, мебели и други стоки за бита - с 11.8%, и търговията на дребно с разнообразни стоки - с 11.5%.", "date": "2019.04.09", "title": "НСИ: През февруари 2019 г. оборотът в търговията на дребно намалява с 0.6% спрямо предходния месец"}
{"url": "http://www.focus-news.net/news/2019/04/09/2644498/prezidentat-na-izrael-edinstveno-izraelskite-izbirateli-shte-reshavat-koy-shte-bade-sledvashtiya-premier.html", "text": "Президентът на Израел Реувен Ривлин заяви, че „само гражданите на Израел ще решават кой ще бъде следващия премиер“, предава електронното издание  Israel National News . \r\nДържавният глава гласува в Ерусалим, оплаквайки се за здравословното състояние на съпругата си Нечама. „Надявам се, че следващата година ще гласуваме заедно“. \r\nПрезидентът Реувен Ривлин пристигна във вторник сутринта да гласува в училището Йефе Ноф в йерусалимския квартал Бейт Ха Керем. \r\nТой заяви, че следващия път се надява да гласува с жена си, Нечама, която е хоспитализирана с усложнено здравословно състояние. „Вече петдесет години гласуваме заедно. Надявам се, че следващия път отново ще гласуваме както преди и то на постоянния ни адрес.“  \r\n „Нито президентът, нито партийните лидери ще решават кой да бъде първия министър и какво ще бъде следващото правителство. Единствено Вие ще решавате това и, за да можете да имате властта да влияете на тези събития, Вие трябва да гласувате“, заяви държавният глава. \r\nПовече от шест милиона жители на Израел ще могат да упражнят своето демократично право да гласуват на изборите за двадесет и първи Кнесет този вторник.  \r\nОколо 10 000 избирателни секции отвориха в  7:00 сутринта и ще затворят в 22:00 вечерта на същия ден, по което време медиите ще се опитат да предвидят кой ще сформира следващото правителство. Реалните резултати ще бъдат публикувани в сряда сутринта.  \r\nВ общности с повече от 350 жители, избирателните секции  ще отворят в 8:00 часа сутринта и ще затворят в 20:00 вечерта. Същото важи и за тези в болниците, затворите и центровете за временно задържане.   \r\n6,339,729 пълноправни гласуващи ще имат възможността да пуснат бюлетини с избраната от тях партия. Правото на гласуване е дадено на всеки гражданин на Израел, който в деня на изборите на парламента е поне на 18 годишна възраст.   \r\nДеня на изборите е почивен ден по закон, но общественият транспорт и други обществени услуги както се разбира Централната избирателна комисия (ресторанти, театри и кина, водни и електрически станции, хотели, бърза помощ, и др.) ще работят както обикновено. Междуградският обществен транспорт ще бъде безплатен в изборния ден.", "date": "2019.04.09", "title": "Президентът на Израел: Единствено израелските избиратели ще решават кой ще бъде следващия премиер"}
{"url": "http://www.focus-news.net/news/2019/04/09/2644531/nsi-prez-fevruari-2019-g-indeksat-na-produktsiyata-v-sektor-stroitelstvo-e-s-15-nad-ravnishteto-ot-predhodniya-mesets.html", "text": "По предварителни данни през февруари 2019 г. индексът на продукцията в сектор „Строителство“, изчислен въз основа на сезонно изгладени данни, е с 1.5% над равнището от предходния месец. Това сочи  статистика на Националния статистически институт (НСИ) .  \r\nКалендарно изгладените данни показват нарастване от 9.2% на строителната продукция през февруари 2019 г. в сравнение със същия месец на 2018 година. \r\nПрез февруари 2019 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от сградното строителство се увеличава с 2.4%, а от гражданското/инженерното строителство - с 0.3%. \r\nНа годишна база увеличението на строителната продукция през февруари 2019 г., изчислено от календарно изгладени данни, се определя от положителния темп при сградното строителство, където ръстът е с 13.3%, а при гражданското/инженерното строителство - с 3.5%.", "date": "2019.04.09", "title": "НСИ: През февруари 2019 г. индексът на продукцията в сектор „Строителство“ е с 1.5% над равнището от предходния месец"}
{"url": "http://www.focus-news.net/news/2019/04/09/2644530/ivan-ivanov-turisticheska-kamara-burgas-po-predvaritelni-danni-se-ochakva-skromen-rast-na-turisti-v-regiona-ot-155.html", "text": "По предварителни данни се очаква скромен ръст на туристи в региона от 1.55%. Това каза за  Радио „Фокус“ – Бургас  Иван Иванов, председател на Регионалната туристическата камара в Бургас. По думите му данните носят информация за планираните полети към 31 март 2019 г. „Доминират пазари като Австрия, където ръстът е 25%, Естония – 46%, Чехия – около 21%, Ирландия – около 40%, Израел – 11%, Полша – 13%, Англия – 14%. За Украйна ръстът е много голям – 72%“, отбеляза Иванов и добави, че за друга част от пазарите се наблюдават съществени спадове. „На първо място това е Германия, където спадът е с 25%, на второ място е Франция – с 37%, Италия – 74%, Кувейт – 60%, Латвия – 36%, Литва – 35%, Швеция – 24%, Швейцария – 24%, Турция – 69%“, каза още Иванов. Според него основните причини за малкият ръст на планираните полети са няколко. „На първо място, нашият туристически бранш и Министерството се успокоиха, че ръстовете и търсенето на българския туристически продукт ще бъдат вечни, но видимо се излъгаха. Второ, успокои се съвременната геополитическа обстановка. Трето, много агресивна е рекламата, която провеждат Турция, Египет, Тунис, Мароко, Малта, Кипър и Гърция“, обясни Иванов. Той добави, че друга основна причина за ниския спад е безвизовият режим, който предложиха Турция и Египет за периода от месец април до месец октомври. „Намалиха се летищните такси, намали се цената на керосина. Агресивната реклама и предприетите мерки от страна на Република Турция, пренасочиха туристопотока към тази дестинация“, каза още Иванов. \r\nМария ПОПЧЕВА", "date": "2019.04.09", "title": "Иван Иванов, Туристическа камара – Бургас: По предварителни данни се очаква скромен ръст на туристи в региона от 1.55%"}
{"url": "http://www.focus-news.net/news/2019/04/09/2644532/pleven-zapochva-parvoto-za-godinata-kosene-na-trevnite-ploshti-v-grada.html", "text": "Започва първото за годината косене на тревните площи в града, съобщиха от пресцентъра на  Общината . Много граждани са започнали почистване на зелените пространства в имотите си и околоблоковите пространства, като изхвърлят отрязаните клони и храсти край контейнерите за отпадъци. В тази връзка се уточнява, че това не е ангажимент на сметоизвозващите фирми, а и машините не са пригодени да събират клони. Същото се отнася и за строителните отпадъци, за които гражданите могат да си поръчат и платят специален контейнер.", "date": "2019.04.09", "title": "Плевен: Започва първото за годината косене на тревните площи в града"}
{"url": "http://www.focus-news.net/news/2019/04/09/2644529/predsedatelyat-na-narodnoto-sabranie-tsveta-karayancheva-obsadi-vazmozhnostite-za-chuzhdestranni-investitsii-v-balgariya-s-predsedatelya-na-bundestaga-volfgang-shoyble.html", "text": "Председателят на Народното събрание Цвета Караянчева обсъди възможностите за чуждестранни инвестиции в България с председателя на Германския Бундестаг Волфганг Шойбле. Това съобщиха от пресцентъра на  Народното събрание.  Двамата разговаряха в рамките на конференцията на председателите на парламенти на страните-членки на ЕС, която се проведе в австрийската столица Виена.  \r\nПред своя германски колега Цвета Караянчева изтъкна, че България е една от страните с най-ниски данъци в ЕС, които в последните 10 години не са променяни. Тя увери Волфганг Шойбле, че страната ни разполага с много добре обучени кадри във всички браншове. Караянчева запозна своя колега с данните от междинната зимна прогноза на ЕК. Според изнесените факти България е в топ 5 сред страните в ЕС с очакван най-висок икономически ръст за 2019 г. – 3,6%. Председателят на Народното събрание бе категорична, че България спазва отлична финансова дисциплина, в резултат на която страна ни е в челната тройка на държавите в ЕС с най-нисък държавен дълг. Цвета Караянчева напомни, че наскоро президентът на Германия Франк-Валтер Щайнмайер лично е имал възможността да се убеди в добрата икономическа среда в България по време на своето официално посещение в страната ни.  \r\nПредседателят на Народното събрание информира Волфганг Шойбле, че в България има практика държавата да съдейства в максимална степен на големите стратегически инвеститори на нейна територия. „Един от най-благоприятстващите фактори за реализация на чужди инвестиции в една страна несъмнено е инфраструктурата. Благодарение на правителството на Бойко Борисов и финансовата дисциплина на страната се генерира ежегодно допълнителен ресурс, който се влага за ремонти и строеж на пътищата – дори по отсечки, които не са част от европейските коридори“, посочи Цвета Караянчева и подчерта, че всички изложени факти правят България страна с отличен бизнес климат и подходяща среда за инвестиции.  \r\nВ рамките на срещата председателите на българския и германския парламент споделиха задоволството си от добрите двустранни отношения между двете страни във всички сфери.", "date": "2019.04.09", "title": "Председателят на Народното събрание Цвета Караянчева обсъди възможностите за чуждестранни инвестиции в България с председателя на Бундестага Волфганг Шойбле"}
{"url": "http://www.focus-news.net/news/2019/04/09/2644533/varna-valezhite-ot-dazhd-sa-zabavili-grafika-za-praskane-sreshtu-karlezhi-v-dvorovete-na-zabavachkite-v-grada.html", "text": "До края на април трябва да бъде извършена първата за сезона обработка на дворовете на детските градини и яслите във Варна срещу кърлежи. Това каза в интервю за  Радио „Фокус“ – Варна  директорът на Общинското предприятие за дезинфекция, дератизация и дезакаризация д-р Антоанета Тончева. „За съжаление вече два дни не можем да влезем в график, защото времето не позволява. Ще се опитаме да наваксваме. Първата обработка трябва да бъде свършена до края на месеца“, обясни специалистът. Според нея може би ще се наложи да се работи и през почивните дни. През май ще бъде направена и втора обработка на всички площи, включващи и парковете, дворовете на училищата. Интервалът между двете пръскания не трябва да е по-дълъг от 25 - 30 дни. Д-р Тончева добави, че от края на март екипи на дружеството са обработили големите паркове – Морската градина, както и градините в „Аспарухово“, „Младост“ и „Владислав Варненчик“. В квартал „Владиславово“ са обхванати и детски площадки, както и училищните дворове във всички райони. „Не сме забравили и селата Каменар, Звездица, Тополи, Казашко и Константиново. Те също ще бъдат обработени, но когато приключат дейностите по косене. В тези места всичко ще бъде направено наведнъж, ще се обработват и детски площадки и училища за един ден“, допълни д-р Тончева. \r\nДиана СТОЕВА", "date": "2019.04.09", "title": "Варна: Валежите от дъжд са забавили графика за пръскане срещу кърлежи в дворовете на забавачките в града"}
{"url": "http://www.focus-news.net/news/2019/04/09/2644534/sofiya-razbita-e-kasa-na-aviokompaniya.html", "text": "Разбита е каса на авиокомпания. Това съобщиха за  Агенция „Фокус“  от пресцентъра на  МВР \r\nКъм 13.25 ч. е подаден сигнал за разбита каса в служебно помещение на авиокомпания. Помещението обаче не е разбивано. Органите на реда работят по случая.  \r\nДеница КИТАНОВА", "date": "2019.04.09", "title": "София: Разбита е каса на авиокомпания"}
{"url": "http://www.focus-news.net/news/2019/04/09/2644538/d-r-antoaneta-toncheva-nyama-bum-na-karlezhi-vav-varna-no-zapochnahme-po-rano-da-praskame.html", "text": "Във Варна не може да бъде отчетен бум на кърлежите, но обработката на обществени площи е започнала по-рано заради меката зима. Това каза в интервю за  Радио „Фокус“ – Варна  директорът на Общинското предприятие за дезинфекция, дератизация и дезакаризация д-р Антоанета Тончева. Според нея броят на случаите на ухапани от кърлежи от последните седмици, за които съобщиха от Регионалната здравна инспекция, е нормален за това време от годината. „Основната причина за повечето кърлежи е липсата на зима. Просто те не успяха изобщо да прекратят развитието си и оттам популацията ще продължи да се разраства. Идеята е, че ние трябва да намалим до минимум разрастването“, обясни д-р Тончева. Тя допълни, че преди две години, обработките са започвали значително по-късно – в средата на април. „За съжаление двете изминали зими не ни позволяват този лукс“, вметна тя. По думите ѝ препаратите за пръскане, които се използват, нямат карантинен период по информационния лист за безопасност, но все пак не е препоръчително до 24 часа след обработка хората да пускат децата си и домашните си любимци в такива територии. „Самият препарат е сравнително безопасен. Що се касае до всеки един химичен продукт обаче, според мен няма безопасен препарат. Тези, които ние ползваме са на база перитроиди, микрокапсулирани са, което намалява риска значително“, каза още д-р Тончева. \r\nДиана СТОЕВА", "date": "2019.04.09", "title": "Д-р Антоанета Тончева: Няма бум на кърлежи във Варна, но започнахме по-рано да пръскаме"}
{"url": "http://www.focus-news.net/news/2019/04/09/2644536/d-r-simeon-uzunov-alergolog-nelekuvaniyat-alergichen-rinit-mozhe-da-bade-prichina-za-bronhialna-astma.html", "text": "Симптомите на алергиите и вирусните инфекции се различават. Това каза за  Радио „Фокус“ – Пирин  алергологът д-р Симеон Узунов. По думите му е много важно да се приемат навреме мерки при проявена алергична реакция. „Причината е, че пациентът започва все повече и повече да се алергизира, като понякога от една специфична алергична реакция може да се стигне до неспецифична като тогава дразненията не са само от към съответния алерген, а и към други подобни“, посочи д-р Симеон Узунов. Той добави, че пациентите могат да различат алергията от вирусите, които върлуват в този сезон. „При вирусните инфекции се наблюдава повишаване на температурата. Също така при една вирусна инфекция се появяват болки в гърлото, главоболие и втрисане. Това са първите симптоми, които сигнализират една вирусна инфекция“, коментира д-р Симеон Узунов. Той заяви, че алергичната реакция протича по малко по-различен начин. „При нея липсва повишаване на температурата и секретите, които се отделят са бистри, докато при вирусната инфекция започват да се оцветяват“, каза още алергологът. Той коментира, че понякога се сменят няколко антибиотика, докато се разбере, че става дума за алергична реакция. „При съмнение за алергия е важно да се посети специалист като най-напред се прави една добра анамнеза на пациента. След това се правят кожно-алергични проби и така се установява чувствителността към алергените. Времето на симптомите също ни насочва като те може да са целогодишни или сезонни“, допълни д-р Симеон Узунов. \r\nПо думите му нелекуваният алергичен ринит може да бъде причина за бронхиална астма. Той посочи, че нелекуваните алергии от страна на горните дихателни пътища с времето може да се пренесат и в белия дроб, като това може да бъде причина за бронхиална астма, която също може да бъде поленова. „При поленова алергия зачестяват симптомите на пациентите с астма. Пациентите с атопична бронхиална астма, която е предизвикана от алерген, доста често имат пристъпи и необходимо да приемат своите медикаменти, за да ги контролират“, каза още д-р Узунов. По думите му първите симптоми на алергия се проявяват предимно в детска възраст. „Не е невъзможно, но пациенти на по-зряла възраст по-рядко могат да проявят алергия, първи пристъп на астма или алергичен ринит“, посочи д-р Симеон Узунов. \r\nДенис НИКИФОРОВ", "date": "2019.04.09", "title": "Д-р Симеон Узунов, алерголог: Нелекуваният алергичен ринит може да бъде причина за бронхиална астма"}
{"url": "http://www.focus-news.net/news/2019/04/09/2644535/reuters-es-e-gotov-za-udalzhavane-na-sroka-za-brekzit-no-premierat-mey-se-nuzhdae-ot-yasen-plan.html", "text": "Министрите от ЕС заявиха във вторник, че блока е готов да даде на Великобритания второ удължаване на срока й за излизане от ЕС, но британския премиер Тереза Мей трябва да представи ясен план как смята да прокара сделката на излизането на Великобритания от ЕС, предава  Reuters . \r\nМинистрите от ЕС се срещат в Люксембург ден преди лидерите на 27-те страни членки на ЕС да решат в следобедните си преговори дали да позволят на Великобритания поредното удължаване на срока, за да пробва да разреши проблемите около Брекзит в Лондон.  \r\nБез това удължаване, Великобритания трябва да излезе от ЕС на 22:00 вечерта в петък без сделка. \r\nГерманските, нидерландските, ирландските и люксембургските министри изясниха в коментарите си при пристигането им на срещата, че трябва да се избягва решението „Брекзит без сделка“. \r\n\"Всички тази седмица са готови да разгледат възможността за допълнителни срокове, но те със сигурност искат да видят план, приложен към това удължаване на срока\", заяви пред репортери външният министър ма Ирландия Саймън Коуни. \r\nНидерландският му колега Стеф Блок повтори: \"В интерес е на холандците е да се избегнат усложнения при излизането на Великобритания от ЕС и ако е необходимо повече време да се избегне „Брекзит без сделка“, трябва да осигурим това време“. \r\n„Наистина се надявам, че Обединеното кралство ще намери решение да избегне „Брекзит без сделка“. Надяваме се на конкретен план от страна на Обединеното кралство за това как да избегнем евентуални усложнения. \r\nЖан Аселборн от Люксембург заяви, че ЕС ще направи \"всичко, което може\" да избегне сценария „Брекзит без сделка“. \r\nНо германският министър Майкъл Рот даде ясно да се разбере, че Мей трябва да състави ясен план да убеди лидерите на ЕС в сряда да отложат Брекзит след настоящата крайна дата за излизането на Великобритания от ЕС на 12 април. \r\n\"За съжаление трябва да отбележа, че определените условия ... не са изпълнени\", каза той. \r\n„Разбира се, ние мислим за подходящо удължаване на срока, а също и за по-дълъг срок. Те обаче ще дойдат с много стриктни условия“, каза Рот, визирайки британското участие в изборите за майски парламент на ЕС като едно от тези условия. \r\nГеоргиос Сиамба от Румъния, която понастоящем е ротационен председател на ЕС, заяви, че Съюза приветства готовността на Великобритания да организира изборите за Европейски парламент през май, но заяви, че това не е достатъчно. \r\n\"За нас е важно да разберем защо Великобритания иска да остане (по-дълго), трябва да останете с оглед на нещо\", каза той. \r\n\"Ние бяхме в същото положение само преди няколко седмици, не можем да си позволим да обсъждаме един и същи въпрос на всеки две седмици без план\", каза той.", "date": "2019.04.09", "title": "Reuters: ЕС е готов за удължаване на срока за Брекзит, но премиерът Мей се нуждае от ясен план"}
{"url": "http://www.focus-news.net/news/2019/04/09/2644539/sport-tsska-pregovarya-sas-sent-etien-za-pravata-na-zhorzhinyo.html", "text": "Ръководството на ЦСКА започва преговори за правата на крилото Жоржиньо с френския клуб Сент Етиен. Футболистът играе в най-титулувания български клуб под наем и „червените“ могат да откупят правата му през лятото. Според авторитетния сайт „Трансфермаркт“, играчът струва един милион и 350 хиляди евро.", "date": "2019.04.09", "title": "Спорт: ЦСКА преговаря със Сент Етиен за правата на Жоржиньо"}
{"url": "http://www.focus-news.net/news/2019/04/09/2644543/dobrich-obshtinata-organizira-dni-na-otvorenite-vrati-v-detskite-yasli.html", "text": "За пореден път Община град Добрич организира Дни на отворените врати в детските ясли. Кампанията започва на 15 април и ще продължи до 25 април, предаде кореспондент на  Радио „Фокус” – Варна . Дните на отворени врати са организирани в улеснение на родителите и семействата, чиито деца ще се включат в класацията на Общината за прием в детските заведения през 2019 година. По време на обявените от Община град Добрич Дни на отворените врати в детските ясли родителите ще имат възможност да се запознаят на място с условията за отглеждане, възпитание и обучение на малчуганите в общинските детски заведения. Часовете на свободен достъп в рамките на кампанията са от 16.00 до 18.00 часа като варират в различните детски ясли. Графикът е публикуван на интернет страницата на Общината в рубриката „Новини“.  \r\nЖулиета НИКОЛОВА", "date": "2019.04.09", "title": "Добрич: Общината организира Дни на отворените врати в детските ясли"}
{"url": "http://www.focus-news.net/news/2019/04/09/2644540/ministar-petya-avramova-silistra-tutrakan-i-selata-aydemir-i-kalipetrovo-shte-imat-novi-vodoprovodni-i-kanalizatsionni-mrezhi-s-evropeysko-finansirane.html", "text": "\"Силистра, Тутракан и селата Айдемир и Калипетрово ще имат нова водопроводна и канализационна мрежа с европейски средства. ВиК - Силистра кандидатства за финансиране от Оперативна програма „Околна среда 2014 - 2020“ за големия воден проект на стойност 78 млн. лв. Средствата ще бъдат вложени в реконструкция и доизграждане на ВиК мрежи. За тези населени места ще бъде направена и реконструкция на външни довеждащи водопроводи. Това каза в Силистра днес министърът на регионалното развитие и благоустройството Петя Аврамова, съобщиха от пресцентъра на  МРРБ.   В града тя участва в дискусия за регионалното развитие и европейската солидарност.  \r\n\"В областта се изпълняват 20 договора на стойност над 34 млн. лв. по Оперативна програма „Региони в растеж“ 2014 – 2020\", съобщи министър Аврамова. \"С близо 8 млн. лв. по четири проекта се обновяват детска ясла, детска градина, основно училище, четири професионални гимназии и общински център за извънучилищни дейности. 2,3 млн. лв. по проекта на Министерство на здравеопазването се инвестират в модернизацията на 6 центъра за спешна помощ. Подкрепени са 7 социални обекта, които се използват от близо 420 лица в процеса на деинституционализация. По 7 проекта на обща стойност 8,5 млн. лв. се изпълняват мерки за повишаване на енергийната ефективност в 19 сгради. В резултат от изпълнението им жилищата на близо 200 домакинства ще бъдат по-топли, по-уютни и с по-малки разходи за отопление през зимата. Приключи реконструкцията на пл. „Албена“ в областния център. С малко над 2 млн. лв. бяха облагородени над 30 000 кв. м площ в града. Възстановен беше знаковият  паметник „1800 години Силистра“, който е изграден в чест на обявяването на Силистра за самоуправляващ се град през 169 година. Първоначалният си вид възвърна и водното огледало пред монумента. Финансиране от програмата може да получи още един проект  – за изграждане на социални жилища. \r\nПрез 2018 година с 5 млн. лв. от ОПРР основно бяха ремонтирани почти 10 км от второкласния път Кубрат - Старо Село - Тутракан\", напомни министър Аврамова. \"Със средства от европейската програма в края на миналата година  бяха рехабилитирани още 21 км от пътя Разград - Търговище. Като резултат от двата проекта са обновени общо над 30 км от пътя, свързващ областите Силистра, Разград и Търговище, което повиши безопасността при движение по републиканската мрежа в региона. Подобриха се връзките с пътищата Русе - Разград, Търговище - Шумен, Русе - Силистра, Попово - Лозница и Русе - Кубрат - Исперих, както и връзката с Дунав мост при Русе. При наличие на спестен ресурс от програмата, Агенция „Пътна инфраструктура“ ще кандидатства за средства за финансиране на рехабилитацията на други 9,6 км в областта по пътя Каблешково - Межден\", съобщи регионалният министър. \r\nПетя Аврамова каза още, че през миналата година в областта е направен превантивен ремонт на три пътни участъка с обща дължина над 32 км. \"За целта са инвестирани близо 17 млн. лв. от бюджета на АПИ. През тази година, при благоприятни климатични условия, ще продължат строително-монтажните работи на близо 6 км от пътя Алфатар - Коритен в община Кайнарджа. Очаква се те да приключат през месец май. Инвестицията е малко над 3 млн. лв. Предвижда се извършването на превантивен ремонт и на още близо 30 км републикански пътища в областта. Предстои изготвянето на технологични проекти на обектите с индикативна стойност близо 16 млн. лв. \r\nВ областта се изпълняват 18 проекта по програма ИНТЕРРЕГ V-A „Румъния – България“, които ще допринесат за подобряване на транспорта, развитието на туризма, опазване на околната среда и други. По един от тях ще се разработят съвместни туристически продукти между общините Силистра и Кълъраш. Предвижда се и реконструкция на Художествената галерия в Силистра. По друг проект ще се подобри общественият транспорт в Силистра и Наводари. По него Силистра ще реконструира и възстанови улица „Никола Й. Вапцаров“, която е вход и изход на града към граничния контролно-пропускателен пункт. Ще бъдат изградени и еднопосочни велосипедни алеи с цел да стимулирането на използването на „зелен“ транспорт в града, а съвместен пътеводител ще информира за велоалеите и туристическите маршрути. Амбициозен е и проектът „Съвместно доброволчество за сигурен живот”, който цели да подобри подготовката на населението за реакция при извънредни ситуации в трансграничния регион.  \r\nВ Силистра регионалният министър коментира още, че се обсъждат пет потенциални места за изграждане на нов мост над река Дунав, който да свърже България с Румъния. “Нашето желание е да изградим  още пътища между двете страни. Имаме подписан меморандум с румънска страна, на базата на който ще се направят проучвания за мост в района на Свищов, Силистра, Русе, Оряхово, Никопол. Ще бъдат проучвани от двете страни както като транспортни коридори, така и  като пътникопоток, който ще преминава през тях. Тепърва започват съвместни действия и прединвестиционни проучвания. Вече има инвестиционни намерения от частния сектор за публично-частни партньорства за изграждане на такива мостови съоръжени”, каза Аврамова.", "date": "2019.04.09", "title": "Министър Петя Аврамова: Силистра, Тутракан и селата Айдемир и Калипетрово  ще имат нови водопроводни и канализационни мрежи с европейско финансиране"}
{"url": "http://www.focus-news.net/news/2019/04/09/2644541/ministar-krasimir-karakachanov-i-ministar-mladen-marinov-inspektiraha-gkpp-kulata.html", "text": "Министър Красимир Каракачанов и министър Младен Маринов инспектираха ГКПП „Кулата”, предаде репортер на  Радио „Фокус” - Пирин . Те огледаха буферната зона между България и Гърция в участъка между Кулата и Промахон. В посещението на граничния пункт взеха участие и заместник-директорът на ГД „Гранична полиция“ старши комисар Стоян Иванов, главен комисар Ивайло Иванов - главен секретар на МВР, областният управител на Благоевград Бисер Михайлов, директорът на ОДМВР - Благоевград ст. комисар Николай Хаджиев, военни и гранични полицаи.  \r\nПо време на огледа не бяха констатирани проблеми и заплахи за сигурността. \r\nНатали СТЕФАНОВА", "date": "2019.04.09", "title": "Министър Красимир Каракачанов и министър Младен Маринов инспектираха ГКПП „Кулата”"}
{"url": "http://www.focus-news.net/news/2019/04/09/2644544/sadiyskata-kolegiya-na-vss-otkri-protseduri-za-izbor-na-administrativni-rakovoditeli-v-sedem-sadilishta.html", "text": "Съдийската колегия на Висшия съдебен съвет на основание чл. 167, ал. 2, във връзка с чл. 194а, ал. 1 от Закона за съдебната власт откри процедури за избор на административни ръководители в органите на съдебната власт в седем съдилища. Това съобщиха от пресцентъра на  Висшия съдебен съвет . В Районен съд – Ардино, Районен съд – Девня и Районен съд – Първомай, длъжността е свободна. В Апелативен съд – Пловдив, Окръжен съд – Кърджали, Районен съд – Асеновград и Районен съд – Тервел, изтича мандатът на досегашните административни ръководители. \r\nПредложения за назначаване на административен ръководител могат да се  подават в администрацията на ВСС в едномесечен срок от датата на обнародване на свободните длъжности в „Държавен вестник“. \r\nРешението се обнародва в „Държавен вестник“ и се публикува на интернет страницата на ВСС.", "date": "2019.04.09", "title": "Съдийската колегия на ВСС откри процедури за избор на административни ръководители в седем съдилища"}
{"url": "http://www.focus-news.net/news/2019/04/09/2644501/haberler-turskata-politsiya-izleze-na-masov-lov-na-izbirateli-v-istanbul-po-povod-osporvaneto-na-kmetskiya-vot.html", "text": "Заради оспорването на резултатите от местните избори в Истанбул на 31 март от страна на управляващата Партия на справедливостта и развитието (ПСР), от сутрешните часове полицията извършва масови проверки по адресна регистрация и „лов на избиратели” в истанбулския район „Бююкчекмедже”, информира  електронното издание „Хаберлер” . Ангажиран е полицейски екип от 200 души. Операцията обхваща проверка за адресната регистрация на над 11 хиляди избиратели. Изготвят се констативни протоколи и се изисква от избирателите да ги подпишат. Някои от тях отказват; искат повече пояснения и легитимация от проверяващите лица; настояват за копия от протоколите, но получават откази. „Специалният” документ е озаглавен „Протокол за установяване на адресна регистрация”, но не е на официална бланка и няма официални подписи от упълномощени длъжностни лица. Има и редица комични случаи. Едно от проверените лица например е разпитвано защо се намира в жилището на неговата съпруга, с която има сключен граждански брак от преди 2 години, а от една година се намира на този адрес. При друг случай става въпрос за лице, което живее от 11 години на проверявания адрес, а преди 5 години при него са се настанили неговата майка и баща му - поради здравословни причини, посочва още „Хабертюрк”. \r\nПревод и редакция:", "date": "2019.04.09", "title": "„Хаберлер”: Турската полиция излезе на масов „лов на избиратели” в Истанбул по повод оспорването на кметския вот"}
{"url": "http://www.focus-news.net/news/2019/04/09/2644527/arteks-shte-obzhalva-reshenieto-za-spirane-na-stroezha-zlaten-vek.html", "text": "Ще обжалваме решението за спиране на строежа „Златен век“. Това каза пред  БНР  арх. Пламен Мирянов-младши, управител на фирма „Артекс инженеринг“.     \r\n„Ние сме уверени в нашата правота и в това, че имаме законни строителни книжа, както и действащо разрешение за строеж. Старо римско правило е – когато общественото мнение влезе през вратата на съда, правосъдието излиза през прозореца на съдебната зала. Общественото мнение не бива да диктува законните решения на органите на България“, каза арх. Мирянов. \r\n„Оказа се, че улицата, протестите диктуват решенията, които взема Министерският съвет и министър-председателят. Това е единственият начин да си обясня факта, че и ние не бяхме поканени на срещата вчера. Втори ден чакам отговор от тях“, добави управителят на фирма „Артекс инженеринг“. \r\n\"Езикът на омразата е далеч по-чуваем от езика на правото в случая\", подчерта той и добави: \"Дори да се измислят нови закони в следващите дни, за да докажат правотата на хората и институциите, които ни обвиняват, ние имаме право да поискаме ново разрешение за строежа и тогава отново ще приложим и ще действа подробният устройствен план от 1996 г. за 34-етажна сграда. Подробният устройствен план е приложен с изливането на фундамента, който е факт преди 19 ноември 2017 г.\". \r\n\"В крайна сметка цената ще се плати не от лицата, издали незаконосъобразни актове, а от българския данъкоплатец. Това справедливо ли е\", попита арх. Мирянов. Той отрече категорично да е имало натиск от страна на фирмата върху арх. Здравко Здравков. \"Имало е натиск от страна на правителството към ДНСК\", отговори той.", "date": "2019.04.09", "title": "„Артекс“ ще обжалва решението за спиране на строежа „Златен век“"}
{"url": "http://www.focus-news.net/news/2019/04/09/2644546/ivan-ivanov-turisticheska-kamara-burgas-okolo-200-hilyadi-balgari-sa-planirali-patuvaniya-v-chuzhbina-za-velikden-i-gergyovden.html", "text": "Около 200 хиляди българи са планирали пътувания в чужбина за Великден и Гергьовден. Това каза за  Радио „Фокус“ – Бургас  Иван Иванов от Туристическата камара в Бургас. По думите му информация за това носят различните периодични издания, а предпочитаните от българските туристи дестинации за предстоящите празници са Румъния, Турция, Гърция, Сърбия и Македония. „Смятам, че все още не сме готови за сезон 2019 година, твърде малко туристически обекти са отворили врати“, добави Иванов. Според него активната реклама на българските туристически дестинации би могла да повиши интереса към тях. „Отчасти ръстът за предварителните полети може да нарасне от българския пазар и от страни като Румъния, Сърбия, Македония, Гърция, Турция“, посочи Иванов и добави, че активната и целенасочена реклама трябва да акцентира върху качеството на българския туристически продукт, който ще бъде предложен на вътрешния пазар. \r\nМария ПОПЧЕВА", "date": "2019.04.09", "title": "Иван Иванов, Туристическа камара – Бургас: Около 200 хиляди българи са планирали пътувания в чужбина за Великден и Гергьовден"}
{"url": "http://www.focus-news.net/news/2019/04/09/2644549/voennata-akademiya-g-s-rakovski-organizira-den-na-otvorenite-vrati-po-povod-107-ata-si-godishnina.html", "text": "С Ден на отворените врати на 10 април и тържествено честване на 11 април най-старото висше военно училище в България - Военната академия „Г. С. Раковски“, ще отбележи 107 години от създаването си. Това съобщиха от пресцентъра на  Министерство на отбраната . \r\nНа 10 април от 11.00 часа до 16.00 часа академията отваря врати с вход свободен за всички граждани и гости, които желаят да се докоснат до великолепието на тази вековна институция. Посетителите ще могат да наблюдават демонстрации на електромобили и бронирани автомобили. Подготвен е демонстративен полет с дистанционно управляеми летателни системи (дронове). В една от сградите на академията гостите ще могат да разгледат изложба на медали и нагръдни знаци и изложба на авиационни модели.  \r\nТържественото честване на годишнината ще се проведе на 11 април на строевия плац на Военната академия, където ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“. Военната академия “Г. С. Раковски” е най-старото висше военно училище в България. Академията е основната образователна институция в страната ни по въпросите на сигурността и отбраната, гражданско-военните отношения, военното изкуство и оперативната съвместимост със съюзническите армии от НАТО, както и средище за научни изследвания по въпросите на националната сигурност .", "date": "2019.04.09", "title": "Военната академия „Г. С. Раковски“ организира Ден на отворените врати по повод 107-ата си годишнина"}
{"url": "http://www.focus-news.net/news/2019/04/09/2644545/darzhavniyat-glava-na-dnr-donbas-varvi-kam-palnopravno-chlenstvo-v-rusiya.html", "text": "Държавният глава на Донецката Народна Република (ДНР) Денис Пушилин в интервю пред телеканала \"Юнион\" заяви, че главната цел на Донбас се състои във „възвръщането като пълноправен член в родината“, предава  РИА Новости . \r\nПо негови думи, Украйна дава на жителите на региона „снаряди, разрушения, купища от жертви и блокада“. По тази причина Донбас активно се движи в посока към присъединяване към Русия. \r\n„Процесите на интеграция са в достатъчно напреднал стадий. Безусловно, искахме по-бърза интеграция, но разбираме, че съществува геополитически подтекст, и се отнасяме с разбиране към това, че нашият път е по-тежък и трънлив. Но, малко или много, целта е ясна и ние вървим към нея“, заяви Пушилин. \r\nОсвен това, в интервюто той разказа за основаването на ДНР, борбата с украинската армия, както и за това, как хората в Донбас преживяват загубата на приятели и близки.", "date": "2019.04.09", "title": "Държавният глава на ДНР: Донбас върви към пълноправно членство в Русия"}
{"url": "http://www.focus-news.net/news/2019/04/09/2644548/ministar-krasimir-karakachanov-balgarskoto-pravitelstvo-ne-e-priemalo-i-nyama-da-priema-politika-na-razselvane-na-emigranti.html", "text": "Българското правителство не е приемало и няма да приема политика на някакво разселване на емигранти, било то от Западна Европа или от съседни страни. Това каза пред журналисти на ГКПП „Кулата“ заместник министър-председателят по обществения ред и сигурността и министър на отбраната Красимир Каракачанов, предаде репортер на  Радио „Фокус“ - Пирин . Министър Каракачанов добави, че и ГД „Гранична полиция”, и Министерство на отбраната са взели всички необходими мерки да предотвратят евентуална такава опасност. „В района на Одрин както знаете, от миналата седмица има много хора. Основната им цел като маршрут е Гърция, от там Македония и Албания на запад, но е ясно, че се обсъжда и алтернативен вариант с партньорските служби - ако бъдат спрени на гръцка територия като алтернативен маршрут да се използва България”, допълни той. Министър Каракачанов добави, че затова те са длъжни да вземат всички необходими мерки, за да не бъдем изненадани и да предотвратят подобно масово нахлуване на българска територия. \r\nНатали СТЕФАНОВА", "date": "2019.04.09", "title": "Министър Красимир Каракачанов: Българското правителство не е приемало и няма да приема политика на разселване на емигранти"}
{"url": "http://www.focus-news.net/news/2019/04/09/2644550/sliven-22-godishna-zhena-e-zadarzhana-za-razprostranenie-na-narkotitsi.html", "text": "22-годишна жена е задържана за разпространение на наркотици. Това съобщиха от  ОДМВР – Сливен . Акцията е проведена на 8 април в сливенския квартал „Надежда“. В хода на операция по противодействие на наркоразпространението криминалисти от участъка в квартала са задържали 22-годишната жена с инициали Е.Т. за разпространение на високорискови наркотични вещества. В нея са намерени и иззети 15 пакетчета, съдържащи бяло кристалообразно вещества, което при полевия тест е реагирало на метамфетамин - „пико“. Е.Т. е отведена в РУ-Сливен и задържана за 24 часа. Тя не е криминално проявена. Работата по случая продължава. Образувано е досъдебно производство.", "date": "2019.04.09", "title": "Сливен: 22-годишна жена е задържана за разпространение на наркотици"}
{"url": "http://www.focus-news.net/news/2019/04/09/2644553/ruse-38-godishen-mazh-e-zadarzhan-za-nanasyane-na-shteti-po-sgradata-na-obshtinata.html", "text": "38-годишен мъж е задържан за нанасяне на щети по сградата на Общината. Това съобщиха от  МВР . Сигналът за хулиганската проява е подаден на 8 април около 12.48 часа. Служител в Общината обяснил, че непознат „въоръжен“ с метална тръба е счупил стъкло на входа на Общината, след като не успял да се срещне с кмета. На местопроизшествието са изпратени служители от Първо РУ, а впоследствие и дежурна оперативна група за извършването на оглед. 38-годишният русенец е задържан, по случая е започнато досъдебно производство, а работата по документирането му продължава под надзора на Прокуратурата.", "date": "2019.04.09", "title": "Русе: 38-годишен мъж е задържан за нанасяне на щети по сградата на Общината"}
{"url": "http://www.focus-news.net/news/2019/04/09/2644552/dobrich-v-kavarna-beshe-ofitsialno-otkrit-ostaklen-kat-za-hranene-kam-detska-kuhnya-shtastlivo-detstvo.html", "text": "С тържествена литургия бе открито най-новото приспособление в помощ на родителите - остъклен навес оборудван с кът за отдих за майката и детето и детски столчета за храна. Това съобщиха от пресцентъра на  Община Каварна . Проектът е реализиран с финансовата помощ на Общината и е на стойност 30 000 лева. Специален гост на събитието бе кметът на Община Каварна Нина Ставрева.  \r\n„Надявам се, че все повече родители заедно със своите деца ще използват мястото и ще се чувстват комфортно и уютно. В Каварна има много слънчеви деца и те заслужават най-доброто, защото те са нашето бъдеще! Благодарности към всички, спомогнали за осъществяването на проекта“, заяви Ставрева.  \r\nДиректорът на каварненската ясла Валентина Георгиева покани кмета Ставрева да се разходи из пъстрите коридори на детското заведение и с гордост показа как изглежда яслата от вътре. Кметът на Община Каварна Нина Ставрева посочи, че винаги могат да разчита на помощ от ръководството в подкрепа на най-малките жители на града.  \r\nВъодушевени от новите придобивки децата от детска ясла „Щастливо детство“ изпълниха весела програма от песни и танци, след което с трепет и вълнение разгледаха новият детски кът за отдих.", "date": "2019.04.09", "title": "Добрич: В Каварна беше официално открит остъклен кът за хранене към Детска кухня „Щастливо детство“"}
{"url": "http://www.focus-news.net/news/2019/04/09/2644555/komisar-mariya-gabriel-pred-uchastnitsite-v-denya-na-tsifrovite-tehnologii-2019-zaedno-mozhem-da-napravim-tsifrovizatsiyata-da-raboti-za-horata.html", "text": "Българският еврокомисар Мария Габриел откри в Брюксел третото издание на Деня на цифровите технологии - най-голямото събитие в Европа в областта на цифровата икономика и общество. В присъствието на вицепрезидента Андрус Ансип, комисаря по земеделието Фил Хоган и комисаря по образованието и културата Тибор Наврачич, министрите по въпросите на земеделието, културата, равенството на половете на страните-членки на ЕС, както и над 550 участника от бизнеса, гражданския сектор и академичните среди, тя очерта постигнатото през последните години в цифровата сфера, съобщи  Представителството на ЕК в България. \r\n„Денят на цифровите технологии е възможност за Европейския съюз и за държавите-членки да обединят ресурси и желание, и да ускорят цифровото развитие в полза на нашите икономики и общества. Завършването на цифровия единен пазар ще допринесе за създаването на нови работни места, ще насърчи иновациите и ще стимулира предприемачеството и развитието на нови бизнес модели. От цифровата трансформация ще се възползват не само компаниите, но и гражданите, които са в центъра на нашите усилия. За да успеем е необходимо да мобилизираме целия талант, който имаме, заедно мъже и жени. Всеки човек трябва да може да реализира своя потенциал в цифровата сфера и да постигне европейската си мечта“, заяви българският еврокомисар.  \r\nТя припомни някои от големите достижения до момента в цифровата сфера - отпадането на роуминга, премахването на географското блокиране, защитата на личните данни. Мария Габриел отдели специално внимание и на подкрепата на страните в три важни области, където се очаква цифровизацията да окаже значително въздействие - земеделието, цифровизацията на културното наследство и насърчаване участието на жените. Водещото в рамките на форума е подписването от страна на ресорните министри на страните-членки на декларации в тези три области, с които се ангажират с конкретни действия.  \r\nЕврокомисарят подчерта необходимостта от подкрепа за цифровизация на земеделието, с оглед на това, че над 80 на сто от територията на ЕС са селски райони. „Земеделието е ключов сектор, в който цифровизацията би допринесла много за нарастване на конкурентноспособността на стопанствата и подобряване на живота на хората в селските райони“, заяви Мария Габриел.  \r\nБългарският еврокомисар отбеляза на следващо място, че цифрова Европа може да просперира, само ако жените заемат своето достойно място. Жените са 52% от европейското население, но едва 15% от тях работят в сферата на информационните и комуникационни технологии. „Страните-членки трябва да предприемат действия за преодоляване на неравенството между половете чрез мерки за борба със стериотипите, насърчаване на момичетата да се обучават в точни науки, популяризиране на ролеви модели и насърчаване на женското предприемачество“, каза още тя.  \r\nЕврокомисарят призова държавите да се ангажират  повече с цифровизацията на културното наследство, като начин то да бъде съхранено и да бъде достъпно за гражданите. Мария Габриел посочи, че паневропейската инициатива за 3D дигитализиране на произведения на изкуството, паметници и обекти на културното наследство, ще бъде подкрепена.  \r\n„Вярвам, че само заедно можем да постигнем всяка цел, която си поставяме. Пример е подписаната миналата година декларация за сътрудничеството в областта на изкуствения интелект. Като резултат от това общо усилие с държавите-членки направихме координационен план за действие и вчера експертна група на високо равнище публикува своя доклад за етичните насоки в изкуствения интелект. Както виждате, тези ценни ангажименти за сътрудничество между страните са последвани от конкретни действия и инициативи“, заключи Мария Габриел.", "date": "2019.04.09", "title": "Комисар Мария Габриел пред участниците в Деня на цифровите технологии 2019: Заедно можем да направим цифровизацията да работи за хората"}
{"url": "http://www.focus-news.net/news/2019/04/09/2644554/aktsenti-v-predavaneto-chasat-na-karlovo-po-radio-fokus-plovdiv.html", "text": "Избират временен кмет на град Калофер. В предаването „Часът на Карлово” на  Радио „Фокус” - Пловдив  ще разберем повече по тази тема – защо се стигна до избор на нов кмет и кой ще смени Румен Стоянов на кметския стол в Калофер? Предложението за това трябва да бъде внесено за разглеждане на извънредно заседание на Общинския съвет на Карлово на 11 април. Повече по темата ще ни информира секретарят на Община Карлово Стефан Стефанов. \r\nЩе ви разкажем още как върви подготовката за Втория национален фолклорен фестивал „С хоро на лавандула”, който ще се проведе в Карлово. По темата ще разговаряме с Гинка Тодорова от Община Карлово. \r\nНационалният музей „Васил Левски“ гостува с уроци по родолюбие на Българското неделно училище „Аз буки Веди“ в Кьолн. Ще чуете повече за това гостуване също в днешното предаване. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.04.09", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/04/09/2644558/kyustendil-2312-prepiski-sa-nablyudavani-ot-rayonnata-prokuratura-v-ramkite-na-edna-godina.html", "text": "2312 преписки са наблюдавани от Районна прокуратура – Кюстендил в рамките на една година. Това съобщи пред журналисти административният ръководител на Районна прокуратура – Кюстендил Ивайло Илиев, предаде репортер на  Радио „Фокус” – Кюстендил . Според прокурор Илиев през 2018 година са образувани 2154, което е по-малко като брой от предходната година. Общият брой на решенията с прокурорски акт е 2186, което съставлява 94.55% от наблюдаваните такива. „На лице е и спад в наблюдаваните от прокурор досъдебни производства, които през 2018 година са били 2701, спрямо 2882 за 2017 година. Приключени са 2443 досъдебни производства”, каза Ивайло Илиев. По думите му няма приключил извън законовия срок досъдебни производства, продължава тенденцията по ускоряване на производството. Има и ръст на решените досъдебни производства, спрямо общо наблюдаваните. „В съда са внесени 299 досъдебни производства срещу 312 лица. Наблюдава се спад и по двата показателя, което е логично заради демографските процеси и упоритата ни дейност през последните години – постигнатата по-добра превенция”, каза Ивайло Илиев. Висок остава процентът за внесените в съда досъдебни производства, касаещи престъпление против собствеността. На второ място се нареждат производствата срещу общоопасни престъпления. Трети по брой са досъдебните производства против стопанството. \r\nВенцеслав ИЛЧЕВ", "date": "2019.04.09", "title": "Кюстендил: 2312 преписки са наблюдавани от Районната прокуратура в рамките на една година"}
{"url": "http://www.focus-news.net/news/2019/04/09/2644542/mishel-barnie-vsyaka-otsrochka-za-brekzit-zavisi-ot-tereza-mey.html", "text": "Главният преговарящ за Брекзит от страна на Брюксел Мишел Барние заяви във вторник, че всяко отлагане на излизането на Великобритания от Европейския съюз зависи от това какъв план ще представи премиера на Обединеното кралство Тереза Мей на извънредната среща на върха на Съюза в сряда, предава  AFP . \r\n„Срокът на отлагането е свързан с предложението и това какво ще представлява то. Всичко зависи от това какво Мей ще каже на европейските лидери утре“, каза Барние. \r\nПревод и редакция:", "date": "2019.04.09", "title": "Мишел Барние: Всяка отсрочка за Брекзит зависи от Тереза Мей"}
{"url": "http://www.focus-news.net/news/2019/04/09/2644547/nimh-nay-znachitelni-kam-tozi-chas-sa-valezhite-v-sofiya-i-bankya-38-lkvm.html", "text": "Най-значителни са количествата на валежите в София и Банкя – 38 л/кв.м. Това каза за  Радио „Фокус“  Евгения Егова, дежурен синоптик в Националния институт по метеорология и хидрология (НИМХ) с актуална информация за падналите дъждове към 12.00 часа. Тя уточни, че в Боровец валежите вече са достигнали 37 л./кв.м., а в Крумовград – 27 л./кв.м. „Над цялата страна е облачно. В много райони валежите от дъжд продължават, като в Югозападна България количествата паднал дъжд към този час са най-значителни. До края на деня в тези райони се очаква да паднат още между 10 и 20 л./кв.м. нови количества дъждове. Вечерта обаче валежите в повечето райони ще отслабнат“, обясни Евгения Егова. Валежите ще продължат и утре в следобедните часове като по-интензивни ще са в Южна и Източна България, допълни дежурният синоптик в НИМХ. Тя уточни, че средните количества дъждове ще са 1-7 л./кв. м., а на местата с по-интензивни превалявания – между 10 и 20 л./кв. м.", "date": "2019.04.09", "title": "НИМХ: Най-значителни към този час са валежите в София и Банкя – 38 л/кв.м"}
{"url": "http://www.focus-news.net/news/2019/04/09/2644556/ministar-rumen-porozhanov-podhodat-kam-firmite-kontrolirashti-biologichnoto-proizvodstvo-e-ednakav-za-vsichki.html", "text": "Подходът към фирмите, контролиращи биологичното производство е еднакъв за всички. Това каза министърът на земеделието, храните и горите Румен Порожанов по време на брифинг пред журналисти, предаде репортер на  Агенция „Фокус“ . „Биологичното производство се развива много бързо. В България след като се одобри мярка 11 за биологично производство, по която има 150 млн. евро субсидии именно за биологични производители. Броят на биологичните производители нарасна, като достигна малко над 2 хил. през 2012 година до 7 300 през 2016 година“, заяви министърът. Той посочи, че в момента бройката намалява и е някъде около 6 500. „Биологичните производители, като система се контролират от одобрени от министерството на земеделието контролиращи лица. Тези контролиращи лица отговарят за това спазват ли се абсолютно всички изисквания на операторите, производители на биологична продукция, за това техният продукт дали излиза, като биологичен“, допълни Порожанов. По думите му през 2015 г. се е установи, че контролиращата система не е достатъчно надеждна и като такава не дава достатъчно гаранции за цялостния процес. „През тази година контролиращите лица са били 17 одобрени, като един се е отказал сам. На петима от тях през последните месеци изтичаха техните годишни разрешения. До момента нямаме спрени пари. Ние не сме отнемали разрешителни. Ние сме прохождащи в биологичното производство и пикът му по моя оценка се породи от субсидиите, които го насърчават. След отнемането на разрешението на една от фирмите, дадохме 7-дневен срок, за да могат да представят документи и да си отстранят недостатъците си. По закон всяко контролиращо лице е задължено да уведоми операторите си един месец преди изтичането на лиценза му. Намерили сме основание, така че да не пресираме хората, така че да си представят договорите и да не им се прекъсва биологичния ангажимент. Това е по отношение на въпросната фирма - „Кю Сертификейшън“, допълни Порожанов. \r\n„Малко е странно за мен контролираният да си защитава контролиращият. Въпросната фирма „Кю Сертификейшън“ има право след 6 месеца отново да си подаде документите, но те трябва да са изрядни. Подходът е еднакъв за всички“, каза още той.", "date": "2019.04.09", "title": "Министър Румен Порожанов: Подходът към фирмите, контролиращи биологичното производство е еднакъв за всички"}
{"url": "http://www.focus-news.net/news/2019/04/09/2644560/veliko-tarnovo-priemni-semeystva-ot-svishtov-gostuvaha-v-tsentara-za-obshtestvena-podkrepa-v-grada.html", "text": "По покана на заместник-кмета на Община Свищов Анелия Димитрова се проведе регулярна среща разговор с приемните семейства от общината. В нея се включиха също директорът на Дирекция „Социално подпомагане“ Милена Илиева, Ренета Чобанова – началник отдел „Закрила на детето“, Анелия Димитрова – ръководител Общинска служба „Социални дейности“, Ася Михайлова – директор на ЦОП и специалисти от екипа на тази социална услуга. Това съобщиха от пресцентъра на  Община Свищов . \r\nДецата, които се нуждаят от приемна грижа, са деца в риск или лишени от пълноценна родителска грижа. Необходимо е към тях да се прояви специално разбиране, внимание, грижа и приемане, от което те са били лишени. В община Свищов има 6 утвърдени приемни семейства, в които са настанени 7 деца. \r\nСрещата предизвика много положителни реакции, коментари и въпроси за всички участници. \r\nПриемните родители обсъдиха, както обикновени житейски проблеми, така и дългата и сложна процедура по пътя към приемане на дете в семейството. В приятелски разговор те споделиха своя опит, радостите и трудностите, които ги съпътстват и получиха много полезни съвети. Освен това изразиха удовлетвореността си от подкрепата на специалистите от ЦОП и екипа на отдел „Закрила на детето“. \r\nАнелия Димитрова поздрави приемните родители за отговорността, която са поели и предизвикателството, пред което са изправени, както и за избора не само да приемат дете в своя дом, но и да полагат усилия за неговото възпитание и развитие. Тя изрази мнение и отправи апел към Дирекция „Социално подпомагане“ и ЦОП, за надграждане и развитие на тази социална услуга, за обучение и включване в регистъра на нови приемни семейства, като увери присъстващите в подкрепата, която могат да получат от страна на общинското ръководство.", "date": "2019.04.09", "title": "Велико Търново: Приемни семейства от Свищов гостуваха в Центъра за обществена подкрепа в града"}
{"url": "http://www.focus-news.net/news/2019/04/09/2644562/burgas-shestgodishniyat-lachezar-tomov-stana-zlaten-medalist-na-mezhdunarodna-olimpiada-po-matematika-v-tayland.html", "text": "Шестгодишният бургазлия Лъчезар Томов стана най-малкият златен медалист на Международната олимпиада по математика в Тайланд в конкуренцията на над 1500 участници от 21 държави. Това съобщиха от пресцентъра на  Община Бургас . Той е един от общо 32-мата млади математици от 10 български града, които представиха достойно страната ни в Тайланд и превърнаха участието си в истински фурор, като спечелиха 6 купи – 3 шампионски и 3 вицешампионски, и 32 медала, от които 22 златни, 7 сребърни и 3 бронзови. Лъчезар Томов учи в предучилищна група в ДГ „Ханс Кристиян Андерсен“, а това е 10-тата престижна награда по математика, която печели до момента. Той бе и сред отличените от кмета Димитър Николов изявени бургаски деца на церемонията по награждаване на празника на Бургас Никулден. „Поздравявам те за отличното представяне на Международната олимпиада в Тайланд. Бургас се гордее с твоите успехи и медали. Математиката винаги е била един от най-силните посланици на нашата страна и града ни пред света. Талант, ученолюбие и старание като твоето, правят така, че името България да се чуе далеч зад граница“, сподели кметът Димитър Николов.", "date": "2019.04.09", "title": "Бургас: Шестгодишният Лъчезар Томов стана златен медалист на Международна олимпиада по математика в Тайланд"}
{"url": "http://www.focus-news.net/news/2019/04/09/2644559/bsp-za-balgariya-vnese-dokumenti-za-registratsiya-v-tsik-za-evrovota.html", "text": "\"БСП за България\" внесе документи за регистрация в ЦИК за евровота, предаде репортер на  Агенция \"Фокус\".  Документите внесоха лидерът на БСП Корнелия Нинова, заместник-председателите на ПГ на \"БСП за България\" Георги Свиленски, Христо Проданов и Драгомир Стойнев, депутати и младежи от Младежкото обединение в БСП. Водач на листата на левицата е Елена Йончева. Очаква се цялата листа да бъде наредена на Пленум в неделя. \r\nПриемът на документи за регистрация в ЦИК започна на 5 април.  \r\nДеница КИТАНОВА", "date": "2019.04.09", "title": "\"БСП за България\" внесе документи за регистрация в ЦИК за евровота"}
{"url": "http://www.focus-news.net/news/2019/04/09/2644564/gencho-genchev-kmet-na-svishtov-nad-70-hilyadi-sa-uchastnitsite-vklyuchili-se-vav-festivala-folkloren-izvor-za-poslednite-osem-godini.html", "text": "Над 70 хиляди са участниците, включили се във фестивала „Фолклорен извор“ в село Царевец за последните осем години. Заедно с публиката, която се е наслаждавала на изпълненията им посетителите на Свищов са много повече. Това каза за  Радио „Фокус“ – Велико Търново  кметът на Свищов и председател на организационния комитет на събитието Генчо Генчев. Той уточни, че една от основните цели на фестивала е запазване идентичността на българските фолклорни традиции и обичаи. „Утвърдихме фестивала като културен продукт, с който успяваме да развиваме културния туризъм в региона. Защото с всички издания, които съумяхме да проведем през последните осем години, Свищов е посетен от 70 хиляди участници. Това са само хората, които са се включили във фестивала. Те не просто са участвали, но са разгледали и нашите забележителности. По този начин освен, че популяризираме Свищов, ние подпомагаме и местния бизнес в лицето на ресторантьорите и хотелиерите. Мисля, че вървим в правилна посока“, каза още Генчев. От самото си създаване до днес „Фолклорен извор” се утвърди като един от най-големите и авторитетни фестивали за фолклор у нас. Събитието се провежда ежегодно в началото на август и събира повече от 6 000 участници от страната. Тази година той ще се проведе от 1 до 4 август. \r\nЛуиза ТРАНЧЕВА", "date": "2019.04.09", "title": "Генчо Генчев, кмет на Свищов: Над 70 хиляди са участниците, включили се във фестивала „Фолклорен извор“ за последните осем години"}
{"url": "http://www.focus-news.net/news/2019/04/09/2644565/sport-nakazanie-grozi-mario-mandzhukich.html", "text": "Футбол: Нападателят на Ювентус Марио Манджукич може да бъде наказан сериозно след мача с Милан. От Дисциплинарната комисия на местната футболна лига са поискали видеозапис от инцидента, при който той удари без топка Алесио Романьоли.  Тогава реферът на двубоя Никола Рицоли не видя ситуацията и спести най-малко втори жълт картон на хърватина. Но сега ситуацията ще бъде разгледана подробно с видеозапис и ако бъде установен умисъл в действията му, Манджукич може да бъде наказан за четири мача.", "date": "2019.04.09", "title": "Спорт: Наказание грози Марио Манджукич"}
{"url": "http://www.focus-news.net/news/2019/04/09/2644551/reuters-psr-iska-novi-izbori-za-kmet-na-istanbul.html", "text": "Съмненията около изборите за местни власти в Истанбул ще останат ако Върховната изборна комисия (ВИК) на Турция отхвърли искането на управляващата в Турция „Партия на справедливостта и развитието“ (ПСР) за провеждане на нови избори в града, заяви заместник-председателят на партията на президента Реджеп Таийп Ердоган във вторник, предава  Reuters . \r\nНа пресконференция в Истанбул, Али Ихсан Явиз заяви, че ПСР ще поиска нови избори в града заради установените нередности, които, по неговите думи, са повлияли директно на резултатите от вота. \r\nПревод и редакция:", "date": "2019.04.09", "title": "Reuters: ПСР иска нови избори за кмет на Истанбул"}
{"url": "http://www.focus-news.net/news/2019/04/09/2644557/ministar-mladen-marinov-vlozhili-sme-seriozni-usiliya-za-opazvane-na-gratskata-granitsa-tay-kato-kam-momenta-protsesat-eskalira-i-nyama-pregradno-saorazhenie.html", "text": "Вложили сме сериозни усилия за опазване на гръцката граница, тъй като към момента тук ескалира процесът и няма преградно съоръжение. Това каза пред журналисти на ГКПП „Кулата“ министърът на вътрешните работи Младен Маринов, предаде репортер на  Радио „Фокус“ - Пирин . „С колегите от Българската армия и началниците на ГД „Гранична полиция” целта ни е на място да се проиграят действия от Плана за действие при кризи, за да са готови в определена ситуация да реагират незабавно”, посочи той. Министър Маринов каза още, че при тях пристига всякаква информация, включително и от непроверени източници, но като цяло заплахата не е отминала. „Сами виждате какво се случва в Гърция. В Турция също има такива опити, затова ние предприемаме съответните мерки, за да сме готови и да можем да реагираме съвместно с армията”, отбеляза той. Министър Маринов подчерта, че имат много добър обмен на информация със съседните държави в реално време. По думите му там има изграден съвместен контакт с представители на гръцката държава. Той добави, че има и такъв тристранен, който е на ГКПП „Капитан Андреево” между Гърция, Турция и България. Според него това е един много хубав модел, който им дава възможност за бърз обмен на информация и бърза реакция.  \r\nНатали СТЕФАНОВА", "date": "2019.04.09", "title": "Министър Младен Маринов: Вложили сме сериозни усилия за опазване на гръцката граница, тъй като към момента процесът ескалира и няма преградно съоръжение"}
{"url": "http://www.focus-news.net/news/2019/04/09/2644567/bdzh-vavezhda-predvaritelna-prodazhba-na-bileti-za-predstoyashtite-velikdenski-praznitsi.html", "text": "За удобство на всички клиенти, които предвиждат да пътуват с влак за предстоящите празници, от 10 април „БДЖ–Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на  БДЖ . \r\nОбичайният срок за предварителната продажба на билети и седящи места за бързите влакове е 5 дни, но Националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак. \r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 10-и април до 6-и май.  \r\nКлиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътни гари, както и на националния информационен телефон 0700 10 200. \r\nЗа празничните дни по повод Великден, „БДЖ – Пътнически превози” ЕООД предвижда да осигури и допълнителни вагони за влаковете, които пътуват по основните направления в страната. \r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. \r\nСистемата е достъпна на официалната интернет страница на „Холдинг БДЖ” ЕАД –  , както и  .", "date": "2019.04.09", "title": "БДЖ въвежда предварителна продажба на билети за предстоящите великденски празници"}
{"url": "http://www.focus-news.net/news/2019/04/09/2644537/voenniy-obozrevately-silite-na-saradzh-kontraatakuvaha-podrazdeleniyata-na-haftar-yuzhno-ot-tripoli.html", "text": "Формированията на либийското Правителство на националното единство (ПНЕ) още на 7 април 2019 година контраатакуваха подразделенията на Либийската национална армия (ЛНА) на Халиф Хафтар в района на Ас-Савани (югозападните покрайнини на Триполи), а на 8 април, според заявленията на командването на войските на ПНЕ, те са успели да отблъснат значително ЛНА и да си върнат международното летище Касър ибн Гашир, пише  руският специализиран портал „Военний оборзреватель“ . \r\nКомандването на ЛНА, от своя страна, опроверга съобщението на противника за отбиването на международното летище. Началникът на пресслужбата на армията на Хафтар Ахмед ал Мисмари заяви, че летището, както и по-рано, се намира под контрола на ЛНА, независимо че в непосредствена близост до него се водят боеве. \r\nНа 8 април авиацията на Хафтар нанесе удар по авиобазата Митига в източните покрайнини на Триполи. Два самолета МиГ-21 нанесоха ракетни удари по пистата и два военни самолета, принадлежащи на войските на ПНЕ. Съдейки по публикуваните снимки, ударите са попаднали в страни от пистата, а повреди е получил и един военно-транспортен хеликоптер CH-47 Chinook. \r\nТака нареченото Правителство на националното единство, което държи властта в Триполи, независимо че е признато от ООН, запазва тесните си връзки с радикалните ислямистки елементи в самата Либия, както и с ислямистите зад граница отбелязва „Военний обозреватель“, като посочва, че ПНЕ не крие особено връзките си с египетски клон на ислямистката организация „Мюсюлмански братя“. \r\nПревод и редакция:", "date": "2019.04.09", "title": "„Военний обозреватель“: Силите на Сарадж контраатакуваха подразделенията на Хафтар южно от Триполи"}
{"url": "http://www.focus-news.net/news/2019/04/09/2644568/plovdiv-apelativniyat-sad-ostavi-v-aresta-20-godishen-mazh-za-prichinyavane-na-avtomobilna-katastrofa-pri-koyato-sa-zaginali-chetirima-mazhe.html", "text": "Пловдивският апелативен съд остави в ареста 20-годишния А.О., като потвърди взетата от Окръжен съд – Пловдив мярка за неотклонение спрямо него „задържане под стража“. Това съобщиха от пресслужбата от  Съдебна палата – Пловдив . Срещу А. О. е повдигнато обвинение за това, че на 27 март на пътен участък край с. Скутаре, при управление на БМВ е нарушил правилата за движение, като се е движел в платното за насрещно движение, блъснал се в „Сеат Толедо“ и по непредпазливост  причинил смъртта на четирима мъже от втората кола. Апелативните магистрати приеха, че от доказателствата по делото може да се направи обосновано предположение, че А. О. е автор на престъплението, в което е обвинен и при мярка, различна от „задържане под стража“, е налице опасност да се укрие. Обвиняемият трайно е живял в Кипър. За престъплението, в което е обвинен, наказателният кодекс предвижда лишаване от свобода от 3 до 15 години. Това е достатъчен мотив за укриването му, въпреки наличието на чисто съдебно минало, трудова ангажираност и наличието на родител, който се нуждае от грижи. Апелативният съд приема, че е налице опасност обвиняемият да извърши престъпление при мярка, различна от задържане под стража. При настоящето престъпление обвиняемият е причинил изключително тежък престъпен резултат, причинена е смъртта на четирима души. Наред с това той е системен нарушител на Закона за движение по пътищата. До сега той е  санкциониран ти пъти. Определението на Апелативния съд е окончателно.", "date": "2019.04.09", "title": "Пловдив: Апелативният съд остави в ареста 20-годишен мъж за причиняване на автомобилна катастрофа, при която са загинали четирима мъже"}
{"url": "http://www.focus-news.net/news/2019/04/09/2644569/tass-v-moskovska-oblast-e-zadarzhan-aktivist-na-ukrainskoto-dvizhenie-desen-sektor.html", "text": "Служители на Федералната служба за сигурност (ФСБ) и МВР са задържали, активист на украинското движение „Десен сектор“, забранено в Руската федерация , съобщиха  за  TACC  от пресслужбата ФСБ. \r\n\"В резултат на оперативно-следствени действия, предприети на 9 април в Московска област, органите на ФСБ на Русия съвместно с руското вътрешно министерство задържаха гражданина на Украйна И. Пирожок, активист на украинското движение „Десен сектор“. \r\nПо време на предварителното разследване е установено, че през 2014 г. той се присъединява към „Десен сектор“ в Украйна под псевдонима „Чирка Роман“, където създава отряда „Хорти“ от местни поддръжници на националистически идеи за провеждане на партизанска война срещу Русия. През януари 2018 г. той пристига в Московска област, където живее на различни конспиративни адреси и разпространява идеологически и пропагандни материали на организацията, за да привлече граждани на Руската федерация в дейността на организацията. \"В момента заподозреният е задържан\", се казва от пресслужбата на ФСБ.  Юлиян Марков", "date": "2019.04.09", "title": "ТАСС: В Московска област е задържан активист на украинското движение „Десен сектор“"}
{"url": "http://www.focus-news.net/news/2019/04/09/2644570/ministar-krasimir-karakachanov-zemi-v-chernomorets-ne-sa-obyavyavani-za-prodazhba.html", "text": "Земи в Черноморец не са обявявани за продажба. Това каза пред журналисти на ГКПП „Кулата“ заместник министър-председателят по обществения ред и сигурността и министър на отбраната Красимир Каракачанов, предаде репортер на  Радио „Фокус“ - Пирин . Каракачанов обясни, че за да тръгнат да се продават, е необходимо да се обяви годишният списък за продажба на имотите в Министерството на вътрешните работи на отбраната и да се отпусне. „Ние сега урегулираме имотите и ги вкарваме във вид, в който да може да се процедира с тях. Много от имотите са извън регулация и с неуредени документи. Най-различен е статутът, но има много имоти, които охраняваме и за които плащаме данъци, а в същото време на Министерство на отбраната му трябват пари за модернизация, за въоръжение, заплати и т.н.”, подчерта министър Каракачанов. Той добави, че неговата политика е била не да се подаряват имотите на общини, а те да ги продават, а ако има заявен инвеститорски интерес, се обявява на търг и се продава. По думите му има формула, по която се продават имотите, като оценката се прави от областния управител, а процедурата е търг с наддаване. Министър Каракачанов добави, че голяма част от имотите на морето са придобивани за армията още от времето на Царство България, а хората са обезщетявани със земя във вътрешността на страната или с пари. „Услужливо са губени документи от Министерство на отбраната, за да може при едно съдебно дело с проявени претенции и едно протоколче от поземлена комисия да се печелят земи за милиони на брега на морето. Така, че искаме да ги вкараме в порядък и ред, за да няма подобни изчезвания. Много неща са изчезнали точно по този начин. Още на петия месец се запознах с тези неща и ме заболя главата колко пари е пропуснало да получи Министерство на отбраната поради такива услуги, които са правени в полза на някой”, каза още министърът на отбраната.  \r\nНатали СТЕФАНОВА", "date": "2019.04.09", "title": "Министър Красимир Каракачанов: Земи в Черноморец не са обявявани за продажба"}
{"url": "http://www.focus-news.net/news/2019/04/09/2644572/ministar-temenuzhka-petkova-shte-uchastva-v-diskusiya-posvetena-na-krazhbite-na-elektroenergiya.html", "text": "Министърът на енергетиката Теменужка Петкова ще участва в дискусия, посветена на кражбите на електроенергия. Това съобщиха от пресцентъра на  Министерство на енергетиката . В събитието ще бъде направен преглед на постигнатото до момента за справяне с проблема и ще бъдат обсъдени новите регулации в сектора. Дискусията ще се проведе на 10 април 2019 г. от 13.30 часа в пресклуба на БТА на бул. „Цариградско шосе“ 49.", "date": "2019.04.09", "title": "Министър Теменужка Петкова ще участва в дискусия, посветена на кражбите на електроенергия"}
{"url": "http://www.focus-news.net/news/2019/04/09/2644573/korneliya-ninova-bsp-evrovotat-mozhe-da-slozhi-nachaloto-na-promyanata-v-balgariya-prizovavam-horata-da-glasuvat-i-da-ne-podtsenyavat-tezi-izbori.html", "text": "Евровотът може да сложи началото на промяната в България –  призовавам хората да гласуват и да не подценяват тези избори. Това каза лидерът на БСП Корнелия Нинова пред журналисти след регистрацията на „БСП за България“ за евровота в ЦИК, предаде репортер на  Агенция „Фокус“.  “Внесохме 6000 подписа, получихме 6-и номер във входящия регистър. Бихме искали да се обърнем към всички българи и тук и в чужбина: гласувайте. Европа не е нещо далечно и незначимо. Много е важно какви хора ще изпратим там. Не просто да получават високи заплати, а да защитават българския интерес. От това зависи дали и Европа ще бъде важна за всеки българин. От това зависи дали ще има инвестиции и работни места за вас. Зависи дали ще има минимална европейска пенсия и минимална европейска заплата, дали ще има младежки план за младежка гаранция за децата, да дишаме чист въздух, да ядем чиста храна без двойни стандарти, чиста вода. Да плащаме по-ниски сметки, ако развием и защитим нашите интереси за ядрена енергетика и газопреносна мрежа. Тези избори са изключително важни, не ги подценявайте“, заяви Нинова. Тя призова хората да гласуват,  за която партия са преценили, но да бъдат активни. По думите й евровота е важен, защото могат да сложат началото на промяната в България. „Не просто една партия да си тръгне и друга седне във властта и да продължи постарому. Може да започне промяната на модела в последните 30 години. Това зависи от вашата активност. Една партия не можем да се справим сами. Това е голяма задача за цялото българско общество. Ако го желаете, имате възможност да сложим началото на 26 май“, допълни Нинова.  \r\nДеница КИТАНОВА", "date": "2019.04.09", "title": "Корнелия Нинова, БСП: Евровотът може да сложи началото на промяната в България –  призовавам хората да гласуват и да не подценяват тези избори"}
{"url": "http://www.focus-news.net/news/2019/04/09/2644574/sliven-okrazhniyat-sad-ostavi-v-aresta-mazh-obvinen-za-prokarvane-v-obrashtenie-na-falshiva-banknota-ot-1-000-shveytsarski-franka.html", "text": "По искане на Окръжна прокуратура – Сливен, съдът задържа под стража Лъчезар Л., обвинен прокарване в обращение на банкнота от 1 000 швейцарски франка, за която знаел, че е подправена. Това съобщиха от пресцентъра на  Окръжна прокуратура – Сливен . Обвинението е за това, че на 02 април 2019 г. в гр. Сливен, прокарал в обръщение подправен паричен знак – една банкнота от 1000 швейцарски франка, за която знаел, че е подправена. \r\nСпоред прокурора, налице е обосновано предположение за това, че Лъчезар Л. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Лъчезар Л. \r\nОпределението на Окръжен съд – Сливен подлежи на обжалване пред Апелативен съд –Бургас.", "date": "2019.04.09", "title": "Сливен: Окръжният съд остави в ареста мъж, обвинен за прокарване в обращение на фалшива банкнота от 1 000 швейцарски франка"}
{"url": "http://www.focus-news.net/news/2019/04/09/2644571/kyustendil-poveche-ot-10-pati-e-izpolzvana-za-edna-godina-izgradenata-sinya-staya-kam-rayonnata-prokuratura.html", "text": "Повече от 10 пъти е използвана за една година изградената „Синя стая” към Районна прокуратура – Кюстендил. Това каза пред журналисти административният ръководител на Районна прокуратура Ивайло Илиев, предаде репортер на  Радио „Фокус” – Кюстендил . Според прокурор Илиев изградената стая може да се използва и за разпознаване на лица, позволяваща разпознаващото лице да вижда останалите, а те него – не. „Имахме няколко такива случая на разпознаване. Освен това сме разпитали и няколко деца, жертви и свидетели на различни престъпления. Най-малкото беше на възраст 4-5 години. Производствата са все още във фаза разследване”, каза Ивайло Илиев. По думите му става въпрос за насилие, разпитваните деца са били свидетели на такова насилие, а не пострадали. Според прокурор Илиев най-голям брой престъпление, извършени в региона от типа „Общоопасни престъпления”, са свързани с шофиране след употреба на алкохол и наркотични вещества. В тази група се включват управление на моторни превозни средства без свидетелство, както и управление с регистрационни табели, издадени за друго моторно превозно средство. В гази група влизат хулиганства, палежи, пътни произшествия. \r\nВенцеслав ИЛЧЕВ", "date": "2019.04.09", "title": "Кюстендил: Повече от 10 пъти е използвана за една година изградената „Синя стая” към Районната прокуратура"}
{"url": "http://www.focus-news.net/news/2019/04/09/2644566/postoyanno-se-nablyudava-sastoyanieto-na-vodnite-obekti-na-teritoriyata-na-obshtina-kazanlak.html", "text": "Минимално е количеството на валежите, паднали на територията на Казанлък през изминалото денонощие. Това каза за  Радио „Фокус”  Слави Иванов, ръководител на Аварийно-спасителна група в Общината. Той посочи, че е добро състоянието на водните обекти на територията на община Казанлък и ситуацията се следи, като може да се реагира своевременно.  \r\nНа територията на община Казанлък има 28 микроязовира, голяма част от тях имат арендатори и наематели. Всички те са уведомени за изискванията за безопасна експлоатация на язовирите и съоръженията към тях. Изпратени са им точно описани мерки, които трябва да предприемат с цел недопускане на аварийни ситуации, като това включва да поддържат ниво на водата, което не застрашава безопасността на околните населени места, да не допускат израстването на дървесна или храстова растителност и да поддържат изпускатели и преливници в добро състояние.  \r\nДва пъти в годината се правят проверки, съгласно закона за водите и наредбата за безопасна експлоатация на язовирните стени и съоръженията към тях. Проверява се състоянието на изпускателите и преливниците. \r\nСъс заповед на кмета на Община Казанлък Галина Стоянова са уведомени всички кметове на населени места относно мерките, които трябва да спазват по отношение на състоянието на деретата и реките с оглед на проливни дъждове. \r\nЯзовир „Копринка” е най-голямото съоръжение на територията на община Казанлък. Той е собственост на Националната електрическа компания и поддръжката му се осъществява от компанията. Наблюдението е постоянно. \r\nСлавяна ГАЙДАРОВА", "date": "2019.04.09", "title": "Постоянно се наблюдава състоянието на водните обекти на територията на община Казанлък"}
{"url": "http://www.focus-news.net/news/2019/04/09/2644579/grazhdanski-dialog-na-tema-regionalno-razvitie-shte-se-provede-na-10-april-v-kyustendil.html", "text": "Граждански диалог на тема регионално развитие ще се проведе в град Кюстендил на 10 април 2019 г. Това съобщиха от пресцентъра на  ПП ГЕРБ . Събитието ще се състои от 16.00 часа в конферентната зала на парк-хотел „Кюстендил“. Форумът е част от платформата „Европа в нашия дом“. \r\nВ гражданския диалог участие ще вземат министърът на регионалното развитие и благоустройство Петя Аврамова, областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска. В събитието ще се включат също кметове и председатели на общински съвети от областта, общински съветници, представители на различни институции, организации и граждани. \r\nПо време на диалога ще бъдат дискутирани приоритети от местно и национално значение в сферата на регионалното развитие, реализирани инфраструктурни проекти в областта, както и европейската солидарност.", "date": "2019.04.09", "title": "Граждански диалог на тема регионално развитие ще се проведе на 10 април в Кюстендил"}
{"url": "http://www.focus-news.net/news/2019/04/09/2644561/afp-britanskata-lira-se-povishava-na-fona-na-razgovorite-za-otlagane-na-brekzit.html", "text": "Британската лира нарасна във вторник, когато премиерът Тереза Мей стартира нов дипломатически натиск да предотврати Брекзит без сделка в края на тази седмица и да осигури ново удължаване, предава  AFP .  \r\nСтерлингът за кратко се покачи над 1.31 долара в късните сутрешни сделки с чуждестранна валута, докато еврото се понижи спрямо паунда. \r\nАзиатските и европейските фондови пазари бяха най-оптимистични, в навечерието на жизненоважна среща на върха на Европейския съюз, на която лидерите на блока ще обсъдят молбата на Мей за отлагане на Брекзит до 30 юни. \r\nПо време на обиколка във вторник британският премиер ще се срещне с канцлера Ангела Меркел в Берлин и с президента Еманюел Макрон в Париж в последния си опит да предпази страната си от хаотичен Брекзит в петък. \r\n\"Паундът изглежда е склонен да види добри новини\", заяви банковият анализатор Джейн Фоли. \r\n\"Фактът, че Мей има повече ключови преговори по график, е взет като индикация, че може да бъде договорено забавяне на Брекзит след 12 април,\" коментира Фоли. \r\nМей призова лидерите на ЕС в петък да отложат Брекзит до края на юни, за да й дадат време да постигне компромис с опозицията, което би позволило на британския парламент да приеме плана за развод в четвъртия опит.  Юлиян Марков", "date": "2019.04.09", "title": "AFP: Британската лира се повишава на фона на разговорите за отлагане на Брекзит"}
{"url": "http://www.focus-news.net/news/2019/04/09/2644580/kyustendil-20-sluchaya-na-varitsela-sa-registrirani-ot-nachaloto-na-mesets-april-v-oblastta.html", "text": "20 случая на варицела са регистрирани от началото на месец април в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че през изминалите три месеца на 2019 година от варицела са заболели 109 души, за същия период на 2018 година болните са били 80. За тримесечието на настоящата година най-много болни има на територията на община Дупница – 82 души. През изминалата седмица са установени 12 случая на ентероколит и 6 случая на ротавирусен гастроентерит. Седмичната заболяемост от остри респираторни заболявания е 39.77 на десет хиляди души спрямо 47.21 през предходната седмица. \r\nВенцеслав ИЛЧЕВ", "date": "2019.04.09", "title": "Кюстендил: 20 случая на варицела са регистрирани от началото на месец април в областта"}
{"url": "http://www.focus-news.net/news/2019/04/09/2644563/ministar-krasimir-karakachanov-na-gkpp-kulata-i-gkpp-ilinden-kam-momenta-e-spokoyno-no-sme-dlazhni-da-vzemem-vsichki-neobhodimi-merki.html", "text": "На ГКПП „Кулата” и ГКПП „Илинден” към момента всичко е спокойно, но сме длъжни да вземем всички необходими мерки, за да бъдат спокойни българските граждани и в бъдеще време. Това каза пред журналисти на ГКПП „Кулата“ заместник министър-председателят по обществения ред и сигурността и министър на отбраната Красимир Каракачанов, предаде репортер на  Радио „Фокус“ - Пирин . „По българската граница нямаме защитни съоръжения и ограда, но нека не забравяме, че тя е планинска, а все пак и Беласица и Славянка са високи планини и там могат да минат индивидуално само физически добре подготвени хора. Точно в този район на ГКПП „Кулата” е единственият по-лесен достъп и ако има някъде опит за навлизане, то той ще бъде именно тук”, уточни той. Министър Каракачанов заяви, че още през 2016 година е изчистена полосата около границата и около реката, за да има видимост и да може да се действа и да се маневрира с автомобили. По думите му всичко се поддържа. Той посочи, че има съоръжения, които и армията временно може да подпомогне, за да се предотврати навлизане. Той отбеляза, че в момента има готовност за помощ от Благоевград, където 300 души са на разположение и на смени по 100 човека и могат да реагират при необходимост.  \r\nМинистър Каракачанов добави, че в Сирия в момента ситуацията се е успокоила, но за сметка на това е ескалирала ситуацията в Либия. „Там имаше много големи групи хора, сред които и джихадисти, и там ситуацията е несигурна. Всички тези хора, които бяха там, може да тръгнат нанякъде”, каза още министърът на отбраната. Според него огромните маси в Гърция и Турция от нелегални мигранти и такива, които са в самата Западна Европа, е възможно да бъдат използвани от някого в ситуация на евроизбори, било за дестабилизиране на държавата или за вкарване на една или друга теза. \r\nНатали СТЕФАНОВА", "date": "2019.04.09", "title": "Министър Красимир Каракачанов: На ГКПП „Кулата” и ГКПП „Илинден” към момента е спокойно, но сме длъжни да вземем всички необходими мерки"}
{"url": "http://www.focus-news.net/news/2019/04/09/2644578/ministar-rumen-porozhanov-v-momenta-okolo-4000-sa-biologichnite-proizvoditeli-koito-zayavyavat-subsidii-v-dfz.html", "text": "В момента около 4000 са биологичните производители, които заявяват субсидии в ДФЗ. Това каза министърът на земеделието, храните и горите Румен Порожанов по време на брифинг пред журналисти, предаде репортер на  Агенция „Фокус“ . „Има един естествен отток. Имаше искане за допълнителен бюджет. Анализът през 2018 г. показа, че отново сме в преразход с над 20 млн. лв. Нямаме как да отворим допълнителен прием. Много срещи сме направили. В непрекъснат контакт сме с абсолютно всички. В конкретния случай с „Кю Сертификейшън“ не бих си позволил да манипулирам, при положение, че има 18 констатации, които са в по-голяма или по-малка степен несъществени. МЗХГ контролира контролиращите лица. Продуктите на пазара – дали са вносни, или от български производители, те се контролират от БАБХ“, подчерта Порожанов. По думите му по наредба 5 има качени изменения, които са обсъдени с бранша. „Да, дали сме един срок за забележки, ако трябва, ще го удължим. Трябва да има контрол и надеждност над храните. Сега се появи проблем за един конкретен контролиращ, който си го „харесваме“, коментира той.  \r\nРумен Порожанов обърна внимание, че по системата „Офис“, в която се качват всички установени в ЕС нарушения за биохрани, България е сред водещите нарушители. „Около 30 са нарушенията през 2018 г. от биопроизводители“, добави той.  \r\nЕкспертът по биопроизводство в МЗХГ Михаил Карабельов обясни, че проби няма да се взимат от всички парцели и замърсяванията от външни източници няма да са повод за отнемане на сертификати.", "date": "2019.04.09", "title": "Министър Румен Порожанов: В момента около 4000 са биологичните производители, които заявяват субсидии в ДФЗ"}
{"url": "http://www.focus-news.net/news/2019/04/09/2644577/korneliya-ninova-bsp-premierat-si-izmislya-vnusheniya-kogato-nyama-argumenti-po-serioznata-tema-za-razmerite-na-koruptsiyata-obhvanala-vsichki-niva-na-upravlenieto-na-stranata.html", "text": "Премиерът си измисля внушения, когато премиерът няма аргументи по сериозната тема за размерите на корупцията, обхванала всички нива на управлението на страната. Това каза лидерът на БСП Корнелия Нинова пред журналисти във връзка с КСНС и коментара на премиера Бойко Борисов и във връзка с твърденията му, че предложената от президента декларация е била предизборен подарък за БСП, предаде репортер на  Агенция „Фокус“.  „Антикорупционният закон, който предложихме и вчера не е нов. Точно преди една година ние водихме тази дискусия. И тогава, и сега оставаме на същото мнение, че трябва различните власти: президентска институция, изпълнителна и законодателна заедно да имат своите представители там, за да има и взаимен контрол на институциите. Това е принципен и конституционен въпрос. Днес мнозинството в парламента е на ГЕРБ, президент е Румен Радев, утре може ситуацията да е различна. Въпросът е принципен, който и да е на тези места да има взаимно възпиране и разделение на властите, а не едни управляващи да си назначават хората, които да ги управляват. Виждате, че този модел на антикорупционен закон вече даде своите дефекти. Пламен Георгиев, назначен от Цветанов трябва да проверява Цветанов, след като самият Пламен Георгиев е в конфликт“, допълни лидерът на БСП. \r\nДеница КИТАНОВА", "date": "2019.04.09", "title": "Корнелия Нинова, БСП: Премиерът си измисля внушения, когато няма аргументи по сериозната тема за размерите на корупцията, обхванала всички нива на управлението на страната"}
{"url": "http://www.focus-news.net/news/2019/04/09/2644576/blagoevgrad-obshtinata-i-obshtestveniyat-posrednik-dots-d-r-valentin-vasilev-podkrepyat-kampaniyata-velikden-za-vseki-dari-praznik-na-baba-i-dyado.html", "text": "Общината в лицето на кмета д-р Атанас Камбитов и общественият посредник доц. д-р Валентин Василев подкрепят Националната кампания „Великден за всеки - дари празник на баба и дядо“, организирана под патронажа на омбудсмана на Република България Мая Манолова. Това съобщиха от пресцентъра на  Община Благоевград . Сред първите включили се в инициативата е Студентският съвет към ЮЗУ „Неофит Рилски“. \r\nКампанията се реализира с набиране на парични средства и трайни хранителни продукти за пенсионерите, които с малко превишават прага от 348 лева и няма да получат добавки към пенсиите си за големия християнски празник. Събраните средства ще бъдат разпределени във ваучери за храна, всеки на стойност 20 лева. Получателите на ваучерите ще могат да пазаруват с тях в над 5000 магазина в цялата страна. \r\nСредствата отново се набират в УниКредит Булбанк, разкрита конкретно и единствено за целите на кампанията, като титуляр е Български Червен кръст (БЧК). \r\nIBAN: BG53UNCR70001522802795 Банков код: UNCRBGSF - Изрично условие при попълване на платежното нареждане да се посочва общината, за която се прави паричното дарение. Кампанията може да бъде подкрепена със SMS 1255 - на стойност 1 лев, освободен от ДДС или чрез онлайн дарения от България и чужбина на сайта на БЧК  .", "date": "2019.04.09", "title": "Благоевград: Общината и общественият посредник доц. д-р Валентин Василев подкрепят кампанията „Великден за всеки - дари празник на баба и дядо“"}
{"url": "http://www.focus-news.net/news/2019/04/09/2644581/v-narodnoto-sabranie-shte-se-provede-kragla-masa-na-tema-konstitutsiyata-iztochnik-na-pravoto-po-povod-140-ata-godishnina-ot-priemaneto-na-tarnovskata-konstitutsiya.html", "text": "По повод 140-ата годишнина от приемането на Търновската конституция в Народното събрание ще се проведе кръгла маса на тема „Конституцията – източник на правото“. Това съобщиха от пресцентъра на  Народното събрание . Форумът ще се състои на 10 април 2019 г. в 14.30 часа в зала „Изток“ на Парламента.  \r\nСъбитието е под патронажа на Комисията по правни въпроси на Народното събрание и се организира от Висшия адвокатски съвет и Софийския адвокатски съвет. Изложения на кръглата маса ще направят едни от най-авторитетните български юристи, сред които проф. Емилия Друмева, проф. Лазар Груев, проф. Даниел Вълчев и др.", "date": "2019.04.09", "title": "В Народното събрание ще се проведе кръгла маса на тема „Конституцията – източник на правото“ по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/09/2644584/dobrich-obshtinata-podkrepya-kampaniyata-kapachki-za-blagotvoritelnost.html", "text": "Общината подкрепя кампанията „Капачки за благотворителност“, съобщиха от  Община Добрич . Пред сградата на Общината има монтиран ромб за събиране на пластмасови капачки, който за една седмица вече е пълен. Всеки, който желае, може да продължи да поставя капачки с цел подпомагане на родилното отделение в МБАЛ – Добрич.", "date": "2019.04.09", "title": "Добрич: Общината подкрепя кампанията „Капачки за благотворителност“"}
{"url": "http://www.focus-news.net/news/2019/04/09/2644583/dha-liderat-na-turskite-natsionalisti-podkrepi-erdogan-kmetskite-izbori-v-istanbul-mogat-da-se-podnovyat-dade-i-data-parvata-nedelya-sled-60-dni.html", "text": "Лидерът на Партията на националистическото движение (ПНД) Девлет Бахчели заяви, че местните избори в Истанбул могат да се подновят и с това зае страната на коалиционния партньор, президент и лидер на управляващата Пария на справедливостта и развитието (ПСР) Реджеп Тайип Ердоган, предаде  информационната агенция ДХА .  \r\nСпоред него не трябва да се допуска паника в Истанбул, както и да се изчака решението на Висшия избирателен съвет (ВИС) по оспорването на резултатите от страна на партията на Ердоган. По думите му, евентуални нови избори за местната власт в Истанбул могат да се проведат първата неделя след изтичане на 60 дневния срок от решението на ВИС по жалбата на ПСР, посочва още ДХА.  Георги Димов", "date": "2019.04.09", "title": "ДХА: Лидерът на турските националисти подкрепи Ердоган: Кметските избори в Истанбул могат да се подновят, даде и дата – първата неделя след 60 дни"}
{"url": "http://www.focus-news.net/news/2019/04/09/2644585/burgas-petima-dzhudisti-specheliha-sedem-medala-ot-turnira-gladiator-v-grad-plovdiv.html", "text": "Бургаските джудисти спечелиха седем медала от турнира „Гладиатор“ в град Пловдив. Това съобщиха от пресцентъра на  Община Бургас . В съревнованието участваха над 400 участника в различни категории от страната. Отличилите се състезатели от Бургас са: \r\n- Таня Стоичкова спечели златен и сребърен медал в две възрастови групи в категория до 25 кг; \r\n- Елена Желязкова спечели сребърен и бронзов медал в две възрастови групи в категория до 28 кг; \r\n- златен медал спечели Стилян Плачков в категория до 46 кг; \r\n- сребърен медал спечели Калоян Димитров в категория до 38 кг; \r\n- бронзов медал спечели Николай Лазаров в категория до 34 кг. \r\nНа крачка от медалите останаха Данаил Карадимов, Георги Аладжов и Божилин Кизин.", "date": "2019.04.09", "title": "Бургас: Петима джудисти спечелиха седем медала от турнира „Гладиатор“ в град Пловдив"}
{"url": "http://www.focus-news.net/news/2019/04/09/2644582/korneliya-ninova-bsp-upravlyavashtite-promenyat-usloviyata-na-koito-tryabva-da-otgovarya-predsedatelyat-na-kpkonpi-zashtoto-go-pravyat-za-spetsialen-chovek.html", "text": "Управляващите променят условията, на които трябва да отговаря председателят на КПКОНПИ, защото го правят за специален човек. Това каза лидерът на БСП Корнелия Нинова пред журналисти във връзка с КПКОНПИ и Антикорупционния закон, предаде репортер на  Агенция „Фокус“.  На въпрос дали БСП ще влезе в Народното събрание за отстраняването на Пламен Георгиев от КПКОНПИ, Нинова посочи, че това няма да се случи. „Мнозинството избра Пламен Георгиев и тогава гласувахме против. Имахме аргументи, не ни чуха, избраха си го. Сега им предлагаме да си го сменят. Вместо това пристъпват към поредната грешна стъпка. Променят закона за КОНПИ, като променят условията, на които трябва да отговаря председателя, защото го правят отново за специален човек. За пореден път законите в България, които правят ГЕРБ, са за специални хора“, допълни Нинова. На въпрос кой трябва да назначава председателя на КПКОНПИ, Нинова посочи, че от една година твърдят, че това трябва да е президентът, който и да е той. „Ние не приемаме закон за един президент и за едно Народно събрание. Те приемат по три-четири промени правят за една година. Ние искаме твърдо и постоянно законодателство“, допълни лидерът на БСП. Нинова изтъкна, че няма защитени априори лица. „И президентът го каза – от президент, премиер, кметове, общински съветници, всички сме равни пред закона. Нека институциите в България да прилагат законите еднакво към всички ни, независимо от политическата ни принадлежност и длъжностите, които заемаме“, допълни Нинова.  \r\nДеница КИТАНОВА", "date": "2019.04.09", "title": "Корнелия Нинова, БСП: Управляващите променят условията, на които трябва да отговаря председателят на КПКОНПИ, защото го правят за специален човек"}
{"url": "http://www.focus-news.net/news/2019/04/09/2644587/afp-haosat-okolo-brekzit-predizvikva-strahove-sred-balgarskite-zemedelski-rabotnitsi.html", "text": "Около 960-те жители на българското село Бръщен, сгушено в хълмовете и горите на гръцката граница, обикновено не обръщат особено внимание на международната политика, пише  AFP . \r\nНо британските сътресения около Брекзит тук се усещат много, защото най-големият работодател в Бръщен е една ферма, която е почти на 2500 километра в английското графство Кент. \r\nВсяка пролет най-малко 350 души напускат дома си, за да берат плодове на фермата според кмета на Бръщен Кемил Кочаков. Селото е преобразено от парите, които заработват жителите му в Англия. \r\nНо тази година годишното заминаване за Англия съвпадна с датата, на която Великобритания трябваше да напусне ЕС. \r\n\"Всички се притесняват\", каза 29-годишната Емине Карайланска пред журналист от AFP в кафене на главния площад на селото. \r\nЗавършила публична администрация в Софийския университет, Карайланска се готви да предприеме пътуването тази година въпреки несигурността. \r\n\"Гледаме телевизия и слушаме новините през цялото време, за да видим какво ще се случи, защото това ни засяга\", казва тя. \r\nКакто и да се развият събитията около Брекзит, те ще засегнат и собственика на фермата в Кент, Тим Чембърс. \r\nПрез последните две десетилетия все повече българи идват да работят при него, много от тях идват от село Бръщен, препоръчани един от друг. \r\nПрез лятото във фермата работят 1400 души, от които според оценките на палатите малко над 1000 са българи. \r\nВъпреки първоначалното \"емоционално чувство ... че Великобритания вече не е гостоприемно място\" след гласуването през 2016 г., те продължават да идват, казва Чембърс. \r\nПарите, спечелени в неговите полета, продължават да се връщат в Бръщен, което се вижда от многото реновирани къщи в селото. \r\nАвтомобилите с дясно управление, закупени в Англия, могат да бъдат забелязани по тесните улици на Бръщен, както и друго необичайно нещо за българската провинция - деца. \r\nПриходите от Кент са позволили на много двойки да създадат семейства и са спасили местното училище от закриване. \r\n„През 2000 и 2001 г. в Бръщен е родено само едно бебе, докато през 2015 г. имахме 15, а през 2016 г. 14 - цифрите говорят сами за себе си“, казва кметът Кочаков. \r\nТъй като селото се изпразва през лятото, децата често остават с баби и дядовци и роднини, докато родителите са в чужбина. \r\nСравнително стабилното население на Бръщен е в рязък контраст с обезлюдяването на голяма част от селските райони на България, където много хора са напуснали родните домове в търсене на по-добър живот на друго място. \r\nПаричните преводи от българи, работещи в чужбина, представляват най-голямата част от инвестициите, вливащи се в страната  - около 1,1 милиарда евро (1,23 милиарда долара) годишно.  Юлиян Марков", "date": "2019.04.09", "title": "AFP: Хаосът около Брекзит предизвиква страхове сред българските земеделски работници"}
{"url": "http://www.focus-news.net/news/2019/04/09/2644588/plovdiv-dobrovoltsi-zasadiha-53-fidanki-v-rayon-trakiya.html", "text": "53 фиданки бяха залесени в район „Тракия“ в рамките на доброволческата акция по опазване на околната среда. Това съобщиха за  Радио „Фокус“ - Пловдив  от Районното кметство. Засадени са 40 броя червенолистен дъб и 13 броя хималайски бор на терен с отреждане за обществена зеленина, намиращ се между блок 41 и комплекс „Олимпия“. Кметът на района Костадин Димитров подчерта, че инициативата се провежда за поредна година в „Тракия“ и благодари на организаторите и доброволците за осъществяването ѝ. Миналата година участниците възстановиха и боядисаха пейките, намиращи се в Парка на Репресираните. Засадени бяха и 40 нови дръвчета пред СУ „Черноризец Храбър“. \r\nЦветана ТОНЧЕВА", "date": "2019.04.09", "title": "Пловдив: Доброволци засадиха 53 фиданки в район „Тракия“"}
{"url": "http://www.focus-news.net/news/2019/04/09/2644590/varna-agentsiyata-po-prihodite-v-grada-prodade-na-targ-dzhipa-na-dlazhnik-ot-dobrich.html", "text": "Публичните изпълнители от Териториалното бюро на Националната агенция по приходите – Варна продадоха на търг джипа на добруджанец, отказал да заплати доброволно просрочените си данъчни задължения към бюджета. Това съобщиха от пресцентъра на  приходната агенция . 40 кандидат-купувачи наддаваха за високопроходимия автомобил на търга, проведен на 29 март в офиса на НАП - Добрич. Наддаването започна от 7 600 лева и достигна над 17 000 лева. От началото на 2019 до края на март публичните изпълнители от отдел „Публични вземания“  при НАП Варна са провели 145 търгове с тайно наддаване, като в бюджета са постъпили 655 912 лева. 26 634 895 лева са събрани за първите три месеца на годината от фирми, с просрочени данъчни и осигурителни задължения от обхвата на териториалната дирекция във Варна.  \r\nЗа да избегнат обявяването на публична продан на движимо и недвижимо имущество, от НАП - Варна съветват всеки, който има просрочени данъчни или осигурителни задължения, да ги внесе доброволно в предвидените от закона срокове. От НАП препоръчват още, всяка фирма или физическо лице периодично да проверява онлайн за задължения, дължими към НАП и предадени от други институции, както и за образувано изпълнително дело. Това става с безплатния персонален идентификационен код (ПИК) и с електронен подпис (КЕП) в Портала за е-услуги на НАП. В случай на финансови затруднения длъжникът може да предостави обезпечения и да обсъди с публичния изпълнител възможност за краткосрочно погасяване на дълга на части.", "date": "2019.04.09", "title": "Варна: Агенцията по приходите в града продаде на търг джипа на длъжник от Добрич"}
{"url": "http://www.focus-news.net/news/2019/04/09/2644586/korneliya-ninova-bsp-proverka-tryabva-da-ima-i-za-valeri-zhablyanov-no-nie-ne-sme-vav-vlastta-a-pri-gerb-stava-duma-za-targoviya-s-vliyanie-dokato-upravlyavat.html", "text": "Проверка трябва да има и за Валери Жаблянов, но ние не сме във властта, а при ГЕРБ става дума за търговия с влияние, докато управляват. Това каза лидерът на БСП Корнелия Нинова пред журналисти във връзка с проверката на Валери Жаблянов, предаде репортер на  Агенция „Фокус“.  Попитана дали БСП ще се произнесе по проверката на Валери Жаблянов, Нинова отговори: „Днес на Изпълнително бюро обсъдихме този случай. И ви моля да правим разлика. Разбира се, за всеки трябва да има проверка, включително и за Валери Жаблянов. Той е готов да съдейства. Нека органите да стигнат докрай, до истината при проверката за него. Огромната разлика в този случай и случаите в ГЕРБ е, че те са придобили тези апартаменти, възползвайки се от властта. Става въпрос за търговия с влияние. Докато управляват променят закони за определена фирма, която им връща апартаменти. Докато управляват и са в позиция на силата, пускат жалби срещу определена фирма, за да я притискат, изнудват, това му се казва политически рекет. Ние не сме в управлението. Да, проверка трябва да има и за Валери Жаблянов, и истината да се изнесе докрай. Не бъркайте двете неща. Тук говорим за политическа търговия с влияние, докато управляваш“, допълни Нинова. На въпрос дали думите й, че законът важи за всички важат и за Валери Жаблянов, Нинова заяви, че това важи за всички. „За Валери Жаблянов, за Лозан Панов, който искате замесен в тази ситуация.  Чувам днес за заместник-областният управител на София и кметове започват. Законът трябва да важи за всички“, допълни още Нинова. Попитана дали БСП ще оттегли доверието си от кмета на Чупрене, лидерът на партията посочи, че ще проверят случая и ще видят за какво става дума. “Само прочетох заглавия, идвайки насам, че става въпрос за продажба на земи. Ще го разгледаме и ще ви отговорим“, допълни Нинова.  \r\nДеница КИТАНОВА", "date": "2019.04.09", "title": "Корнелия Нинова, БСП: Проверка трябва да има и за Валери Жаблянов, но ние не сме във властта, а при ГЕРБ става дума за търговия с влияние, докато управляват"}
{"url": "http://www.focus-news.net/news/2019/04/09/2644589/korneliya-ninova-bsp-kakav-e-moralat-na-upravlyavashtite-sled-kato-si-podal-ostavka-i-kazvash-che-nyama-koy-da-te-nakazhe-i-che-shte-poluchim-tsvetanov-plyus.html", "text": "Какъв е моралът на управляващите след като си подал оставка и казваш, че няма кой да те накаже и че ще получим „Цветанов плюс“. Това каза лидерът на БСП Корнелия Нинова пред журналисти във връзка с КПКОНПИ и Антикорупционния закон, предаде репортер на  Агенция „Фокус“.  На въпрос дали трябва да се подават оставки преди проверката, Нинова посочи, че това е преценка на премиера Бойко Борисов. „Той казва: „Аз бягам преди органите. Подават оставки моите хора, поемам отговорност“. Подадена оставка и изявление: „Мен няма кой да ме накаже“ от г-н Цветанов, „Сега ще получите Цветанов плюс“. Плюс какво? Плюс още един апартамент ли?Какъв морал е това? Подавал си оставка и в същото време казваш: „Аз нямам вина, ще ви съдя, ще ми се извинявате“, „Аз съм Цветанов плюс и мен няма кой да ме накаже в тази държава“, допълни Нинова.  Според нея на КСНС премиерът, мнозинството, ДПС, „Обединени патриоти“ са защитили статуквото и са казали, че няма проблем с корупцията. „Другата линия, която защити президентът е, че има огромен проблем с корупцията в страната, че институциите не работят, и че държавата бездейства“, допълни Нинова. Във връзка със спора за името „Коалиция за България“, Нинова посочи, че БСП е внесла своите възражения и днес до края на деня се очаква решението на ЦИК. „Ще имаме готовност утре пред вас да коментираме и това“, допълни още Нинова. Попитана дали БСП ще напусне ПЕС, Нинова зададе въпроса откъде идва това питане. „Нито имаме намерение ние да напускаме ПЕС, нито ПЕС да ни изключват от там“, допълни тя. \r\nДеница КИТАНОВА", "date": "2019.04.09", "title": "Корнелия Нинова, БСП: Какъв е моралът на управляващите след като си подал оставка и казваш, че няма кой да те накаже и че ще получим „Цветанов плюс“"}
{"url": "http://www.focus-news.net/news/2019/04/09/2644591/vmro-bnd-podade-dokumenti-za-registratsiya-za-evrovota-v-tsik.html", "text": "\"ВМРО - Българско национално движение\" подаде документи за регистрация  за евровота в ЦИК, предаде репортер на  Агенция \"Фокус\" . Документите внесоха заместник-председателите на партията Юлиан Ангелов и Искрен Веселинов, както и депутати от партията. Пред журналисти заместник-председателят Юлиан Ангелов посочи, че ВМРО се регистрира за самостоятелно участие на предстоящите евроизбори с водач на листата Ангел Джамбазки. Ангелов го определи като най-успешният български евродепутат. \"Нашата цел е да покажем, че ВМРО може да е една от основните политически сили в България. Последните данни от социологическите агенции го показват. ВМРО се бори именно за двама европейски представители в ЕП. Ние сме готови да влезем в битката подготвени. Надяваме се, че патриотизмът, традициите и българщината ще бъдат представени достойно представени в ЕП и българските национални интереси ще бъдат защитавани там от нашите евродепутати\", заяви Юлиан Ангелов и посочи, че влизат смело в битаката. Той изрази надежда да се покаже нещо ново и българско.  \r\nДеница КИТАНОВА", "date": "2019.04.09", "title": "ВМРО - БНД подаде документи за регистрация за евровота в ЦИК"}
{"url": "http://www.focus-news.net/news/2019/04/09/2644592/predsedatelyat-na-pp-abv-rumen-petkov-se-sreshtna-s-mitropolit-ilarion-volokolamski.html", "text": "Председателят на ПП АБВ Румен Петков се срещна с митрополит Иларион Волоколамски, ръководител на отдела за външноцърковни отношения на Руската православна църква. Това съобщиха от пресцентъра на  ПП АБВ . Двамата разговаряха за предстоящия 800-годишен юбилей от рождението на Св. Княз Александър Невски и за паметния юбилей – 140 години от установяване на дипломатически отношения между България и Русия, както и за необходимостта от съхраняване на православието и християнството.  \r\nВ знак на уважение, митрополит Иларион Волоколамски подари на Румен Петков авторската си книга за руския Патриарх Кирил. Той прие поканата на Петков да посети Плевен и Панорама „Плевенска епопея 1877 г.”.", "date": "2019.04.09", "title": "Председателят на ПП АБВ Румен Петков се срещна с митрополит Иларион Волоколамски"}
{"url": "http://www.focus-news.net/news/2019/04/09/2644575/anadolu-agency-alzhirskiyat-parlament-utvardi-vremenen-prezident-na-stranata.html", "text": "Парламентът на Алжир утвърди Абделкадер Бенсалех, ръководител на Съвета на нацията в страната (горната камара на парламента), като временен президент, който заменя Абделазиз Бутефлика, който подаде оставка миналата седмица, предава  Anadolu agency . \r\nТова стана на съвместна сесия на долната и горната камари на парламента, за да се активира член 102 от Алжирската конституция. \r\nТекстът гласи, че в случай на оставка или смърт на председателя, председателят на парламента трябва да поеме изпълнителната власт за период от 90 дни, през който трябва да се проведат президентски избори. \r\nНа сесията във вторник присъстваха 470 депутати от общо 487 - общият брой на местата в двете камари. \r\nМиналата седмица Бутефлика подаде оставка след протести, настояващи за оттеглянето на всички длъжностни лица, свързани с режима на бившия президент.  Юлиян Марков", "date": "2019.04.09", "title": "Anadolu Agency: Алжирският парламент утвърди временен президент на страната"}
{"url": "http://www.focus-news.net/news/2019/04/09/2644595/varna-okrazhniyat-sad-ostavi-v-aresta-37-godishen-mazh-za-razprostranenie-na-narkotitsi-v-zatvora.html", "text": "Окръжният съд остави в ареста 37-годишен мъж за разпространение на наркотици в затвора. Това съобщиха от пресцентъра на  Апелативната прокуратура . 37-годишният мъж с инициали Бисер А. от днес е с мярка за неотклонение „Задържане под стража“ с определение на Варненския окръжен съд, който уважи искането на прокуратурата.  Досъдебното производство било образувано, след като на 17 юни 2017 г. при проверка на пратки във варненския затвор от надзиратели се установило, че в пратката на лишения от свобода Л.К. са намерени две запалки с по пет пакетчета марихуана и таблетка амфетамин. Разследващите достигнали до  Бисер А. като извършител и той бил задържан за срок до 72 часа на 8 април тази година с постановление на Окръжната прокуратура във Варна с цел довеждането му в съда за определяне на най-тежката мярка за процесуална принуда, поискана от прокурора от делото. Обвиняемият Бисер А. и лишеният от свобода Л.К. се запознали в затвора. 37-годишният Бисер излязъл от варненския затвор на 9 юли 2017 г. Свързал се с майката на Л.К. и в пратка, приготвена от нея, дал забранените вещества. Жената не знаела какво изпраща на сина й Бисер, който се представил пред нея с друго име. Задържаният днес от съда обвиняем е осъждан многократно. Престъплението, в което го обвинява Окръжната прокуратура във Варна, е извършено при условията на опасен рецидив.  Определението на Варненския окръжен съд подлежи на обжалване пред Апелативния съд.", "date": "2019.04.09", "title": "Варна: Окръжният съд остави в ареста 37-годишен мъж за разпространение на наркотици в затвора"}
{"url": "http://www.focus-news.net/news/2019/04/09/2644593/iskren-veselinov-vmro-vseki-pat-edinstvoto-e-tsenno-tarsihme-go-dokray-mezhdu-patriotichnite-formatsii.html", "text": "Всеки път единството е ценно, търсихме го докрай между патриотичните формации. Това каза заместник-председателят на ВМРО Искрен Веселинов пред журналисти след регистрацията на партията за евровота и във връзка със самостоятелното явяване, предаде репортер на  Агенция „Фокус“.   На въпрос дали ще се отрази негативно на Патриотите това, че се явяват самостоятелно, Веселинов посочи, че всеки път единството е ценно. „Ние търсихме това единство до края. Сега тръгваме самостоятелно с друга амбиция да обединим патриотично мислещите хора, след като не можахме да обединим патриотичните партии. Тази битка и тази кауза е добра и смятам, че ще получим подкрепа“, заяви още Веселинов. Партията внася над 6000 подписа за регистрация в ЦИК. От ВМРО обявиха, че всеки е добре дошъл, който иска да подкрепи Ангел Джамбазки.  \r\nДеница КИТАНОВА", "date": "2019.04.09", "title": "Искрен Веселинов, ВМРО: Всеки път единството е ценно, търсихме го докрай между патриотичните формации"}
{"url": "http://www.focus-news.net/news/2019/04/09/2644594/veliko-tarnovo-tantsyori-ot-art-tsentar-tvoretsat-v-svishtov-sa-nagradeni-s-titlata-predstavitelen-folkloren-ansambal.html", "text": "С титлата „Представителен фолклорен ансамбъл“ бяха наградени танцьори от Арт център „Творецът“ в Свищов с ръководител Явор Узунов. Призът се връчва от CIOFF – България и дава право за участие в престижни международни фестивали у нас и в чужбина. Това съобщи за  Радио „Фокус“ – Велико Търново  кметът на Свищов Генчо Генчев. Той припомни, че съставът за втора поредна година бе сред класиралите се в Националния конкурс на CIOFF. След като бях удостоени с наградата, те вече ще представляват страната ни пред целия свят. „Аз съм изключително горд с това постижение, тъй като смятам, че то ще донесе много на Свищов. Селекцията стартира през миналата година, танцовият състав мина през няколко етапа, но ето, че бе подобаващо оценен“, каза още кметът. Званието се носи пет години. \r\nЛуиза ТРАНЧЕВА", "date": "2019.04.09", "title": "Велико Търново: Танцьори от Арт център „Творецът“ в Свищов са наградени с титлата „Представителен фолклорен ансамбъл“"}
{"url": "http://www.focus-news.net/news/2019/04/09/2644599/veliko-tarnovo-avtomatichna-stantsiya-veche-sledi-kachestvoto-na-vazduha-v-kvartal-buzludzha.html", "text": "Автоматична станция вече следи качеството на атмосферния въздух в най-големия великотърновски квартал – „Бузлуджа“. Това съобщиха от пресцентъра на  Общината . Устройството е разположено в района на детска градина „Ален мак“ и в реално време отчита данни за нивата на фини прахови частици и още шест показателя за замърсяване, а също температура, влажност и др. До дни директен достъп до измерванията ще има през сайта на Община Велико Търново, по чието искане е поставена станцията. След тестовия период на устройството, то ще бъде закупено. Автоматичен пункт за контрол на качеството на въздуха ще постави и инвеститорът „Кроношпан България“. До края на юли станцията ще бъде осигурена. Тя ще бъде монтирана в района на Детска градина „Рада Войвода“ в кв. „Чолаковци“. Именно заради разширяването на производството на компанията и във връзка с политиката си за подобряване на чистотата на въздуха, Община Велико Търново няколко пъти сезира Изпълнителната агенция по околна среда /ИАОС/ за необходимостта от автоматичен пункт за непрекъснат мониторинг край производствената база на „Кроношпан“ и в квартал „Чолаковци“.   \r\nЗа Старата столица е планирано закупуването на още две устройства за реален мониторинг на вредните емисии. Мярката е заложена проекта на Община Велико Търново по програма Life+ за подобряване на чистотата на атмосферния въздух. Станциите ще бъдат закупени до есента.", "date": "2019.04.09", "title": "Велико Търново: Автоматична станция вече следи качеството на въздуха в квартал „Бузлуджа“"}
{"url": "http://www.focus-news.net/news/2019/04/09/2644597/sport-trenyorat-na-arzhentina-be-blasnat-ot-avtomobil-na-ostrov-mayorka.html", "text": "Футбол: Треньорът на аржентинския национален отбор Лионел Скалони е пострадал, след като бе блъснат от автомобил, пише  Mundo Deportivo . \r\nСкалони e карал велосипед по улиците на Майорка тази сутрин, когато e ударен от маневриращ автомобил. Треньорът е с множество наранявания, които са от леки до средни, според изданието. Лионел Скалони е ударил главата си в асфалта при падането, след удара от автомобила.", "date": "2019.04.09", "title": "Спорт: Треньорът на Аржентина бе блъснат от автомобил на остров Майорка"}
{"url": "http://www.focus-news.net/news/2019/04/09/2644596/", "text": "Бившият лидер на основната опозиционна Народно-републиканска партия (НРП) и настоящ депутат - Дениз Байкал, отправи призив  час по-скоро Турция да оповести резултатите от изборите в Истанбул, информира електронното издание на  вестник „Джумхуриет” . \r\n„Трябва да докажем пред целия свят, че нямаме проблем в това отношение. … Дори да направим и само тази стъпка; това може да осигури много повече сигурност за нашата икономика от всякакви други окуражителни изявления. Също така – ще разреши колебанията сред международната общност относно състоянието на демокрацията и действието на правните норми в Турция.”, думи на Дениз Байкал, цитирани от „Джумхуриет”.  Георги Димов", "date": "2019.04.09", "title": "„Джумхуриет”: Бивш турски партиен лидер призова Анкара час по-скоро да оповести резултатите от изборите в Истанбул и с това да покаже на целя свят, че страната няма проблем в това отношение"}
{"url": "http://www.focus-news.net/news/2019/04/09/2644598/babh-i-branshovite-organizatsii-na-svinevadite-obsadiha-iziskvaniyata-za-zashtita-i-humanno-otnoshenie-pri-otglezhdaneto-na-svine.html", "text": "Ръководството на Българската агенция по безопасност на храните (БАБХ) и нейни експерти се срещнаха с представители на браншовите организации на свиневъдите в България. Целта на проведената дискусия бе да се обсъди и потвърди прилагането на минималните изисквания за защита и хуманно отношение при отглеждането на свине – Наредба № 21 от 14.12.2005 г. (Директива 2008/120/ЕО) и по-конкретно редуцирането на рутинното купиране на опашките им. Това съобщиха от пресцентъра на  БАБХ . \r\nПо време на обсъждането бе поставен фокус върху проблема с рутинното купиране на опашките на свинете. Като компетентен и отговорен орган, БАБХ настоява за повишаване ангажираността на фермерите за прекратяване на практиката за рутинното рязане на опашки в стопанствата и за спазване разпоредбите на действащото законодателство. Експертите на БАБХ подчертаха, че това може да бъде овладяно само чрез съвместни усилия и работа в тясно сътрудничество на индустрията с компетентните органи.  \r\nДискутирани бяха различните фактори, свързани с интензивното свиневъдство, които могат да причинят необичайно поведение при свинете. Представителите на сектора бяха информирани за опасностите, които могат да се наблюдават при подрастващите животни като нараняване на опашките, ушите или крайниците. Като най-значим и широко разпространен проблем, с който се сблъсква свиневъдството, бе посочен хапането на опашките. \r\nВ рамките на срещата участниците се обединиха около идеята, че със засилена работа и диалог между институциите и индустрията, и частнопрактикуващите ветеринарни лекари, ще могат да се гарантират и поддържат високите стандарти на хуманното отношение към свинете, а с това и да се редуцира рутинното купиране на опашките. Като важна се очерта и постоянната подкрепа за земеделските стопани от страна на Министерство на земеделието, храните и горите и мерките по държавна помощ „Помощ за реализирането на доброволно поети ангажименти за хуманно отношение към свинете”.  \r\nС Директива 2008/120/ЕО на Съвета се въвежда изискването към страните членки да се  гарантира, че купирането на опашката не се извършва рутинно. Изискванията на Директива 2008/120/ЕО не са нови и са в сила вече 25 години.", "date": "2019.04.09", "title": "БАБХ и браншовите организации на свиневъдите обсъдиха изискванията за защита и хуманно отношение при отглеждането на свине"}
{"url": "http://www.focus-news.net/news/2019/04/09/2644600/dobrich-obshtinata-organizira-bazar-velikdenska-flora-2019.html", "text": "Община град Добрич организира базар „Великденска флора 2019“ от 20 април 2019 г. до 30 април 2019 г. включително, като официалното работно време е от 10.00 до 19.00 часа всеки ден до крайния срок на базара. Това съобщиха от пресцентъра на  Общината . Събитието ще се състои на пл. „Свобода”, а дейностите ще се осъществяват върху 8 места по 6 кв. м и 4 места по 12 кв. м, по схема на разполагане, утвърдена от главния архитект. Допустимият стоков асортимент са цветя (рязан цвят и букети), великденска украса и подаръчни стоки с великденска тематика.  \r\nУчастие в базара могат да вземат земеделски производители, занаятчии, производители, които реализират собствената си продукция, еднолични търговци и юридически лица. Заявления за участие се подават в периода от 15 април 2019 г. до 18 април 2019 г. включително, всеки желаещ да участва в базара подава заявление за издаване на разрешение за търговска дейност. Заявленията се приемат на работно място „Икономическо развитие“ в Центъра за услуги и информация.", "date": "2019.04.09", "title": "Добрич: Общината организира базар „Великденска флора 2019“"}
{"url": "http://www.focus-news.net/news/2019/04/09/2644603/sliven-dvama-sa-zadarzhanite-po-sluchaya-s-falshivata-valuta.html", "text": "Полицейските служители на икономическа и криминална полиция към ОДМВР - Сливен започват работа по случая на 2 април, след получен сигнал, че в обменно бюро в град Сливен е направен опит да бъдат прокарани в обръщение 1 000 фалшиви швейцарски франка. Това съобщиха от  ОДМВР – Сливен . \r\nПредприети са незабавни действия и заградителни мероприятия, при които е установен и спрян лек автомобил „Опел Вектра“. При последвалите процесуално - следствени действия в автомобила са намерени две фалшиви банкноти с номинал 1000 швейцарски франка. Автомобилът е управляван от 33-годишния Л.Л., с него е пътувала и жена на 23 години, и двамата от град Лом. Двамата са отведени в РУ-Сливен и задържани за 24 часа. В хода на разследването се установява, че Л.Л. е прокарал в обръщение 1000 франка в обменно бюро в град Димитровград. Последвали са процесуално - следствени действия в жилище, обитавано от двамата задържани, където са намерени фалшиви швейцарски франка и друга валута. По случая е образувано досъдебно производство под надзора на Окръжна прокуратура-Сливен.", "date": "2019.04.09", "title": "Сливен: Двама са задържаните по случая с фалшивата валута"}
{"url": "http://www.focus-news.net/news/2019/04/09/2644608/varna-rayonniyat-sad-osadi-33-godishna-zhena-obvinena-za-nezakonno-prevezhdane-prez-granitsata-na-maloletnoto-si-dete.html", "text": "33-годишна жена е осъдена от Районен съд – Варна за незаконно превеждане през границата на малолетното си дете. Това съобщиха от пресцентъра на  Районен съд – Варна . Деянието е наказуемо по член 280, ал. 2 от Наказателния кодекс. По силата на постигнато и одобрено в съдебна зала споразумение, на подсъдимата бе наложено наказание от 6 месеца лишаване от свобода, чието изпълнение бе отложено с изпитателен срок от три години. Самият случай е от 5 септември 2016 г. на граничния контролно-пропускателен пункт „Аерогара Варна“. Подсъдимата решила да пътува с детето си в чужбина, въпреки наличието на нотариално заверена декларация от бащата, с която не се дава съгласие то да напуска страната. За да преведе през границата без разрешение 4-годишното си дете, жената купила двупосочни билети за вътрешен полет между Варна и София, както и еднопосочни билети за самолет от Варна до Истанбул. 20 минути била разликата в началния час на излитане на двата самолета. След извършване на проверка на паспортите и бордните карти в салона за заминаващи пътници, подсъдимата, вместо към гейта за вътрешен полет, се отправила към гейта за полета на турските авиолинии, като по този начин избегнала регистрирания в автоматизираната информационна система „Граничен контрол“ отказ за пътуване на детето извън България.  По този начин, без разрешение на надлежните органи на властта, тя превела през границата малолетното си дете. 33-годишната жена е неосъждана досега. В нейна тежест са направените по делото разноски. Съдебният акт е окончателен и влиза в сила веднага.", "date": "2019.04.09", "title": "Варна: Районният съд осъди 33-годишна жена, обвинена за незаконно превеждане през границата на малолетното си дете"}
{"url": "http://www.focus-news.net/news/2019/04/09/2644604/plovdiv-sekretarkata-na-kmeta-na-kalofer-rumen-stoyanov-koyto-be-otstranen-ot-sluzhba-nay-veroyatno-shte-go-smeni-na-kmetskiya-post-vremenno.html", "text": "Секретарката на кмета на Калофер Румен Стоянов най-вероятно ще го смени на кметския стол. Това съобщи за  Радио „Фокус” - Пловдив  секретарят на Община Карлово Стефан Стефанов. Административният служител Анна Ганевска ще заема поста временно и на практика ще трябва да подготви предстоящите местни избори. Предложението това да стане е на кмета на Община Карлово д-р Емил Кабаиванов, който ще го внесе официално на извънредно заседание на Общинския съвет на 11 април.  \r\nАнна Ганевска е дългогодишен секретар на кметството. „В това няма нищо нередно. Утвърдена практика е екипът ни да предлага секретаря на кметството за временен кмет на населено място, когато това се наложи”, каза Стефанов. Той посочи, че до този момент се е стигнало, след като Общинската избирателна комисия отстрани досегашния кмет Румен Стоянов от поста му заради конфликт на интереси. Комисията за проверка и установяване на конфликт на интереси е установила, че Стоянов е назначил шурея си за финансист на кметството за няколко месеца и то по заместване. \r\nЦветана ТОНЧЕВА", "date": "2019.04.09", "title": "Пловдив: Секретарката на кмета на Калофер Румен Стоянов, който бе отстранен от служба, най-вероятно ще го смени на кметския пост временно"}
{"url": "http://www.focus-news.net/news/2019/04/09/2644606/prezaredi-balgariya-podade-dokumenti-za-registratsiya-v-tsik-za-evrovota.html", "text": "„Презареди България“ подаде документи за регистрация  в ЦИК за евровота, предаде репортер на  Агенция „Фокус“.  Формацията бе регистрирана от председателя й Николай Бареков и от Димитър Байрактаров.  \r\nПред журналисти  Николай Бареков  уточни, че внасят 5 555 подписа, събрани на 556 страници. „В 15.05 се регистрирахме и сме партия номер 8, която се регистрира. Понеже 8 е числото на безкрайността се надявам да имаме безкрайни шансове на тези избори“, заяви още Бареков. Той посочи, че би подкрепил в тези избори Димитър Байрактаров, тъй като той е показал своя потенциал и е спечелил уважението на всички политически партии. „За себе си решението ще взема тази седмица, която идва в Страсбург“,  допълни още Бареков. Той  коментира, че първия вот дали да се кандидатира или не за вота е загубил още снощи, когато се е прибрал вкъщи. „Горе-долу от пет години вкъщи съм се прибрал 20 пъти. Имам четири деца. Децата гласуваха, включително най-малкото почна да говори. Загубих с 5:0 гласа, затова да не се явявам“, допълни още лидерът на формацията.  \r\nОт своя страна  Димитър Байрактаров  посочи, че битката за евровота е неравностойна. „Ако трябва да кажа какво е мотото на „Презареди България“ то е много просто и елементарно: доходи, доходи и пак доходи. Ето за това влиза „Презареди България“ да продължим нещо, за което се бореше Николай Бареков и за което се бореше и г-н Байрактаров като народен представител. Всичко, което виждате беше мое дело. Влизам в тази битка, за да се боря за продължаване на това дело. Българинът има право и заслужава“, уточни Байрактаров.  \r\nДеница КИТАНОВА", "date": "2019.04.09", "title": "„Презареди България“ подаде документи за регистрация  в ЦИК за евровота"}
{"url": "http://www.focus-news.net/news/2019/04/09/2644607/ognyan-zlatev-ek-evroto-se-e-dokazalo-kato-valuta-koyato-e-silna-stabilna-i-udobna.html", "text": "Силата на еврото се основава на факта, че то е валута изградена върху ясни правила и стабилни институции. Това носи предимства даже преди приемането на еврото. Това каза ръководителят на Представителството на Европейската комисия в България Огнян Златев при участието си в срещата на Българския форум на бизнес лидерите, съобщиха от пресцентъра на  Представителството на ЕК в България . \r\nКато пример той даде критериите за конвергенция – те осигуряват една стабилна рамка за политиките като фискална дисциплина, укрепване на финансовия сектор и подобряване на икономическото управление. Допълнително, процесът по присъединяване на България носи сериозни репутационни предимства. Той дава силен сигнал към инвеститорите и международните партньори, че в дадената страна има режим на високи надзорни стандарти и добре работещи инструменти за справяне с кризи. „Не случайно, в последната година няколко рейтингови агенции повишиха кредитния рейтинг на България или подобриха перспективата му в очакване на резултата от процеса по присъединяване към валутния механизъм ERM II и Банковия съюз\", посочи Златев. \r\n„Искам да поздравя българските власти, че работят усилено по предварителните ангажименти, които са поели в процеса на присъединяване към ERM II и банковия съюз и да им пожелая успешно приключване на процеса, което, убеден съм, ще е от полза за България и нейните партньори“, каза в заключение ръководителят на Представителството на Европейската комисия.", "date": "2019.04.09", "title": "Огнян Златев, ЕК: Еврото се е доказало като валута, която е силна, стабилна и удобна"}
{"url": "http://www.focus-news.net/news/2019/04/09/2644601/api-dvizhenieto-po-pat--84-cherna-mesta-yundola-pri-km-70-se-osashtestvyava-vremenno-v-edna-lenta-poradi-patnotransportno-proizshestvie.html", "text": "Движението по път ІI-84 Черна Места – Юндола при км 70 се осъществява временно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите е необходимо да се движат с повишено внимание и съобразена скорост, като спазват указанията на „Пътна полиция“.", "date": "2019.04.09", "title": "АПИ: Движението по път ІI-84 Черна Места – Юндола при км 70 се осъществява временно в една лента поради пътнотранспортно произшествие"}
{"url": "http://www.focus-news.net/news/2019/04/09/2644605/tacc-aleksandar-vuchich-zayavi-che-granitsite-na-balkanite-tryabva-da-se-uvazhavat.html", "text": "Териториалната цялост и границите на държавите от Балканския регион трябва да се спазват от всички страни. Това заяви във вторник сръбският президент Александър Вучич, отговаряйки на въпросите на журналистите в босненския град Мостар, където сръбският лидер пристигна на Международния икономически панаир, предава  TACC . \r\n\"Ако ме питате какво мисли Сърбия за промените в границите на Балканите - ние вярваме, че е много важно да уважаваме териториалната цялост на Сърбия, а Сърбия да уважава териториалната цялост на всички останали (страни в региона). Това беше така и се надявам да остане така. Считам, че никой не трябва по никакъв начин да нарушава териториалната цялост на никого ”, каза Вучич и добави, че Сърбия няма оплаквания от Черна гора, Босна и Херцеговина, Хърватия и Македония. \r\nПо-рано председателят на председателството на Босна и Херцеговина (БиХ) Милорад Додик заяви, че бъдещото десетилетие ще бъде време на обединение на сърбите, живеещи отделно в Сърбия и Република Сръбска (в състава на Босна и Херцеговина). Той увери, че никога няма да допусне \"създаването на граница на НАТО по река Дрина\", която разделя Сърбия и Република Сръбска. Додик каза, че предстоят години, десетилетия на сръбското обединение. \r\nВ момента сърбите са разделени между двете страни. Повечето сърби живеят в Сърбия - около 7 милиона души. Други 1,1 милиона сърби живеят в една от структурите на БиХ - Република Сръбска. Национално ориентираните сили на сръбския народ все повече заявяват необходимостта да се обединят всички сърби на Балканите в една страна, коментира ТАСС.  Юлиян Марков", "date": "2019.04.09", "title": "TACC: Александър Вучич заяви, че границите на Балканите трябва да се уважават"}
{"url": "http://www.focus-news.net/news/2019/04/09/2644609/delyan-dobrev-podava-ostavka-kato-naroden-predstavitel.html", "text": "Делян Добрев подава оставка като народен представител в 44-тото Народно събрание. Това съобщиха от пресцентъра на  ПП ГЕРБ . Той е взел това решение след разговор с председателя на ГЕРБ и министър-председател на България Бойко Борисов. \r\n\"С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", коментира Добрев. Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.", "date": "2019.04.09", "title": "Делян Добрев подава оставка като народен представител"}
{"url": "http://www.focus-news.net/news/2019/04/09/2644610/ek-privetstva-okonchatelnoto-priemane-na-novata-evropeyskata-informatsionna-sistema-za-sadimost-za-osazhdani-grazhdani-na-treti-darzhavi.html", "text": "Съветът одобри окончателно предложението на Комисията за създаване на Европейска информационна система за съдимост за осъждани граждани на трети държави. Тази централна система има за цел да се подобри обменът на информация от регистрите за съдимост относно осъжданите граждани на държави извън ЕС и лица без гражданство чрез съществуващата Европейска информационна система за съдимост (ECRIS), съобщиха от  Европейската комисия .    \r\nОсновни характеристики на ECRIS TCN:  \r\n•\tБазата данни ще бъде достъпна онлайн и органите ще могат лесно да търсят чрез механизъм на принципа наличие/липса на съвпадение – при съвпадение ще се посочват държавите членки, от които може да бъде получена пълна информация от регистрите за съдимост за дадено лице.  \r\n•\tСистемата ще съдържа само данни за самоличност, включително пръстови отпечатъци и портретни снимки, когато има такива.  \r\n•\tСистемата ще се управлява от eu-LISA – агенцията на ЕС, която отговаря за управлението на широкомащабните информационни системи в пространството на свобода, сигурност и правосъдие.  \r\n•\tОсвен при наказателни производства системата може да се използва и за други позволени цели, например при проверка на лица, които ще работят с деца, или при издаване на разрешителни, например за огнестрелно оръжие.   \r\nТъй като новите правила вече са приети от Европейския парламент, те ще влязат в сила във всички държави от ЕС след публикуването им в Официален вестник през следващите седмици.   \r\nВ момента се водят разговори и по допълнително законодателство, предложено от Комисията. То ще даде възможност за проверки в базата данни ECRIS-TCN при разглеждане на заявления за разрешение за пътуване до ЕС (чрез системата ETIAS), при разглеждане на заявления за визи (чрез Визовата информационна система) или при разследване на използването на фалшива самоличност.", "date": "2019.04.09", "title": "EK приветства окончателното приемане на новата Европейската информационна система за съдимост за осъждани граждани на трети държави"}
{"url": "http://www.focus-news.net/news/2019/04/09/2644613/gorna-oryahovitsa-i-haskovo-shte-aktualizirat-programite-za-kachestvoto-na-vazduha-sas-sredstva-po-op-okolna-sreda-2014-2020-g.html", "text": "Министърът на околната среда и водите Нено Димов и кметовете на Хасково Добри Беливанов и Горна Оряховица Добромир Добрев подписаха договори за актуализация на общинските програми за подобряване качеството на атмосферния въздух. Това съобщиха от пресцентъра на  Министерството на околната среда и водите . \r\nПо проектите ще бъдат изготвени актуални програми за период от пет години (2021-2025 г.), които адресират основните източници на замърсяване на атмосферния въздух на територията на двете общини. Фокусът е върху избор на адекватни към местните условия мерки за намаляване на замърсяването с фини прахови частици.  \r\nОбщият размер на инвестицията по двата проекта е 361 хил. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 18 месеца.", "date": "2019.04.09", "title": "Горна Оряховица и Хасково ще актуализират програмите за качеството на въздуха със средства по ОП „Околна среда 2014-2020 г.“"}
{"url": "http://www.focus-news.net/news/2019/04/09/2644611/plovdiv-ot-15-april-se-vazstanovyava-marshrutat-na-avtobusnite-linii-10-i-66-po-ul-gladston.html", "text": "Във връзка с приключилите строително-ремонтни работи по подлеза на Централна поща от 15 април 2019 г. се възстановява маршрутът на автобусните линии №10 и 66 по ул. „Гладстон”. Това съобщиха за  Радио „Фокус“ - Пловдив  от ОП „Организация и контрол на транспорта“. Промяната касае участъка от кръстовището с ул. „Преслав” до кръстовището с ул. „Петко Д. Петков“. \r\nОт общинското предприятие предупреждават гражданите дотогава да не чакат автобуси на спирките в тази отсечка. От първия работен ден на следващата седмица автобусите ще се движат по маршрутните разписания, утвърдени с общинската транспортна схема.", "date": "2019.04.09", "title": "Пловдив: От 15 април се възстановява маршрутът на автобусните линии №10 и 66 по ул. „Гладстон”"}
{"url": "http://www.focus-news.net/news/2019/04/09/2644614/zam-ministar-denitsa-sacheva-i-kmetat-na-shumen-lyubomir-hristov-obsadiha-vazmozhnostite-za-razvitie-na-profesionalnoto-obrazovanie.html", "text": "Заместник-министърът на образованието и науката Деница Сачева, която е на посещение в Шумен, се срещна днес с кмета на града Любомир Христов. Това съобщиха от  Община Шумен . По време на разговорите двамата обсъдиха възможностите за развитие на професионалното образование. „Търсим различни начини да насочим както училището и младите хора, така и на бизнеса към дуалната форма на обучение. За съжаление обаче, това се осъществява все още доста трудно“, коментира кметът Христов. Той посочи, че интересът към възможностите, които предлагат някои от най-големите и утвърдени фирми, е все още доста слаб. Той припомни, че Шуменският университет, както и военният факултет са едни от емблемите на града. „Много млади хора продължават в тях образованието си, затова за нас е от изключителна важност да се съхранят вече утвърдени специалности и да се увеличи приемът в тях. Като пример кметът посочи педагогическите специалности в университета и специалността ПВО във военния факултет и изрази съжаление, че се предвижда нулев прием през новата академична година в специалностите „Журналистика“ и „Връзки с обществеността“ в ШУ. Той изрази също така и притеснението на шуменци и на преподавателите във военния факултет от евентуално преместване на ПВО специалността в Долна Митрополия. \r\n Заместник-министър Деница Сачева обясни, че военното образование не е в ресора, за който тя отговаря. По отношение обаче на педагогическите специалности във висшите училища припомни, че от няколко години МОН насочва вниманието си към педагогическите направления и акредитиране на нови специалности, съобразени с търсенето на пазара на труда. „Всичко, което е свързано с педагогическите специалности, има бъдеще, защото педагогиката е свързана не само с обучението на децата и учениците, но и с възрастните хора. В модерния свят образованието е през целия живот, за да можеш да отговориш на непрекъснато променящите се изисквания на пазара на труда“, посочи Сачева. Затова, според нея, е важно и педагогическите специалности да са съобразени с тези изисквания. По-късно заместник-министър Деница Сачева се срещна с педагогическия екип на СУ „Трайко Симеонов“ в Шумен.", "date": "2019.04.09", "title": "Зам.-министър Деница Сачева и кметът на Шумен Любомир Христов обсъдиха възможностите за развитие на професионалното образование"}
{"url": "http://www.focus-news.net/news/2019/04/09/2644615/ministar-neno-dimov-podpisa-dogovor-za-kompostirashta-instalatsiya-na-hisarya.html", "text": "Министърът на околната среда и водите Нено Димов и кметът на Община Хисаря Пенка Дойкова подписаха договор за изграждане на компостираща инсталация. Това съобщиха от пресцентъра на  Министерството на околната среда и водите . По проекта ще се построи съоръжение за преработка на разделно събрани зелени и/или биoразградими отпадъци, образувани на територията на общината. \r\nКомпостиращата инсталация е с капацитет близо 3000 тона годишно разделно събрани градински отпадъци от домакинства и зелен отпадък от поддръжката на общински площи. Съоръжението ще обслужва над 10 000 жители. Предвижда се изграждане на съпътстваща инфраструктура и доставка на мобилно оборудване. \r\nОбщият размер на инвестицията е близо 3.4 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на 2.5 млн. лв. Срокът за изпълнение на проекта е 19 месеца.", "date": "2019.04.09", "title": "Министър Нено Димов подписа договор за компостираща инсталация на Хисаря"}
{"url": "http://www.focus-news.net/news/2019/04/09/2644616/balgarskata-banka-za-razvitie-vavezhda-nov-produkt-za-indirektno-finansirane-na-malkiya-i-sredniya-biznes-chrez-operativen-lizing.html", "text": "Българската банка за развитие въвежда нов продукт за индиректно финансиране чрез предоставяне на кредитни линии на компании, отдаващи активи на оперативен лизинг в полза на малките и средните предприятия. Това съобщиха от пресцентъра на  Българската банка за развитие . Новата „Програма ОЛ / 4 / МСП“  е насочена към всички търговски дружества с основен предмет на дейност лизинг.  \r\nЧрез подобно финансиране ББР има възможност да предостави дългосрочен заемен ресурс при условия, позволяващи по-голям и атрактивен достъп до услугата оперативен лизинг в полза на бизнеса на малките и средните предприятия в България.  \r\nСтартовият бюджет на Програмата е 30 млн. евро. Максималният размер за кредитните линии, предоставяни на он-лендинг партньорите, е 3 млн. евро. Максималният срок за издължаване на кредитните линии, в това число усвояване, текущо и окончателно погасяване, е до 10 години. Лихвеният процент към лизинговите дружества се начислява на база 3М EURIBOR плюс надбавка до 4 пункта годишно. Срокът за заявяване на интерес към финансирането от страна на компаниите с основен предмет на дейност лизинг е 30 април 2019 г. \r\nОн-лендинг партньорите са задължени да насочват ресурса към малки и средни предприятия, предлагайки им финансови предимства, улеснения и отстъпки в сделките на оперативен лизинг. \r\nПодробностите за новата он-лендинг \"ПРОГРАМА ОЛ / 4 / МСП\" на Българската банка за развитие, условията и сроковете за усвояване на средствата, начините за погасяване, критериите за подбор и др., са публикувани на сайта на банката  .", "date": "2019.04.09", "title": "Българската банка за развитие въвежда нов продукт за индиректно финансиране на малкия и средния бизнес чрез оперативен лизинг"}
{"url": "http://www.focus-news.net/news/2019/04/09/2644619/prezidentat-rumen-radev-balgariya-tseni-visoko-prinosa-na-livan-kato-faktor-na-stabilnostta-v-regiona-na-blizkiya-iztok.html", "text": "България високо цени и подкрепя усилията на Ливан за внасяне на баланс, за конструктивност, диалог и търсене на мирно решаване на проблемите в региона на Близкия Изток. Това заяви президентът Румен Радев в Бейрут на съвместна пресконференция с ливанския си колега Мишел Аун, по чиято покана българският президент е на официално посещение в Ливанската република, съобщиха от  Прессекретариата на държавния глава . В арабската държава президентът е придружаван от бизнес делегация и представители на изпълнителната власт и научните среди.    \r\nДвамата държавни глави бяха единодушни, че миграционната криза е въпрос на сигурността не само за страните от региона, но и за Европа. „България ще продължи да бъде част от усилията в ЕС за оказване на съответната финансова помощ и подкрепа на Ливан и разбира какво предизвикателство за социалните системи в страната са огромният брой мигранти\", заяви Румен Радев и подчерта, че Европа трябва да се ангажира по-активно с проблемите не само на страните, от които идват мигранти, но и на транзитните държави. „Финансовата подкрепа е много важна, но тя не е достатъчна, ЕС трябва да се ангажира повече с гарантиране на сигурността и стабилността в региона, за да могат инвестициите в икономика, образование и здравеопазване да са максимално ефективни“, заяви Румен Радев. Той посочи, че сирийските бежанци трябва да се върнат по домовете си, но трябва да се гарантира стабилна среда за този процес.    \r\n„България и Ливан имат добро сътрудничество в сферата на сигурността и ще продължат обмена на информация и партньорството в борбата с тероризма, радикализма, нелегалната миграция\", подчерта Румен Радев.    \r\nРумен Радев и Мишел Аун изтъкнаха приятелските отношения между двете страни и историческите връзки като добра основа за задълбочаване на двустранното партньорство в икономиката, науката и образованието. За България Ливан е врата към Близкия Изток - регион, където прякото присъствие невинаги е възможно, а България може да е мост за Ливанската република към европейските пазари, заяви Румен Радев. Президентът изтъкна, че има потенциал за растеж на стокообмена между двете държави, достигнал 175 млн. долара през миналата година.    \r\n„Продължаваме да работим за по-голяма транспортна свързаност, защото нашите отношения имат бъдеще, когато младите ни хора и бизнес среди могат да общуват по-често и по-свободно\", заяви българският държавен глава. Румен Радев и Мишел Аун акцентираха върху необходимостта от откриване на директна въздушна авиолиния между България и Ливан, като най-ефективна мярка за насърчаване на туризма, икономическия и културен обмен.    \r\nБългарският президент призова за взаимни инвестиции и съвместни производства между двете държави и даде пример с успешните ливански инвестиции у нас. „България може да бъде много полезна в редица инфраструктурни проекти, които предстои да се реализират в Ливан“, заяви Румен Радев, като открои доказания опит на български фирми в арабската република в сферата на строителството, хидро-техническите съоръжения, енергетиката. Двамата президенти подчертаха традиционно добрите връзки между двете държави и в образованието, културата, туризма.  \r\nВизитата започна с церемония по посрещане на Румен Радев и съпругата му Десислава Радева в президентския дворец. Държавните глави на България и Ливан проведоха среща „на четири очи“, след което се състояха пленарните разговори между двете официални делегации.", "date": "2019.04.09", "title": "Президентът Румен Радев: България цени високо приноса на Ливан като фактор на стабилността в региона на Близкия Изток"}
{"url": "http://www.focus-news.net/news/2019/04/09/2644621/veliko-tarnovo-nov-sluchay-na-virusen-hepatit-e-registriran-v-oblastta.html", "text": "Нов случай на вирусен хепатит е регистриран в областта. Пациентът е приет в горнооряховската болница през миналата седмица. Това съобщиха за  Радио „Фокус“ – Велико Търново  от Регионалната здравна инспекция в града. Видът на заболяването не е уточнен. Последният случай на вирусен хепатит беше от средата на март. За периода 4 - 10 април здравните специалисти са регистрирали още десетима заболели от варицела – петима във Великотърновска община, един в Горна Оряховица и четирима в Лясковец. Има още четири случая на ентероколити, един на туберкулоза и два на скарлатина. През миналата седмица са отчетени и 20 случая на остри респираторни заболявания. \r\nЛуиза ТРАНЧЕВА", "date": "2019.04.09", "title": "Велико Търново: Нов случай на вирусен хепатит е регистриран в областта"}
{"url": "http://www.focus-news.net/news/2019/04/09/2644620/nezavisimaya-gazeta-zapadat-zalaga-na-petro-poroshenko.html", "text": "Западът залага на Петро Порошенко, пише руският вестник  “Независимая газета“ .  \r\nВ края на седмицата Петро Порошенко заминава за Берлин. Според изданието украинският президент се нуждае от подкрепата на европейските играчи, водени от Ангела Меркел в навечерието на втория тур на изборите. Съдейки по думите на специалния представител на Държавния департамент на САЩ Кърт Волкър, той може да разчита и на подкрепата на американците. \r\nПо-рано представители на официален Вашингтон, включително Волкър, твърдяха, че САЩ не разчитат на никой от украинските кандидати, че в Украйна има демокрация, в рамките на която ще бъде избран президент. В резултат на това Порошенко получи около 16% от гласовете в първия кръг, а съперникът му Владимир Зеленски, който няма политически опит, получи повече от 30%. След това Волкър, в интервю за американския телевизионен канал PBS, каза: “Украинското общество е изправено пред избор. Има ли нужда от някой, който просто се изправя срещу стауквото, обещавайки огромна реформа? Или искат някой, който може да ги е разочаровал в някакво отношение, но е направил повече реформи, отколкото всеки друг в Украйна през последните 20 години, и се противопостави на Путин? \r\nВ Киев, това изявление се разглежда като прозрачен намек за подкрепа на Порошенко. Блогърът Дмитрий Василец, цитиран от изданието \"Страна\", отбеляза, че американците могат да бъдат разбрани: в Европа има малко президенти, които се съгласяват да се борят с Русия до последния човек, като същевременно стартират \"реформи, които намаляват населението\". \r\nСлуховете, че САЩ залагат на Порошенко, се засилиха след като американското издание на Daily Beast съобщи, че ФБР е започнало широкомащабно разследване на украинския бизнесмен Игор Коломойски. Последният работи като управител на региона Днепропетровск, но е уволнен след силни конфликти с Порошенко. Според съобщения в медиите, Коломойски живее в Израел. След заминаването си, Украйна национализира най-големата и най-важна ПриватБанк, който принадлежеше на бизнесмена. Смята се, че Коломойски стои зад номинирането на шоумена Владимир Зеленски за президент. Следва да се отбележи, че след първия кръг на изборите Порошенко не можеше да устои и нарече съперника си „кукла на Коломойски“. \r\nЕксперти смятат, че гражданите на Украйна са по-загрижени за други проблеми. Проучването, проведено след първия тур на изборите от Фондация \"Демократични инициативи показа, че 74% от украинците очакват от кандидатите  убедителни аргументи, за да направят избор във втория тур. Те идентифицираха пет основни теми, които ще бъдат обсъдени в дебата на кандидатите. 42% от избирателите поставиха въпроса: „Как да постигнем мир в Донбас? Как да се освободят окупираните територии на Донбас и да се осъществи тяхната интеграция в структурата на Украйна? ”Също толкова важно за обществото са въпросите за изкореняването на корупцията и икономическия растеж (40% от анкетираните са гласували за тях). Други 39% се надяват, че по време на дебата кандидатите ще разкажат на всеки за програмата си за развитие в Украйна и 31,5% искат да чуят поне първите стъпки, които Порошенко и Зеленски ще предприемат, ако спечелят изборите. \r\nПо време на предизборната кампания Петро Порошенко многократно казваше, че Владимир Путин няма да предприеме никакви действия, защото не иска да избира Порошенко за президент. Без да се отменят предишните изявления, украинският президент ще разговаря с Ангела Меркел за засилване на работата в \"Норманския формат\". \r\nПо този въпрос екипът на президента се противопоставя на Владимир Зеленски. Той, подобно на Порошенко, е за уреждане на политически и дипломатически мерки. Но той предлага да се разшири „нормандският формат“, като покани Съединените щати и Обединеното кралство да участват в преговорите (на основание, че са подписали Будапещенския меморандум). Наскоро Зеленски обясни позицията си: „Войната е с Русия. Ето защо е необходимо да се говори с Русия. Трябва да има преговори. Дипломатически формат на преговорите в присъствието на представители на Запада. \" \r\nВ понеделник говорител на руския президент Дмитрий Песков, отговарящ на въпрос от журналисти, каза: \"Владимир Путин е отворен за диалог, но с изключение на случаите, когато се опитват да изкривят този диалог с различни провокации\" Кой и в какъв формат ще разговаря с руското ръководство, ще бъде решено за резултатите от втория тур на изборите на 21 април. Във Върховната Рада (парламента на Украйна) започнаха сериозно да се страхуват, че ситуацията ще излезе от контрол“.  Юлиян Марков", "date": "2019.04.09", "title": "„Независимая газета“:  Западът залага на Петро Порошенко"}
{"url": "http://www.focus-news.net/news/2019/04/09/2644622/kyustendil-rayonnata-izbiratelna-komisiya-strukturira-sektsiite-za-evropeyskite-izbori-v-devette-obshtini.html", "text": "Районната избирателна комисия в Кюстендил структурира секциите за Европейските избори в деветте общини. Това стана по време на насроченото за днес заседание на комисията, предаде репортер на  Радио „Фокус” – Кюстендил . „Получихме информация за издадени заповеди от страна на кметовете на деветте общини в областта, касаещи формирането на секциите. Ние за всяка община определяме номера на всяка една секционна избирателна комисия, която се определя по формула с решение на Централната избирателна комисия”, каза Красимир Петров, председател на Районната избирателна комисия – Кюстендил. По думите му до няколко дни трябва да излезе методика за разпределение на съставите на централните избирателни комисии, като предстоят решения за броя и за разпределението на съставите, а това ще доведе и до насрочване на консултациите при кметовете на деветте общини. \r\nВенцеслав ИЛЧЕВ", "date": "2019.04.09", "title": "Кюстендил: Районната избирателна комисия структурира секциите за Европейските избори в деветте общини"}
{"url": "http://www.focus-news.net/news/2019/04/09/2644624/kyustendil-normalno-se-osashtestvyava-dvizhenieto-po-patishtata-v-oblastta-patnite-nastilki-sa-mokri.html", "text": "Нормално се осъществява движението по пътищата в областта, пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.04.09", "title": "Кюстендил: Нормално се осъществява движението по пътищата в областта, пътните настилки са мокри"}
{"url": "http://www.focus-news.net/news/2019/04/09/2644625/afp-sasht-shte-nakazhat-es-zaradi-subsidiite-za-earbas.html", "text": "Президентът Доналд Тръмп заплаши Европейския съюз, като обеща да наложи мита за милиарди на вносни стоки от ЕС, като отмъщение за субсидиите за авиационния гигант „Еърбъс“, предава  AFP . \r\n\"Световната търговска организация констатира, че субсидиите на Европейския съюз за „Еърбъс“ са се отразили неблагоприятно на Съединените щати, които сега ще наложат мита за 11 милиарда долара на продукти от ЕС!\"  - написа американският президент Доналд тръмп в социалната мрежа „Туитър“. \r\n\"ЕС се възползва от САЩ по отношение на търговията в продължение на много години. Скоро това ще спре!\" – продължава президентът. \r\nНезависимо от това, непосредствените последици от избухването на Тръмп в социалните мрежи остават неясни. \r\nЧасове по-рано, в понеделник вечерта, американският търговски представител Робърт Лайтизър каза, че окончателният размер на всички мита все още не е определен и няма да бъде обявен до изхода на арбитражния процес в Световната търговска организация (СТО) - очакван по-късно тази година. \r\nОфисът на Лайтизър публикува предварителен списък, включващ разнообразни продукти като самолети, риба меч, сирена и алкохол,  които според него могат да бъдат обект на допълнителни мита в бъдеще. \r\nЕС и Съединените щати поддържат крехко търговско примирие, откакто Тръмп разгневи Европа миналата година, като наложи мита върху вноса на стомана и алуминий и заплаши с мита и за вноса на нови автомобили от ЕС. \r\nДелото между „Боинг“ и „Еърбъс“ е най-дългият и най-сложен спор, с който се занимава СТО, чиято цел е да създаде равни условия в световната търговия. \r\nЕС отвърна на удара във вторник, заявявайки, че сумите, заявени от САЩ, са \"силно преувеличени\".  Юлиян Марков", "date": "2019.04.09", "title": "AFP: САЩ ще „накажат“ ЕС заради субсидиите за „Еърбъс“"}
{"url": "http://www.focus-news.net/news/2019/04/09/2644623/sofiya-vremenno-e-ogranicheno-dvizhenieto-v-izprevarvashtata-lenta-po-avtomagistrala-trakiya-pri-km-34-v-posoka-sofiya-poradi-patnotransportno-proizshestvie.html", "text": "Временно е ограничено движението в изпреварващата лента по автомагистрала „Тракия“ при км 34 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в активната лента и се регулира от „Пътна полиция“.", "date": "2019.04.09", "title": "София: Временно е ограничено движението в изпреварващата лента по автомагистрала „Тракия“ при км 34 в посока София поради пътнотранспортно произшествие"}
{"url": "http://www.focus-news.net/news/2019/04/09/2644628/sport-fiorentina-osvobodi-trenyora-stefano-pioli.html", "text": "Футбол: Фиорентина уволни наставника на тима Стефано Пиоли, съобщават от клуба. Договорът е прекратен по взаимно съгласие. В последния шампионатен двубой Фиорентина загуби у дома от Фрозиноне с 0:1 и почти загуби шансовете си за участие в Лига Европа, като заема 10-ото място и изоставане с 10 от местата в зона Европа. Пиоли е спряган за нов наставник на Севиля, а апетити към треньорския пост на тима от Флоренция има Винченцо Монтела.", "date": "2019.04.09", "title": "Спорт: Фиорентина освободи треньора Стефано Пиоли"}
{"url": "http://www.focus-news.net/news/2019/04/09/2644627/v-obshtina-kazanlak-sa-vneseni-dokumentite-po-proekt-na-balgarskiya-futbolen-sayuz-za-izgrazhdaneto-na-mini-futbolen-kompleks.html", "text": "Президентът на Футболен клуб „Розова долина” Георги Мермеклиев и представители на футболните отбори входираха в Общината документацията по проект за изграждане на мини-футболни игрища в Казанлък, предаде кореспондент на  Радио „Фокус” . След входирането на документите, следващата стъпка е издаването на разрешително за строеж, което трябва да бъде издадено от Община Казанлък, след което ще бъде даден ход на строителните работи на обекта. \r\nПроектът е на Българския футболен съюз и в него се предвижда да бъдат изградени три игрища, които могат да се съединяват в едно голямо, трибуни, клуб на футболния деятел, съблекални, конферентна зала. По проекта се предвижда да бъде подменена настилката на съществуващото футболно игрище, ще бъдат инсталирани осветление, огради. „Това ще бъде един миникомплекс за футбол за деца, за юноши, за мъжки футбол в Казанлък и за казанлъчани. Това е много добра инициатива, която успяхме да реализираме, благодарение на кмета Галина Стоянова, която успя да се пребори с много други градове, така че в Казанлък да бъде реализиран най-добрият проект. Проектът е подкрепен от Министерството на младежта и спорта. Проектът е уникален. Само три града в България ще имат такъв спортен комплекс”, каза Георги Мермеклиев и поясни, че съвсем скоро ще бъде направена първата копка на спортното съоръжение и се очаква през септември - октомври то да бъде изградено.  \r\nСлавяна ГАЙДАРОВА", "date": "2019.04.09", "title": "В Община Казанлък са внесени документите по проект на Българския футболен съюз за изграждането на мини футболен комплекс"}
{"url": "http://www.focus-news.net/news/2019/04/09/2644626/api-vazstanoveno-e-dvizhenieto-po-pat--84-cherna-mesta-yundola.html", "text": "Възстановено е движението по път ІI-84 Черна Места – Юндола. Това съобщиха от пресцентъра на  Агенция „Пътна инфраструктура“ .", "date": "2019.04.09", "title": "АПИ: Възстановено е движението по път ІI-84 Черна Места – Юндола"}
{"url": "http://www.focus-news.net/news/2019/04/09/2644602/ministrite-krasimir-karakachanov-i-mladen-marinov-inspektiraha-gkpp-kulata-obzor.html", "text": "Министър Красимир Каракачанов и министър Младен Маринов инспектираха ГКПП “Кулата”. Те огледаха буферната зона между България и Гърция в участъка между Кулата и Промахон. След огледа министър Каракачанов заяви, че на ГКПП „Кулата” и ГКПП „Илинден” към момента всичко е спокойно. „По българската граница нямаме защитни съоръжения и ограда, но нека не забравяме, че тя е планинска, а все пак и „Беласица” и „Славянка” са високи планини и там могат да минат индивидуално само добре подготвени физически хора. Точно в този район на ГКПП „Кулата” е единственият по-лесен достъп и ако има някъде опит за навлизане, то той ще бъде именно от тук”, уточни той. Министър Каракачанов отбеляза, че затова тук още през 2016 година е изчистена полосата около границата и около реката, за да има видимост и да може да се действа, да се маневрира с автомобили и т.н. Той подчерта, че българското правителство не е приемало и няма да приема политика на някакво разселване на емигранти, било то от Западна Европа или от съседни страни.  \r\nМинистър Младен Маринов посочи, че са вложили сериозни усилия за опазване на гръцката граница, тъй като към момента тук ескалира процеса и няма преградно съоръжение. „С колегите от българската армия и началниците на ГД „Гранична полиция” целта ни е на място да се проиграят действия от Плана за действие при кризи, за да са готови в определена ситуация да реагират незабавно”, каза още той.  \r\nВ посещението на граничния пункт взеха участие и заместник-директорът на ГД „Гранична полиция“ старши комисар Стоян Иванов, главен комисар Ивайло Иванов - главен секретар на МВР, областният управител на Благоевград, Бисер Михайлов, директорът на ОДМВР-Благоевград - ст. комисар Николай Хаджиев, военни и гранични полицаи.   \r\nНатали СТЕФАНОВА", "date": "2019.04.09", "title": "Министрите Красимир Каракачанов и Младен Маринов инспектираха ГКПП “Кулата” (ОБЗОР)"}
{"url": "http://www.focus-news.net/news/2019/04/09/2644612/makfaks-makedoniya-klyuchovite-razlichiya-za-spetsializiranata-prokuratura-ostavat.html", "text": "Вчера се проведе среща за обсъждане на окончателния вариант на промените на Закона за прокуратурата, съобщи Министерството на правосъдието, цитирано от  “Макфакс“ . \r\nОт ведомството не са  посочили кой е присъствал на срещата, но подчертаха, че двете страни са се съгласили, че консултациите по закона трябва да продължат, тъй като основните различия остават на масата. \r\n„Още веднъж подчертаваме, че всички политически партии трябва да дадат приоритет на европейската перспектива на нашата страна, като вземат предвид препоръките на Европейския съюз и международната общност по отношение на върховенството на закона и правовата държава, които са от решаващо значение за започване на преговори с Европейския съюз,“ заявиха от Министерството на правосъдието. \r\nМинистър-председателят Зоран Заев заяви в изявление пред медиите, че част от предложенията на ВМРО-ДПМНЕ за Специализираната прокуратура са приети. Заев добави, че предложените поправки няма да се отнасят за случаите след 30 юни 2017 година. Опозицията реагира на изявлението му, като каза, че това не е вярно и заяви, че Заев очевидно не е прочел новото предложение, което министърът на правосъдието Рената Десковска е изпратила до представителя на ВМРО-ДПМНЕ.  Юлиян Марков", "date": "2019.04.09", "title": "„Макфакс“ (Македония): Ключовите различия за Специализираната прокуратура остават"}
{"url": "http://www.focus-news.net/news/2019/04/09/2644629/blagoevgrad-lek-avtomobil-e-katastrofiral-na-pat-ii-84-mezhdu-cherna-mesta-i-yundola-nyama-postradali.html", "text": "Лек автомобил е катастрофирал на път II-84 между Черна Места и Юндола, няма пострадали. Това съобщи за  Радио „Фокус“ - Пирин  дежурният служител в Областно пътно управление - Благоевград. Вероятната причина за инцидента е несъобразена скорост с метеорологичните условия. За кратко движението в участъка се осъществяваше в една лента, но катастрофиралият автомобил вече е изтеглен от пътното платно и движението се осъществява нормално. \r\nНатали СТЕФАНОВА", "date": "2019.04.09", "title": "Благоевград: Лек автомобил е катастрофирал на път II-84 между Черна Места и Юндола, няма пострадали"}
{"url": "http://www.focus-news.net/news/2019/04/09/2644630/vidin-v-grada-beshe-otkrita-aleya-na-zdraveto.html", "text": "Официално беше открита Алея на здравето в Крайдунавския парк на Видин, като част от проект на Регионалната здравна инспекция, финансиран по Национална програма за превенция на хроничните незаразни болести, предаде репортер на  Радио „Фокус“ – Видин . Проектът е реализиран със съдействието на Община Видин. „С мероприятието по откриването на Алея на здравето се отбелязва и Международния ден на здравето\", отбеляза д-р Гергана Джамбова, директор на РЗИ – Видин. „Мотото на Международния ден на здравето през тази година е „Остаряване и здраве: доброто здраве добавя живот към годините“. На Алеята на здравето са поставени информационни табла с информация за рискови за здравето фактори – тютюнопушене, злоупотреба с алкохол, нездравословно хранене и други, които са предпоставка за много заболявания“, каза д-р Джамбова. На откриването присъстваше и кметът на Община Видин Огнян Ценков. Той заяви, че Алеята на здравето се намира на едно от най.посещаваните места в Крайдунавския парк , в близост до крепостта „Баба Вида“. Според него информационните табла ще привлекат вниманието на хората и ще бъдат полезни за всички. \r\nДеца от детска градина „Арабела“ представиха музикална програма. \r\nАнна ЛОЗАНОВА", "date": "2019.04.09", "title": "Видин: В града беше открита Алея на здравето"}
{"url": "http://www.focus-news.net/news/2019/04/09/2644618/miroslav-komitski-zam-oblasten-upravitel-yazovirite-v-oblast-vratsa-imat-dostatachno-svoboden-obem.html", "text": "Язовирите в областта имат достатъчно свободен обем, каза за  Радио „Фокус“ – Видин  Мирослав Комитски, заместник областен управител на Враца. Той посочи, че заради сушата в региона водното количество в язовирните съоръжения и реките драстично е намаляло. „Още през месец януари предупредихме собствениците на язовирите да огледат съоръженията си. Предупредихме ги да предприемат мерки за освобождаване на водни маси с цел да се поеме пролетното пълноводие от валежите. Няма нищо притеснително около язовирите“, каза Мирослав Комитски. Той допълни, че дори при силни валежи ще има възможност язовирите и реките да поемат водните количества. \r\nАнна ЛОЗАНОВА", "date": "2019.04.09", "title": "Мирослав Комитски, зам. областен управител: Язовирите в област Враца имат достатъчно свободен обем"}
{"url": "http://www.focus-news.net/news/2019/04/09/2644632/haskovo-v-obshtinata-shte-se-provede-preskonferentsiya-po-povod-47-oto-izdanie-na-konkursa-za-debyutna-literatura.html", "text": "В Общината ще се проведе пресконференция по повод 47-ото издание на конкурса за дебютна литература. Това съобщиха от пресцентъра на  Община Хасково . Събитието ще се състои на 11 април 2019 г. в 11.00 часа в залата на втория етаж на Общината. Темата е 47-ото издание на конкурса за дебютна литература и литературните дни „Южна пролет“.", "date": "2019.04.09", "title": "Хасково: В Общината ще се проведе пресконференция по повод 47-ото издание на конкурса за дебютна литература"}
{"url": "http://www.focus-news.net/news/2019/04/09/2644631/stara-zagora-otborat-na-peto-osnovno-uchilishte-specheli-kupata-vav-viktorina-po-bezopasnost-na-dvizhenieto.html", "text": "Общинският кръг на викторината по безопасност на движението „Да запазим децата на пътя“ се проведе днес в Зала 1 на Община Стара Загора. Това съобщиха от пресцентъра на  Общината . Организатори на проявата са Общината и Сектор „Пътна полиция“ към ОДМВР – Стара Загора. \r\nВъв викторината се включиха отбори на осем общински училища с ученици от V- VII клас:  II ОУ „П. Р. Славейков“, ОУ „Кирил Христов“, V ОУ „Митьо Станев“, VІ ОУ „Св. Никола“, ХІІ ОУ „Стефан Караджа“, СУ „Иван Вазов“, СУ „Васил Левски“, СУ „Максим Горки“. \r\n„За поредна година провеждаме тази викторина, която освен състезателен има и образователен и обучителен характер. Всички ние трябва да бъдем внимателни и да спазваме правилата на Закона за движение по пътищата“, каза при откриването Пенка Чавдарова, началник на отдел „Образование и младежки дейности“ в Община Стара Загора. Тя призова за дух на толерантност в състезанието. \r\nВикторината премина в три кръга. В първия всеки отбор получи тест  – листовка с 20 въпроса, свързани с правилата за движение, на които трябваше да отговорят в рамките на 10 минути. Във втория кръг момчетата и момичетата отговаряха на 8 въпроса за правилата за движение. \r\nНай-оспорван отново бе трети кръг. Участниците трябваше да разпознаят основните части на велосипед, да подредят по важност дейности в определена ситуация за оказване на долекарска помощ, да сглобят два пъзела с пътен знак  и да открият повредите във велосипед на място. \r\nЖури в състав: полицейски инспектор Грозданка Андреева от сектор „Пътна полиция“, Росица Въльовска - специалист в ЦПЛР, както и Петко Крумов - главен експерт в отдел „Туризъм и спортни дейности“, оценяваше представянето на отборите. \r\nНай-много точки събраха състезателите от V ОУ „Митьо Станев“, следвани от момчетата на СУ „Васил Левски“, а на трето място се класира отборът на СУ „Иван Вазов“. \r\nПървите три отбора получиха купи, грамоти и награди. За всички участници Община Стара Загора осигури поощрителни награди. \r\nПобедителите от Пето основно училище ще представят Община Стара Загора на областния кръг на викторината.", "date": "2019.04.09", "title": "Стара Загора: Отборът на Пето основно училище спечели купата във викторина по безопасност на движението"}
{"url": "http://www.focus-news.net/news/2019/04/09/2644633/mzhg-vinagi-e-imalo-dialog-s-bioproizvoditelite-nyama-osnovanie-za-ostavka-na-ministara-obzor.html", "text": "Диалог с биопроизводителите има и винаги е имало. Случва се често да ми благодарят, но и да се сърдят. Когато има нарушения и те са установени аз не мога да си затворя очите. Това заяви министърът на земеделието, храните и горите Румен Порожанов на извънредна пресконференция заради протест на биопроизводителите пред сградата на МЗХГ.   \r\nСпоред протестиращите с новата наредба за биологичното производство се въвеждат много високи изисквания както към производителите, така и към фирмите, които ги сертифицират. По думите им с промените в наредбата им се налага да правят допълнителни анализи в лабораторията, които оскъпяват производството. Протестиращите настояха за оставката на министър Румен Порожанов. \r\nОт своя страна той обясни, че в случая с „Кю сертификейшън“ има отказ от издаване на ново разрешително на контролираща фирма, която трябва да следи биопроизводителите. „Ние не сме отнемали разрешителните. Те не бяха удължени заради неточности в изискуемата документация“, обясни Порожанов. Според него е малко странно контролираните да защитават контролиращия. Министърът поясни, че контролиращите лица са били 17 на брой, като един от тях се е отказал сам през миналата година. На петима през последните месеци са изтекли годишните разрешителни. Трима от тях са получили удължаване с 6 месеца, а на две от контролиращите лица, сред които е и „Кю сертификейшън”, е постановен отказ.  „Окончателно бяха установени 18 неотстранени несъответствия. Намерили сме основания за да не пресираме производителите и да не прекъсваме биологичния ангажимент, да представят договор до 30 април“, каза още той.  Според министър Порожанов всеки има право да избере с кой да сключи договор, а въпросната фирма има право след шест месеца, ако е изрядна, да получи разрешение за опериране. Той бе категоричен, че контролът, който извършват е, за да се гарантира високо качество при биохраните. \r\nМинистър Порожанов уточни, че към момента България няма спрени средства за биологично производство по Програмата за развитие на селските райони 2014-2020 г. „Още по време на първите приеми по мярката за биологично производство през 2015 г. и 2016 г., която е с бюджет от 300 млн. лева, той е бил надхвърлен с над 50 млн. лева. Имаше искания отново да се отворят допълни приеми. Причината за това е, че броят на биопроизводителите нарасна значително. Към момента общият им брой е около 6500, а тези които заявяват плащания са близо 4000“, каза още министърът на земеделието.", "date": "2019.04.09", "title": "МЗХГ: Винаги е имало диалог с биопроизводителите, няма основание за оставка на министъра (ОБЗОР)"}
{"url": "http://www.focus-news.net/news/2019/04/09/2644635/kyustendil-v-dupnitsa-zapochva-aktsiya-za-ustanovyavane-na-izostaveni-prevozni-sredstva.html", "text": "В града започва акция за установяване на изоставени превозни средства. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му акцията е ежегодна, а обект на проверки ще бъдат автомобилите на тротоари и улични платна, които не са регистрирани или са видимо в негодно за ползване състояние. Със задачата са ангажирани служители от „Контролно звено“, след издадена заповед от кмета на Община Дупница инж. Методи Чимев. Служителите на звеното, след установяване на подобни моторни превозни средства, съвместно с Районно управление на МВР – Дупница, ще изготвят протокол за техническо състояние, и ще се поставя предупредителен стикер за премахване от собственика му в срок до 14 дни. След изтичането му Община Дупница ще конфискува и репатрира автомобила, като придобитите средства от продажбата ще постъпват в общинския бюджет. На установените собственици, но не изпълнили ангажимента си да премахнат от тротоар или улица автомобила, ще се налагат санкции съгласно Закона за управление на отпадъците в размер от 100 до 400 лв. и конфискация или заплащане на направените разходи по репатрирането. \r\nВенцеслав ИЛЧЕВ", "date": "2019.04.09", "title": "Кюстендил: В Дупница започва акция за установяване на изоставени превозни средства"}
{"url": "http://www.focus-news.net/news/2019/04/09/2644634/sofiya-edin-chovek-e-postradal-sled-kato-e-katastrofiral-v-izprevarvashtata-lenta-pri-km-34-po-avtomagistrala-trakiya.html", "text": "Един човек е пострадал след като е катастрофирал в изпреварващата лента по автомагистрала „Тракия“ при км 34 в посока София. Това съобщиха за  Агенция „Фокус“  от МВР. Шофьорът е загубил управлението на колата и тя е застанала между двете мантинели. Той е леко ранен и на мястото на инцидента е изпратен екип на \"Пътна полиция\".", "date": "2019.04.09", "title": "София: Един човек е пострадал след като е катастрофирал в изпреварващата лента при км 34 по автомагистрала „Тракия“"}
{"url": "http://www.focus-news.net/news/2019/04/09/2644636/zamestnik-ministar-denitsa-sacheva-364-detsa-v-oblast-shumen-sa-varnati-otnovo-v-uchilishte-po-mehanizma-za-savmestna-rabota-na-institutsiite.html", "text": "364 деца в област Шумен са върнати отново в училище по механизма за съвместна работа на институциите. Това заяви пред журналисти в Шумен Деница Сачева, заместник- министър на образованието и науката, предаде репортер на  Радио „Фокус“ - Шумен . Сачева посети СУ „Трайко Симеонов“, където има върнати две деца по механизма - във втори и в девети клас. Отпадналите от училище деца са 36. „От 2 години насам ние се опитваме да направим така, че всяко българско дете да получи първо, възможността да ходи на училище и второ, да завърши поне основно образование. Този проблем е изключително дълбок, защото се борим на места с второ и трето поколение неграмотност“, заяви Деница Сачева. Тя посочи, че мярката за 5-те неизвинени отсъствия е част от огромен пакет с мерки, от които над 70% са подкрепящи. „Това са мерки, които са свързани с допълнително осигуряване на възможности за учене по български език, мерки, които са свързани с изплащане на помощта в натура. В момента за спрените помощи на децата в област Шумен имате много добър пример в училището в Смядово - как тези помощи се използват именно за закупуване на обувки дрехи  и помагала“, заяви Деница Сачева.  \r\nТя посочи, че в момента стартира проект на стойност 130 млн. лева „Подкрепа за успех“, по който също ще може да се осигурява допълнителна подкрепа за децата, включително и материална. Ще има и нов проект на стойност 82 млн. лв., който е насочен към детските градини и чрез него ще могат да се изплащат такси на градините за деца от социално слаби семейства. „Мярката, която се предлага за социалните помощи, е не за бедни родители, а за безотговорни родители. Почти 1100 екипа работят в цялата страна, направени са 216 000 обхода. Санкцията е крайна мярка, създадените екипи между социални работници, общински служители на първо място се ангажират с подкрепящите мерки, т.е. това, което те трябва да направят, за да може детето да ходи на училище. Ако това са обувки, дрехи или учебни пособия, ние създаваме в момента възможност това да се закупува - или по проект, или чрез самите социални помощи, които да се изплащат в натура. Ако това е нужда от допълнително обучение по български език, занимания по интереси, възможности за културни събития и програми, и за това има проекти и едва тогава говорим за безотговорни родители – хора, които умишлено не пускат децата си на училище“, заяви Деница Сачева.  \r\nТя посочи, че в момента при обходите са идентифицирали 19 000 деца, родителите на които категорично отказват да ги пуснат на училище. „Тези деца се занимават със сезонна работа, гъбарство, билкарство, гледане на други деца, част от тях вероятно вече са сключили брак или съответно самите те са станали майки и бащи. За нас борбата с този тип експлоатацията на децата има различни лица и обвързването на социалните помощи е само една от мерките“, обясни Деница Сачева. \r\nИвелина ИВАНОВА", "date": "2019.04.09", "title": "Заместник-министър Деница Сачева: 364 деца в област Шумен са върнати отново в училище по механизма за съвместна работа на институциите"}
{"url": "http://www.focus-news.net/news/2019/04/09/2644637/kyustendil-normalno-se-izvarshva-preminavaneto-prez-gkpp-gyueshevo-patnite-nastilki-sa-mokri.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са мокри. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.04.09", "title": "Кюстендил: Нормално се извършва преминаването през ГКПП „Гюешево, пътните настилки са мокри"}
{"url": "http://www.focus-news.net/news/2019/04/09/2644617/valcho-arabadzhiev-izliza-ot-aresta-sreshtu-500-000-lv-garantsiya.html", "text": "Вълчо Арабаджиев излиза от ареста срещу 500 000 лв. гаранция. Това реши Апелативният специализиран съд, предаде  бТВ . \r\nТой е обвинен за участие в престъпна група за пране на пари, ръководена от родителите му – задържаните в Испания Ветко и Маринела Арабаджиеви, които все още не са екстрадирани у нас. \r\nДнес беше потвърдено решението на първа инстанция, базирано и на тройна медицинска експертиза на лекари от \"Пирогов\", според която Арабаджиев не страда от заболяване, което да не му позволява да бъде в ареста. \r\nПрокуратура и адвокати тогава спориха дали Вълчо Арабаджиев е знаел за произхода на 5 млн. лв., открити в банкови касети на негово име.", "date": "2019.04.09", "title": "Вълчо Арабаджиев излиза от ареста срещу 500 000 лв. гаранция"}
{"url": "http://www.focus-news.net/news/2019/04/09/2644640/sofiyski-gradski-sad-potvardi-boyko-borisov-da-zaplati-na-elena-yoncheva-5000-lv-obezshtetenie-za-neimushtestveni-vredi-prichineni-ot-negovo-publichno-izkazvane.html", "text": "Софийски градски съд потвърди решението на Софийски районен съд, с което Бойко Борисов е осъден да заплати на Елена Йончева 5000 лв. обезщетение за претърпени неимуществени вреди, причинени от негово публично изказване. Това съобщиха от пресцентъра на  Софийски градски съд . СГС отмени частта от решението на първоинстанционния съд, с което политическа партия ГЕРБ е осъдена солидарно с Бойко Борисов да заплати същото обезщетение на Елена Йончева.  \r\nРешението може да бъде обжалвано пред Върховния касационен съд.", "date": "2019.04.09", "title": "Софийски градски съд потвърди Бойко Борисов да заплати на Елена Йончева 5000 лв. обезщетение за неимуществени вреди, причинени от негово публично изказване"}
{"url": "http://www.focus-news.net/news/2019/04/09/2644638/mkd-makedoniya-sloveniya-izvika-harvatskiya-poslanik-zaradi-obvineniya-za-nezakonno-podslushvane.html", "text": "Словения извика хърватския посланик заради обвинения за незаконно подслушване, а словенският посланик в Загреб бе изтеглен за консултации в Любляна, пише македонското електронно издание  “МКД“ . \r\nСловенският премиер Мариан Шарец заяви, че е притеснен за поведението на Хърватия, тъй като хърватската разузнавателна служба (СОА) е подслушвала бившия словенски арбитър в граничния спор между двете страни Йерней Собец и словенският представител Симона Дреник, за да дискредитира арбитражния процес, след като стана ясно, че хърватският представител Иван Тол се е опитал да спре съобщаването на тази информация по словенски телевизионен канал.  \r\nОт кабинета на словенския министър-председател заявиха, че са загрижени за опита на хърватските власти да окажат натиск върху телевизионния канал POP TV за репортаж за дейността на хърватската разузнавателна служба и са заявили, че става дума „за сериозни твърдения, които изискват подходящи обяснения“. \r\n\"Такъв натиск върху медиите е недопустим и противоречи на основните принципи на демокрацията\", цитира словенският премиер кабинетът. \r\nВчера телевизионният канал  публикува кадри, които твърдят, че Иван Тол се е опитал да предотврати излъчването на историята за участието на хърватското разузнаване  в тайното подслушване на словенски служители и съдии, за да компрометират арбитражната процедура и последващото решение за морската граница между Словения и Хърватия, която Загреб не желае да признае.  Юлиян Марков", "date": "2019.04.09", "title": "„МКД“ (Македония): Словения извика хърватския посланик заради обвинения за незаконно подслушване"}
{"url": "http://www.focus-news.net/news/2019/04/09/2644639/zapochva-izgrazhdaneto-na-svetofarna-uredba-na-krastovishteto-do-kvartal-karmen-v-iztochnata-chast-na-kazanlak.html", "text": "Предстои през тази седмица да започне изграждането на светофарна уредба на кръстовището до квартал „Кармен” в източната част на Казанлък. Това каза за  Радио „Фокус”  заместник-кметът на Община Казанлък Даниела Коева. Тя посочи, че вече има сключен договор с фирмата изпълнител, подготвени са и строителните документи. „През миналата година Общината подготви идейни проекти за съгласуване с Агенция „ Пътна инфраструктура”, тъй като това кръстовище обхваща и трасе от републиканския път I-5, който минава през Казанлък. След съгласуване с АПИ вариантът за кръгово кръстовище отпадна и монтирането на светофарна уредба е резултат от съгласуването с тях”, каза Коева. Тя добави, че освен строително-монтажни дейности по изграждане на светофарната уредба, ще бъдат извършени и дейности свързани с маркировката.  \r\nПо повод светофарната уредба Община Казанлък е провела разговори с фирмата изпълнител за синхронизиране и на останалите кръстовища, които са регулирани със светофарна уредба, относно възможността те да бъдат пренастроени така, че да пропускат по – добре движението, т.е да бъдат настроени на т.нар. „зелена вълна” през главната улица на Казанлък. \r\nСлед разговор с изпълнителя Община Казанлък планира строителните дейности да се извършват с частично ограничаване на движението в едното платно, съответно от страната, където се работи, без да се налага да бъде затваряно кръстовището като цяло или на цялото платно. „Планираме дейностите да бъдат извършвани с минимални затруднения за движението”, каза Коева. \r\nСлавяна ГАЙДАРОВА", "date": "2019.04.09", "title": "Започва изграждането на светофарна уредба на кръстовището до квартал „Кармен” в източната част на Казанлък"}
{"url": "http://www.focus-news.net/news/2019/04/09/2644641/denislav-zahariev-zam-kmet-v-obshtina-pernik-nyama-realno-uvelichavane-na-danatsite-prez-poslednite-godini.html", "text": "В Община Перник няма реално увеличаване на данъците през последните години. Това каза за предаването „Перничани – потомците на Крака“ на Радио „Фокус“ Денислав Захариев, заместник-кмет „Икономическа политика и евроинтеграция“ в Община Перник. Той уточни, че откакто Вяра Церовска е кмет на Перник, се води умерена данъчна политика, което пък води и до висока събираемост. Това се дължи както на коректността на перничани, така и благодарение на сериозната работа на данъчната администрация, обясни зам.-кметът. „За миналата година сме събрали 18 милиона, което представлява 101% събираемост на данъците. Опитваме се и прилагаме всички способи да съберем това, което перничани дължат към общинската хазна и причината е проста – тези пари трябват на Община Перник, за да могат да бъдат преразпределени и отново да се върнат при перничани под формата на ремонти на улици, изграждане на нови такива, ремонти на общински сгради, детски градини, училища и финансиране на различни културни, спортни и друг вид дейности“, коментира зам.-кметът. Той обърна внимание, че последните промени в Наредбата за определяне на местните данъци и такси, които община Перник е въвела, целят да не допуснат прекомерно повишаване на данъците на перничани на база промените в облагането на Моторните превозни средства (МПС) на национално ниво. Денислав Захариев уточни, че за да се запазят сходни нива на данъка върху МПС са намалени ставките върху самите автомобили. Благодарение на високата събираемост, тази година Община Перник планира да реализира сериозна инвестиционна политика на обекти общинска собственост, посочи той. „Ще бъдат изградени изцяло нови улици, ще бъдат извършени текущи ремонти върху съществуващата пътна мрежа и ще бъдат изградени няколко спортни площадки. В края на есента ще се види промяна в града, именно благодарение на средствата, събрани от данъци“, обясни зам.-кметът. Добавената стойност, която община Перник цели да предложи на перничани в резултат на местната инвестиционна политика са нови работни места, обърна внимание Денислав Захариев. Той уточни, че това ще е възможно, благодарение на инвеститори, които едновременно ще повишат приходите на бюджета, но и ще предложат нови работни места.  \r\nРосица АНГЕЛОВА", "date": "2019.04.09", "title": "Денислав Захариев, зам.-кмет: В Община Перник няма реално увеличаване на данъците през последните години"}
{"url": "http://www.focus-news.net/news/2019/04/09/2644642/kardzhali-obshtinata-organizira-obshtestveno-obsazhdane-za-razvitieto-na-turisticheskite-atraktsii-v-oblastta.html", "text": "Общината организира обществено обсъждане на проектно предложение за „Развитие на туристически атракции” в Кърджали. Това съобщиха от пресцентъра на  Община Кърджали . Общественото обсъждане ще се проведе в петък на 12 април от 17.00 часа в залата на Бизнес инкубатор – Кърджали. Предложението е по  Приоритетна ос 6 за „Регионален туризъм“ на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Целите на процедурата са да се развият конкурентноспособни обекти на недвижимите културни ценности със „световно значение“, които са вписани в списъка на културното наследство на ЮНЕСКО и имат „национално значение“. Тези от тях, които притежават значителен туристически потенциал се нуждаят от приоритетна подкрепа, за да могат да се развият конкурентноспособни туристически атракции, които да допринесат за диверсификация на туристическия продукт, за намаляване на териториалната концентрация и за по-равномерно разпределение на ползите от туризма. Комбинираното финансиране е предназначено за проекти, които нямат потенциал да генерират достатъчно приходи, за да се финансират изцяло чрез финансови инструменти и се нуждаят от безвъзмездно финансиране, за да са финансово жизнеспособни. Насоките за кандидатстване по процедурата са публикувани на интернет страницата на Оперативна програма „Региони в растеж” 2014-2020 г., раздел „Актуални процедури” и на Единния информационен портал на ЕСИФ.", "date": "2019.04.09", "title": "Кърджали: Общината организира обществено обсъждане за развитието на туристическите атракции в областта"}
{"url": "http://www.focus-news.net/news/2019/04/09/2644643/nova-tv-makedoniya-suspendirat-chlenstvoto-na-bosna-i-hertsegovina-v-parlamentarnata-asambleya-na-saveta-na-evropa.html", "text": "Суспендират членството на Босна и Херцеговина (БиХ) в Парламентарната асамблея на Съвета на Европа (ПАСЕ) до края на годината, тъй като в рамките на шест месеца след общите избори не са назначени нови представители в този орган, заяви  докладчикът на Съвета на Европа  за БиХ, Тини Кокс, цитиран от македонския телевизионен канал  “Нова ТВ“ . \r\n„Това е много лошо за БиХ, защото не може да участва в продължаващите дискусии за бъдещето на Съвета на Европа и ролята на Парламентарната асамблея, нито в дебата за бюджета на Съвета и избора на генералния секретар през юни“, каза Кокс. \r\nТой оцени, че от нововъзникналата ситуация БиХ губи най-много. \r\n„Предупредихме няколко пъти Босна и Херцеговина и не получихме отговор“, каза Кокс и отново призова парламента на БиХ да изпълни задължението си и да представи новата делегация възможно най-скоро.  Юлиян Марков", "date": "2019.04.09", "title": "„Нова ТВ“ (Македония): Суспендират членството на Босна и Херцеговина в Парламентарната асамблея на Съвета на Европа"}
{"url": "http://www.focus-news.net/news/2019/04/09/2644644/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Нормално се осъществява движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.04.09", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2019/04/09/2644646/afp-netanyahu-party-criticised-over-cameras-in-polling-stations.html", "text": "Автомобилизъм: Двукратният световен шампион във Формула 1 Мика Хакинен ще вземе участие в състезанието \"10-те часа на Сузука\" заедно с Катцуаки Кубота и Хироаки Ишиура в отбора на Макларън, а Ишиура е двукратен шампион в Супер Формула. Хакинен взе титлата във Формула 1 през 1998 година на Сузука, а на следващата година защити титлата си отново на тази писта.", "date": "2019.04.09", "title": "Спорт: Мика Хакинен ще участва в автомобилно състезание в Япония"}
{"url": "http://www.focus-news.net/news/2019/04/09/2644645/mzhg-izvarsheni-sa-blizo-18-000-proverki-za-nezakonen-ribolov-prez-2018-g.html", "text": "17 640 проверки за незаконен риболов са извършени по пристанища, в търговската мрежа, рибовъдни стопанства и водоеми за любителски риболов. Това стана ясно по време на Консултативен съвет по рибарство, който се проведе днес в Министерство на земеделието, храните и горите, съобщиха от пресцентъра на  Министерството .  \r\nМинистър Румен Порожанов посочи, че всички отговорни институции трябва да полагат сериозни усилия в борбата срещу незаконния риболов. \r\nБроят на констатираните административни нарушения е 1 125 бр. Издадени са 973 бр. наказателни постановления, от които 755 бр. са влезли в сила. В резултат на контролните дейности са иззети 95 километра мрежи и 10 615 кг риба, от която почти 4.5 тона е дарена.  \r\nПрез 2018 година продължи изпълнението на Оперативен план за инспекция и контрол в Черно море от страна на България и Румъния  под координацията на Европейската агенция за контрол в рибарството (EFCA). В рамките на този план, през 2018 г. на територията на двете страни и в техните териториални води са проведени 16 съвместни мисии. Осъществени са 244 инспекции на пристанища, на море и в търговската мрежа, извършени са и 79 наблюдения, като е установено 1 нарушение. Агенциите по рибарство и аквакултури на двете държави продължиха своето сътрудничество по отношение на контрола в река Дунав.  За периода са извършени общо 5 съвместни мисии и 211 инспекции на риболовни кораби и любители рибари от българска и румънска страна.  \r\nПрез изминалата година във водите на Черно море са извършени 63 инспекции, 14 от които са посветени на риболова на калкан.", "date": "2019.04.09", "title": "МЗХГ: Извършени са близо 18 000 проверки за незаконен риболов през 2018 г."}
{"url": "http://www.focus-news.net/news/2019/04/09/2644647/sofiya-vazstanoveno-dvizhenieto-pri-km-34-na-avtomagistrala-trakiya-v-posoka-sofiya.html", "text": "Възстановено движението при км 34 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.04.09", "title": "София: Възстановено движението при км 34 на автомагистрала „Тракия“ в посока София."}
{"url": "http://www.focus-news.net/news/2019/04/09/2644649/aktsenti-v-sutreshniya-blok-dobro-utro-balgariya-po-radio-fokus-na-10-april.html", "text": "С протест пред МЗХГ биопроизводителите настояха за оставка на министър Румен Порожанов, а причината е нова наредба за биологично производство, въвеждаща високи изисквания както към производителите, така и към фирмите, които ги сертифицират. Какво наложи промяна в текстовете, какво предвиждат те и ще се стигне ли компромисно решение? Отговорите търсим в сутрешния блок „Добро утро, България“ по  Радио „Фокус“  от Михаил Карабельов, експерт от Дирекция „Биологично производство“ в МЗХГ.  \r\nДни наред фокусът продължава да бъде върху имотите на властта и корупцията по високите управленски етажи. Как изплуването на дълбокия проблем с корупционните практики влияе на инвестиционния интерес към страната ни и как подобни скандали рефлектират върху дългосрочните ни цели? За инвестиции в условия на нестихващ проблем с корупцията разговаряме с икономиста Румен Гълъбинов. \r\nЩе гостуваме и на Тутракан. Докъде стигна Общината с обещаните проекти и какво друго ще бъде приоритет за следващите месеци? За всичко това питаме кмета на Тутракан Димитър Стефанов. В минутите след 9.00 часа Диана Стоева от Радио „Фокус“ - Варна ще ни разкаже повече за предстоящия през този месец Варненски карнавал.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2019.04.09", "title": "Акценти в сутрешния блок „Добро утро, България“ по Радио „Фокус“ на 10 април"}
{"url": "http://www.focus-news.net/news/2019/04/09/2644650/veliko-tarnovo-ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena-zaradi-namalen-gabarit-na-patnoto-platno.html", "text": "Ограничено е движението на товарни автомобили над 10 тона по пътя Дебелец – Средни колиби – Елена заради намален габарит на пътното платно. В участъка текат ремонтни дейности, които трябва да приключат до края на май. От Областно пътно управление съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Времето в по-голямата част от Великотърновска област е облачно, на много места все още има слаби превалявания от дъжд. Настилките са мокри и хлъзгави и органите на реда призовават водачите да карат внимателно. Ограничено е движението по пътя между селата Царски извор и Драганово. От км 0 до км 5+500 има свлачище, което укрепване ще продължи до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. \r\nЛуиза ТРАНЧЕВА", "date": "2019.04.09", "title": "Велико Търново: Ограничено е движението на товарни автомобили над 10 тона по пътя Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/04/09/2644651/stara-zagora-obshtinskata-komisiya-po-bezopasnost-na-dvizhenieto-razgleda-zhalbi-i-signali-ot-grazhdani.html", "text": "В Общината се състоя заседание на Комисията по безопасност на движение, на което бяха разгледани общо 36 молби, предложения, жалби  и сигнали от граждани и институции. Това съобщиха от пресцентъра на  Община Стара Загора . Част от постъпилите заявления са относно изграждане на пешеходни пътеки и изкуствени неравности в различни части от уличната мрежа на града.  \r\nОбсъдени бяха и предложения за монтиране на пътни знаци за въвеждане на забрана за престой и паркиране, знаци за ограничение на скоростта, знаци указващи пешеходна пътека и един пътен знак, забраняващ влизането на товарни автомобили над 12 тона в село Загоре. Също така бяха разгледани молби от граждани за монтиране на антипаркинг елементи (скоби или колчета) пред гаражи и търговски обекти за ограничаване достъпа на ППС.  \r\nКомисията подкрепи предложенията за монтиране на антипаркинг колчета по тротоари, с цел предотвратяване предпоставките от възникване на ПТП, с участието на пешеходци. Обсъдиха се предложения и за въвеждане на определени участъци с концентрация на ППС в границите на „Зелена зона“.  \r\nДве от постъпилите предложения засягат монтирането на сферични огледала, поради намалена видимост на кръстовища.  \r\nКомисията по безопасност на движение излиза с положителни становища за сигналите, за които има правомощия. Останалите сигнали, ще бъдат насочени към компетентните органи. Гражданите, подали заявления, ще получат обратна информация за взетите решения.", "date": "2019.04.09", "title": "Стара Загора: Общинската комисия по безопасност на движението разгледа жалби и сигнали от граждани"}
{"url": "http://www.focus-news.net/news/2019/04/09/2644652/veliko-tarnovo-tretoklasnichka-ot-svishtov-specheli-zlaten-medal-ot-mezhdunarodna-matematicheska-olimpiada.html", "text": "Третокласничката Божидара Венелинова Щърковска от III „В“ клас на СУ „Николай Катранов“ в Свищов спечели златен медал от международна математическа олимпиада на остров Пукет в Тайланд. Това съобщиха от пресцентъра на  Община Свищов . 22 златни, 7 сребърни и 3 бронзови медала спечелиха млади български математици на международната олимпиада на остров Пукет в Тайланд. Родните таланти са извоювали големия успех в конкуренцията на 1500 математици от 22 страни. Състезанието е продължило 2 астрономически часа върху 30 задачи от пет области на математиката. \r\nБожидара Щърковска от град Свищов, ученичка от III „В\" клас в СУ „Николай Катранов“ е със златен медал в своята възрастова група.", "date": "2019.04.09", "title": "Велико Търново: Третокласничка от Свищов спечели златен медал от международна математическа олимпиада"}
{"url": "http://www.focus-news.net/news/2019/04/09/2644653/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel-patnite-nastilki-sa-mokri-i-hlazgavi.html", "text": "Повишена е опасността от падащи камъни в района на Кресненското дефиле и прохода Предел, пътните настилки са мокри и хлъзгави. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79, второкласен път Симитли - Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.04.09", "title": "Благоевград: Повишена е опасността от падащи камъни в района на Кресненското дефиле и прохода Предел, пътните настилки са мокри и хлъзгави"}
{"url": "http://www.focus-news.net/news/2019/04/09/2644648/nimh-nay-znachitelni-valezhi-prez-denya-e-imalo-v-rilo-rodopskata-oblast-i-sofiyskoto-pole.html", "text": "Най-значителни валежи през деня е имало в Рило-Родопската област и Софийското поле. Това съобщиха за  Агенция „Фокус“  от  Националния институт по метеорология и хидрология (НИМХ) . Най-значително количество дъжд е валяло в София – 41 л/кв.м., 29 л/кв.м. в Пазарджик, 27 л/кв.м. в Кърджали, 26 л/кв.м. в Пловдив и на Рожен. В Хасково са измерени 24 л/кв.м., 23 л/кв.м. в Чирпан, 22 л/кв.м. – на Мусала. 19 л л/кв.м. са се извалели в Монтана, Кюстендил и Стара Загора. 17 л/кв.м. – Ловеч, а 15 л/кв.м. във Враца. Най - ниски са били температурите във Враца и Монтана – 10 градуса.  \r\nТеодора ПАТРОНОВА", "date": "2019.04.09", "title": "НИМХ: Най-значителни валежи през деня е имало в Рило-Родопската област и Софийското поле"}
{"url": "http://www.focus-news.net/news/2019/04/09/2644655/varna-oblastniyat-upravitel-stoyan-pasev-otkri-patuvashtata-izlozhba-posvetena-na-balgarskiya-parlamentarizam.html", "text": "Изложба, представяща българския парламентаризъм, озаглавена „Всичко се състои в нашите сдружени сили“, беше открита официално в Регионалната библиотека „Пенчо Славейков“ във Варна. За представянето дойдоха областният управител Стоян Пасев и народният представител Емилия Милкова, предаде репортер на  Радио „Фокус“ – Варна . „Много мислихме къде да направим изложбата, можеше да се подреди в Областната управа, както правят много областни управители в страната, но решихме домакин да е библиотеката. Това са нашите предци управници и това е повод за гордост. Има какво да се види в изложбата, има какво да учим от историята“, каза при откриването областният управител Стоян Пасев.  \r\n„В 40 табла, изготвени по документи от архивите в страната, е проследена подготовката на Учредителното събрание и приемането на Търновската конституция преди 140 години\", обясни директорът на Държавния архив във Варна Владимир Владимиров. Пред публиката той обясни, че е показана и ролята на княз Александър Дондуков - Корсаков. Специално място в нея е отделено на Сергей Лукиянов, началник на Съдебния отдел в Съвета на Императорския руски комисар в България и на изработения от него проект за органически устав. Чрез документи, снимки и дневници е проследена работата на Учредителното събрание, показан е протоколът за откриването с подписите на народните представители, встъпителното слово и тостът на български език, които Александър Дондуков-Корсаков произнася.  \r\n„Фактът, че отдаваме такова значение на Учредителното събрание и Търновската конституция говори, че поколенията осъзнават смисъла на държавността. На 16 април, когато ще бъде Тържествената сесия на 44-тото Народно събрание във всички български училища ще има урок по конституция. Това е изключително важно, защото нека младите хора да знаят, че имаме богата история в традиции и изграждане на тази държавност“, каза при откриването депутатът от ГЕРБ Емилия Милкова. Като бивш директор на Регионалната библиотека тя призна, че за нея е важно домакинството на експозицията. По думите ѝ културната институция е една от малкото в страната, които пазят стенографските дневници от създаването на Народното събрание. „Това е един изключително богат документален материал, който съхранява живата памет – книгите говорят изключително много за учредителите на държавността., а Петко Славейков е един от най-дейните участници, това е знаково за нас като библиотека, която носи името Славейков. На едно от таблата са представени варненските депутати в Учредителното събрание. Нещата не започват от нас, историята е дала много поуки, много уроци“, каза още пред гостите Емилия Милкова. Тя подари на областния управител, на варненската библиотека и на Музей за съвременна история на Варна екземпляри от марката, валидирана на 8 февруари в присъствието на председателя на парламента Цвета Караянчева, по повод 140 години Народно събрание и Търновска конституция. \r\nДиана СТОЕВА", "date": "2019.04.09", "title": "Варна: Областният управител Стоян Пасев откри пътуващата изложба, посветена на българския парламентаризъм"}
{"url": "http://www.focus-news.net/news/2019/04/09/2644654/vzglyad-izborite-v-ukrayna-varvyat-po-idealniya-za-rusiya-stsenariy.html", "text": "Изборите в Украйна вървят по идеалния за Русия сценарий, пише руският вестник  “Взгляд“ . \r\n Порошенко \"губи почва под краката си\" – ръководителите на две особено значими области едновременно отказаха да му се подчинят макар и по различни причини. Това говори в полза на версията, че президентската администрация на Украйна подготвя мащабни измами за победа във втория тур на изборите. Преизбирането на Порошенко в такива условия би било идеален сценарий за Русия. \r\nНапоследък малцина са чували за Максим Степанов в Русия, сега името му буквално процъфтява в медиите. Нищо чудно - той стана главният герой на \"бунта на кораба\", който все още принадлежи на президента на Украйна, Петро Порошенко - част от президентската властова вертикална, която увисна във въздуха. \r\nПорошенко подписа указ за уволнението на Степанов от поста председател на Одеската регионална държавна администрация, но Степанов категорично отказа да напусне, подчертавайки, че президентският указ е незаконен и не отговаря на конституцията - председателят може да бъде отстранен само от правителството. Малко след това неизвестен телефонен терорист обяви за бомбена заплаха в сградата на Одеската държавна администрация, а той бързо е бил евакуиран. \r\n\"Това е първият случай, който познавам в историята на Украйна, когато губернатор открито се противопостави на решението на президента\", заяви Юрий Ткачев, главен редактор на одеското издание на \"Таймер\", в коментар за ситуацията. \r\nПаралелно с това върви и административната криза в Херсонската област. Председателят на местната държавна администрация Андрей Гордеев сам подаде оставка, но президентът все още не я приел. Според експерти, това се дължи на факта, че на толкова важен етап Гордеев не е толкова лесно да бъде заменен: двамата му заместници са били отстранени от работа по различни причини (включително заради убийството на местната журналистка Екатерина Гандюк), а друг, Андрей Балон, който се смяташе  за верен на настоящия президент , вече е \"преминал\" на страната на Владимир Зеленски, а кметът на Херсон Владимир Миколенко, след като обнародва изявлението на Гордеев, взел подозрително спешен отпуск и напуснал страната - отлетя за Грузия. \r\nТази ситуация напомня на плъховете, които бягат от потъващ кораб, и това е съвсем различна история от бунт на кораба. И двата случая в Одеса и Херсон говорят в полза на едно нещо - Порошенко подготвя мащабни измами за победа във втория тур на изборите. \r\nОт гледна точка на социологията и електоралната география, победата на Зеленски е почти предрешена. Трябва да се случи наистина нестандартна или извънредна ситуация, за да може настоящият президент да настигне фаворита. Можем да говорим за война или за „изваждането   на няколко скелета от гардероба“ на Зеленски, но с повече или по-малко стандартно развитие на събитията, Порошенко е обречен. \r\nРазбира се, всичко това не доказва, че ще има фалшификации. Но - говори в полза на това. Прибягването до такива трикове в първия кръг от страна на Порошенко беше твърде опасно (ще оставим някои инциденти в Донецка и Луганска област зад скобите). Това ще разкрие тактиката му, ще предизвика допълнителен скандал, ще позволи на конкурента да засили надзора в уязвимите райони (между другото, липсата на добър екип от наблюдатели на Зеленски е отличителна черта на първия кръг). Но сега въпросът е категоричен - победа или поражение, което заплашва \"шоколадовия цар\" с изключително неприятни последствия. \r\nСъмнително е, че колективният Запад (не е важно - Европа или САЩ) ще координира такава игра за президента на Украйна. За тях той е нерентабилен от гледна точка на образа, докато преизбирането на Порошенко вече не изглежда особено ценна награда нито в Брюксел, нито във Вашингтон - местната преса, която редовно докладва за успеха на украинските реформи, обвинява държавния глава за всички неуспехи. \r\nНо няма съмнение, че в случай на такава алтернатива като загубата на управляемост от страна на Украйна и по-нататъшното й разпадане, Западът ще подкрепи лоялните към него власти, като им предостави допълнителна легитимност. Разбирайки това, Порошенко може да поеме риска. \r\nОт гледна точка на Русия, това би било идеален сценарий. \r\nПреизбирането на Порошенко с \"грубо фалшифициран  резултат предполага по-нататъшна деградация на Украйна. Първо, дестабилизира ситуацията в нея до риска от следващ Майдан. Второ, тя гарантира, че икономиката на тази страна няма да получи глътка въздух, тъй като подобряването на отношенията на Киев с Москва е необходимо преди всичко за украинската икономика, а руските власти ефективно обявиха бойкот на Порошенко. На трето място, това ще направи Украйна с нелегитимен и непопулярен президент начело на токсичен актив за Запада и ревът на гласове, недоволни от безусловната подкрепа за неговата политика, ще стане много по-силен. \r\nИ накрая, съвсем  не е необходимо Москва да признава резултатите от изборите, в контекста на недопускането на руски наблюдатели в Украйна. А това й осигурява свободата на маневриране в отношенията с Украйна и Донбас. \r\nРазбира се, в Руската федерация, украинците се възприемат като \"братски хора\". Но в момента Украйна е изключително враждебна към Русия. \r\nФактът, че неопитният политик Зеленски е в състояние да обърне тази ситуация, е съмнителен - по-скоро съществува висок риск, че ястребите и „националистите“, които очакват той да „задвижи реформите”, ще започнат да се ангажират с агресивна самостоятелна дейност по демаркационната линия в Донбас, както направиха неведнъж. \r\nСледователно по-нататъшното отслабване на врага под ръководството на непримиримия Порошенко изглежда по-обещаващ резултат, а времето все още работи в полза на Русия.  Юлиян Марков", "date": "2019.04.09", "title": "„Взгляд“ : Изборите в Украйна вървят по идеалния за Русия сценарий"}
{"url": "http://www.focus-news.net/news/2019/04/09/2644656/prezidentat-rumen-radev-doverieto-mezhdu-balgariya-i-livan-e-otlichna-osnova-za-nadgrazhdane-na-dvustrannite-ikonomicheski-vrazki-i-uvelichavane-na-vzaimnite-investitsii.html", "text": "Представителите на бизнеса, които инвестират в развитието на икономическите връзки между България и Ливан имат всички условия, за да постигнат успех, защото разполагат както с подкрепата на държавните институции на двете страни, така могат да разчитат и на доверието, което е в основата на нашите отношения. Това заяви президентът Румен Радев в приветствието си към участниците в Ливанско-българския бизнес форум, който се провежда в рамките на официалната визита на българския държавен глава в Ливанската република, съобщиха от  Прессекретариата на държавния глава .    \r\nВъв водената от българския държавен глава делегация в Ливан са включени представители на 30 български компании в сферата на информационните технологии, иновациите, отбранителната индустрия, енергетиката и производството на храни, които обсъдиха със свои ливански партньори проекти от взаимен интерес. \r\nПред представителите на бизнеса Румен Радев припомни традициите в двустранните търговски отношения, изградени в близкото минало, които са били съхранени дори и в периода на политическата и военна криза в Ливан. Днес Ливан е фактор на стабилност в региона и България има желание да разшири икономическото и инвестиционното си присъствие в страната, като врата към Близкия Изток. „Наша задача е да постигнем както по-висок ръст в двустранната търговия, така и да разширим областите, в които се осъществява икономическият обмен“, подчерта президентът и призова да се мисли за надграждане на двустранните отношения чрез създаването на съвместни компании и износ на трети пазари. \r\nРеформирането на образователната система у нас, въвеждането на дуалното професионално обучение, бързото развитие на секторите на информационните технологии, енергетиката и производството на храни бяха откроени от Румен Радев като перспективни сфери, в които следва да бъдат насочено вниманието на бизнеса и от двете държави.", "date": "2019.04.09", "title": "Президентът Румен Радев: Доверието между България и Ливан е отлична основа за надграждане на двустранните икономически връзки и увеличаване на взаимните инвестиции"}
{"url": "http://www.focus-news.net/news/2019/04/09/2644657/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Донецката Народна Република (ДНР) Денис Пушилин в интервю пред телеканала \"Юнион\" заяви, че главната цел на Донбас се състои във „възвръщането като пълноправен член в родината“, предава  РИА Новости . \r\nПо негови думи, Украйна дава на жителите на региона „снаряди, разрушения, купища от жертви и блокада“. По тази причина Донбас активно се движи в посока към присъединяване към Русия. \r\n„Процесите на интеграция са в достатъчно напреднал стадий. Безусловно, искахме по-бърза интеграция, но разбираме, че съществува геополитически подтекст, и се отнасяме с разбиране към това, че нашият път е по-тежък и трънлив. Но, малко или много, целта е ясна и ние вървим към нея“, заяви Пушилин. \r\nОсвен това, в интервюто той разказа за основаването на ДНР, борбата с украинската армия, както и за това, как хората в Донбас преживяват загубата на приятели и близки. \r\n*** Служители на Федералната служба за сигурност (ФСБ) и МВР са задържали, активист на украинското движение „Десен сектор“, забранено в Руската федерация , съобщиха  за  TACC  от пресслужбата ФСБ. \r\n\"В резултат на оперативно-следствени действия, предприети на 9 април в Московска област, органите на ФСБ на Русия съвместно с руското вътрешно министерство задържаха гражданина на Украйна И. Пирожок, активист на украинското движение „Десен сектор“. \r\nПо време на предварителното разследване е установено, че през 2014 г. той се присъединява към „Десен сектор“ в Украйна под псевдонима „Чирка Роман“, където създава отряда „Хорти“ от местни поддръжници на националистически идеи за провеждане на партизанска война срещу Русия. През януари 2018 г. той пристига в Московска област, където живее на различни конспиративни адреси и разпространява идеологически и пропагандни материали на организацията, за да привлече граждани на Руската федерация в дейността на организацията. \"В момента заподозреният е задържан\", се казва от пресслужбата на ФСБ. \r\n*** Парламентът на Алжир утвърди Абделкадер Бенсалех, ръководител на Съвета на нацията в страната (горната камара на парламента), като временен президент, който заменя Абделазиз Бутефлика, който подаде оставка миналата седмица, предава  Anadolu agency . \r\nТова стана на съвместна сесия на долната и горната камари на парламента, за да се активира член 102 от Алжирската конституция. \r\nТекстът гласи, че в случай на оставка или смърт на председателя, председателят на парламента трябва да поеме изпълнителната власт за период от 90 дни, през който трябва да се проведат президентски избори. \r\nНа сесията във вторник присъстваха 470 депутати от общо 487 - общият брой на местата в двете камари. \r\nМиналата седмица Бутефлика подаде оставка след протести, настояващи за оттеглянето на всички длъжностни лица, свързани с режима на бившия президент. \r\n*** Лидерът на Партията на националистическото движение (ПНД) Девлет Бахчели заяви, че местните избори в Истанбул могат да се подновят и с това зае страната на коалиционния партньор, президент и лидер на управляващата Пария на справедливостта и развитието (ПСР) Реджеп Тайип Ердоган, предаде  информационната агенция ДХА .  \r\nСпоред него не трябва да се допуска паника в Истанбул, както и да се изчака решението на Висшия избирателен съвет (ВИС) по оспорването на резултатите от страна на партията на Ердоган. По думите му, евентуални нови избори за местната власт в Истанбул могат да се проведат първата неделя след изтичане на 60 дневния срок от решението на ВИС по жалбата на ПСР, посочва още ДХА. \r\n*** Териториалната цялост и границите на държавите от Балканския регион трябва да се спазват от всички страни. Това заяви във вторник сръбският президент Александър Вучич, отговаряйки на въпросите на журналистите в босненския град Мостар, където сръбският лидер пристигна на Международния икономически панаир, предава  TACC . \r\n\"Ако ме питате какво мисли Сърбия за промените в границите на Балканите - ние вярваме, че е много важно да уважаваме териториалната цялост на Сърбия, а Сърбия да уважава териториалната цялост на всички останали (страни в региона). Това беше така и се надявам да остане така. Считам, че никой не трябва по никакъв начин да нарушава териториалната цялост на никого ”, каза Вучич и добави, че Сърбия няма оплаквания от Черна гора, Босна и Херцеговина, Хърватия и Македония. \r\nПо-рано председателят на председателството на Босна и Херцеговина (БиХ) Милорад Додик заяви, че бъдещото десетилетие ще бъде време на обединение на сърбите, живеещи отделно в Сърбия и Република Сръбска (в състава на Босна и Херцеговина). Той увери, че никога няма да допусне \"създаването на граница на НАТО по река Дрина\", която разделя Сърбия и Република Сръбска. Додик каза, че предстоят години, десетилетия на сръбското обединение. \r\nВ момента сърбите са разделени между двете страни. Повечето сърби живеят в Сърбия - около 7 милиона души. Други 1,1 милиона сърби живеят в една от структурите на БиХ - Република Сръбска. Национално ориентираните сили на сръбския народ все повече заявяват необходимостта да се обединят всички сърби на Балканите в една страна, коментира ТАСС. \r\n*** Президентът Доналд Тръмп заплаши Европейския съюз, като обеща да наложи мита за милиарди на вносни стоки от ЕС, като отмъщение за субсидиите за авиационния гигант „Еърбъс“, предава  AFP . \r\n\"Световната търговска организация констатира, че субсидиите на Европейския съюз за „Еърбъс“ са се отразили неблагоприятно на Съединените щати, които сега ще наложат мита за 11 милиарда долара на продукти от ЕС!\"  - написа американският президент Доналд тръмп в социалната мрежа „Туитър“. \r\n\"ЕС се възползва от САЩ по отношение на търговията в продължение на много години. Скоро това ще спре!\" – продължава президентът. \r\nНезависимо от това, непосредствените последици от избухването на Тръмп в социалните мрежи остават неясни. \r\nЧасове по-рано, в понеделник вечерта, американският търговски представител Робърт Лайтизър каза, че окончателният размер на всички мита все още не е определен и няма да бъде обявен до изхода на арбитражния процес в Световната търговска организация (СТО) - очакван по-късно тази година. \r\nОфисът на Лайтизър публикува предварителен списък, включващ разнообразни продукти като самолети, риба меч, сирена и алкохол,  които според него могат да бъдат обект на допълнителни мита в бъдеще. \r\nЕС и Съединените щати поддържат крехко търговско примирие, откакто Тръмп разгневи Европа миналата година, като наложи мита върху вноса на стомана и алуминий и заплаши с мита и за вноса на нови автомобили от ЕС. \r\nДелото между „Боинг“ и „Еърбъс“ е най-дългият и най-сложен спор, с който се занимава СТО, чиято цел е да създаде равни условия в световната търговия. \r\nЕС отвърна на удара във вторник, заявявайки, че сумите, заявени от САЩ, са \"силно преувеличени\". \r\n*** Суспендират членството на Босна и Херцеговина (БиХ) в Парламентарната асамблея на Съвета на Европа (ПАСЕ) до края на годината, тъй като в рамките на шест месеца след общите избори не са назначени нови представители в този орган, заяви  докладчикът на Съвета на Европа  за БиХ, Тини Кокс, цитиран от македонския телевизионен канал  “Нова ТВ“ . \r\n„Това е много лошо за БиХ, защото не може да участва в продължаващите дискусии за бъдещето на Съвета на Европа и ролята на Парламентарната асамблея, нито в дебата за бюджета на Съвета и избора на генералния секретар през юни“, каза Кокс. \r\nТой оцени, че от нововъзникналата ситуация БиХ губи най-много. \r\n„Предупредихме няколко пъти Босна и Херцеговина и не получихме отговор“, каза Кокс и отново призова парламента на БиХ да изпълни задължението си и да представи новата делегация възможно най-скоро.", "date": "2019.04.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/09/2644662/vidin-spetsializiranata-prokuratura-zadarzha-kmetat-na-obshtina-chuprene-vanyo-kostin.html", "text": "Специализираната прокуратура задържа кметът на Община Чупрене Ваньо Костин, съобщи прокурор от прокуратурата, предаде репортер на  Радио „Фокус“ – Видин . Заедно с него е задържана и съпругата му. През целия ден в Община Чупрене се провеждаха разпити на служители на общината и Ваньо Костин. Три коли на жандармерията бяха разположени в Чупрене. Входът на общината се охраняваше. В края на деня от сградата на общината  Ваньо Костин бе изведен с белезници. \r\nАнна ЛОЗАНОВА", "date": "2019.04.09", "title": "Видин: Специализираната прокуратура задържа кметът на Община Чупрене Ваньо Костин"}
{"url": "http://www.focus-news.net/news/2019/04/09/2644658/sliven-zatvoreni-za-avtomobili-nad-10-tona-sa-prohodite-tvardishki-i-vratnik.html", "text": "На места в областта пътните настилки са мокри, трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец е ограничено за движение на МПС над 12 тона в участъка от с. Садово до с. Градец от км 9+645 до км 13+042 поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с.Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта е до 30 юни. Движението по път II-48 Омуртаг – Котел – път I-7 от км 18+000 до км 62+300 трябва да се осъществява с повишено внимание поради ремонт но мантинела. Участъкът е сигнализиран с пътни знаци. Срокът на изпълнение е до 10 април.", "date": "2019.04.09", "title": "Сливен: Затворени за автомобили над 10 тона са проходите Твърдишки и Вратник"}
{"url": "http://www.focus-news.net/news/2019/04/09/2644659/d-r-vyara-tserovska-kmet-na-pernik-evropeyskite-programi-dostigat-do-vseki-chovek-ot-nay-golemite-gradove-do-nay-malkite-sela.html", "text": "Европейските програми достигат до всеки човек от най-големите градове до най-малките села. Това каза за  предаването „Перничани – потомците на Кракра“ на  Радио „Фокус“  кметът на община Перник д-р Вяра Церовска, която проведе среща с българските евродепутати от ПП ГЕРБ в Брюксел. „Европейските средства за България ще достигнат 18,5 млрд. през новия програмен период – допълнителните 4,5 млрд. ще изравнят качеството на живот у нас с това в другите европейски държави“, каза кметът. По думите ѝ няма българин, който да е пътувал до друга държава и да не се е възхитил на реда, улиците, чистотата, транспорта, сградите, образованието или здравеопазването. „Но ние също сме европейци и да имаме всичко това зависи от нас самите. Лесно е да се качиш на самолета и да си тръгнеш от България – трудното е да останеш тук и да се бориш, да направиш тези крачки. На 26 май ще изберем пътя на България – това зависи от всеки от нас“, коментира Вяра Церовска. Според нея европейското семейство гледа на българите като равни и България има нужда от помощта на всички европейски народи, изградили своята демокрация.  \r\nКметът на община Перник д-р Вяра Церовска бе на посещение в Брюксел заедно с директори на общински детски градини и журналисти от Перник по поканата на евродепутата от ГЕРБ/ЕНП Владимир Уручев.   \r\nРосица АНГЕЛОВА", "date": "2019.04.09", "title": "Д-р Вяра Церовска, кмет на Перник: Европейските програми достигат до всеки човек от най-големите градове до най-малките села"}
{"url": "http://www.focus-news.net/news/2019/04/09/2644663/predstoyashti-sabitiya-v-stranata-za-10-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа  в Sofia Event Center, бул. „Черни връх“ 100, зали „Алфа“ и „Панорама“ ще се проведе 21-ви финансов технологичен форум \"Метаморфозите на един сектор - дигиталният свят на финансите\". \r\n*** \r\nОт 09.00 часа в София Тех Парк ще се проведе Форум за млади учени - Science Eyes Open Wide, организиран от Министерството на образованието и науката. \r\n*** \r\nОт 09.30 часа в зала „Иван Е. Гешов“ на Българската академия на науките, ул. „15 ноември” 1 българския космонавт Георги Иванов и гостите космонавти ще дадат пресконференция по повод 40-годишнината от полета на Георги Иванов.  \r\n*** \r\nОт 09.30 часа  5 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група.  \r\n*** \r\nОт 09.30 часа  4 състав на Специализирания наказателен съд ще гледа делото срещу Юлиян Т?, Христо Ст. и др., обвинени в образуване и ръководене на организирана престъпна група. \r\n*** \r\nОт 09.30 часа  10 състав на Специализирания наказателен съд ще гледа делото срещу Георги К., Илко П. и др., обвинени в образуване и ръководене на организирана престъпна група. \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Ст., обвинен в престъпление по чл. 108 НК.  \r\nсреща разговор с д-р Петко Загорчев на тема „Конвенционалната и неконвенционалната медицина”. \r\n*** \r\nОт 10.00 часа петчленен състав на Комисията за защита от дискриминация ще проведе заседание по преписка, образувана по  жалба на двама жалбоподатели от София.  \r\n*** \r\nОт 10.00 часа в залата на 11 етаж в КНСБ президентът на КНСБ Пламен Димитров и омбудсманът Мая Манолова ще се срещнат с ръководството на ЦИК.  \r\n*** \r\nОт 10.30 часа във фоайето на Българската академия на науките, ул. „15 ноември“ № 1, главният изпълнителен директор на „Български пощи” ЕАД Деян Дънешки ще пусне в употреба издание на тема: „40 години от космическия полет на Георги Иванов“. \r\n*** \r\nОт 11.00 часа ще започне празникът на Военна академия „Георги С. Раковски“ по повод 107 години от създаването на институцията с „Ден на отворените врати“. Програмата ще продължи до 16.00 часа.  \r\n*** \r\nОт 11.00 часа в Център за обслужване на клиенти в Мега мол Ръководството на „Софийска вода\" ще проведе брифинг за въвеждане на нови дигитални услуги на ВиК дружеството. \r\n*** \r\nОт 11.00 часа в Борисовата градина ще се проведе събитие, на което Нестле България ще обяви бъдещите си планове.  \r\n*** \r\nОт 11.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г., обвинени в образуване и ръководене на организирана престъпна група. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на жител на София срещу Столична община (СО).  \r\n*** \r\nОт 11.00 часа в Национален пресклуб на БТА проф. д.н. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\", Кольо Парамов - финансов анализатор, Мирослав Попов - юрист, експерт по етнически и конфесионални проблеми „Балканите - банки, корупция, миграция\", ще се проведе пресконференция на тема: „Балканите - банки, корупция, миграция\". \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Варна срещу директорката на Варненска морска гимназия „Св. Николай Чудотворец“.  \r\n*** \r\nОт 13.00 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.00 часа 2 състав на Специализирания наказателен съд ще гледа делото срещу Огнян М., Георги И. и др., обвинени в образуване и ръководене на организирана престъпна група. \r\n*** \r\nОт 13.30 часа в пресклуба на БТА на бул. „Цариградско шосе“ 49 министър Теменужка Петкова ще участва в дискусия, посветена на кражбите на електроенергия. \r\n*** \r\nОт 14.00 часа в City Mark Art Center на бул. „Янко Сакъзов“ 30 ще се състои церемонията ''Най-добрият град за живеене в България 2018\". – Поканени са министрите Нено Димов, Томислав Дончев, Красимир Вълчев, Николина Ангелкова, Малина Крумова. \r\n*** \r\nОт 14.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Алексей З. за подкуп. \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Перник срещу \"Специализирана болница за активно лечение на белодробни болести - Перник\" ЕООД.  \r\n*** \r\nОт 14.30 часа в зала „Изток“ на парламента ще се проведе кръгла маса на тема „Конституцията – източник на правото“ mо повод 140-ата годишнина от приемането на Търновската конституция в Народното събрание. \r\n*** \r\nОт 14.30 часа 7 състав на Специализирания наказателен съд ще гледа делото срещу Панайот Т., Златослав Ц. и Николай В., обвинени в участие в ръководството на престъпна организация или група. \r\n*** \r\nОт 15.00 часа в зала „Стефан Гечев“ на Посолството на Гърция ще се състои кръгла маса \"Киното и екранните изкуства, мостове на приятелството и културата между Гърция и България\". \r\n*** \r\nОт 15.30 часа петчленен състав на Комисията за защита от дискриминация ще проведе заседание по преписка, образувана по оплакване на П.С. от София.  \r\n*** \r\nОт 18.00 часа в партерното фоайе на Столична библиотека ще бъде открита фотографската изложба „Революцията на карамфилите“.  \r\n*** \r\nОт 18.30 часа в Ларгото ще се състои концерт-спектакъл на танцов ансамбъл „Здравец“.  \r\n*** \r\nОт 19.00 часа пред Министерството на правосъдието Сдружение на потърпевшите от Частните Съдебни Изпълнители и съдебната система - Солидарност / Сдружение “Солидарност” организира митинг под надслов: \"НЕпознаването и НЕспазването на ЗАКОНА НЕ Е оправдание\". \r\n*** \r\nОт 19.00 часа в литературен клуб „Перото\" ще бъде представено новото двутомно издание на „Романът на Яворов“ от Михаил Кремен.  \r\n*** \r\nОт 17.30 часа в Градската библиотека ще бъде открита фотоизложбата „Съвременен прочит на Николай Хайтов“ и ще бъде представено новото издание на книгата „Диви разкази“.  \r\n*** \r\nОт 16.30 часа в хотелски комплекс \"Атлантис\" - Бургас безопасното използване на интернет в контекста на риска от попадане в трафик на хора ще бъде основен акцент на тазгодишната Академия за доброволци. \r\n*** \r\nОт 19.00 до 21.00 часа в галерия „Георги Баев“ ще отвари врати ателие за рисуване и вино „Wine Gogh“. \r\n*** \r\nОт 19.00 часа в Културен център „Морско казино“ ще се проведе Българо-френски пролетен концерт с участието на френската Формация „Терпсихора“, Вокална формация „Морски песъчинки“ и хор „Родна песен“ при Община Бургас. \r\n*** \r\nОт 11.00 часа . В Регионален исторически музей – Благоевград ще бъде открита изложбата „Полагане основите на българската държавност след Освобождението 1878 г.“. \r\n*** \r\nОт 10.00 часа в клуба на АБВ във Варна на ул. „Христо Попович“, до Ботевата градинка ще се проведе пресконференция на областната организация на партията.  \r\n*** \r\nОт 12.00 часа с възможност за разглеждане на минен ловец „Цибър” на Военноморските сили на Морска гара ще започне информационната кампания „Бъди войник“ на МО във Варна. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Людмила Колева ще приема граждани.  \r\n***  \r\nОт 11.30 часа пред „Кроношпан“ Елена Йончева от „БСП за България“ ще се срещне с граждани и активисти от сдружение „За гората – Велико Търново“. Ще бъдат обсъдени темите за въздуха, който търновци дишат и за безразборната сеч на дървета в старата столица.  \r\n***  \r\nОт 12.30 часа в пресклуба на БТА ще се състои пресконференция на народните представители от „БСП за България“ Елена Йончева и Весела Лечева относно среща с граждани, недоволни от чистотата на атмосферния въздух във Велико Търново и опасенията им за безконтролна сеч на дървета.  \r\n***  \r\nОт 13.30 часа в ОУ „Петко Р. Славейков“ ще се проведе представяне на творчеството на Мирела Костадинова – „Червени мишки“.  \r\n***  \r\nОт 14.00 часа в Общински детски комплекс ще се проведе официално откриване на „Месец на кариерното ориентиране“.   \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис и керамика „От цялото сърце“ с автори Оля Рибакова, Татяна Пачгина, Татяна О` Махони и Ирина Пожарицкая.  \r\n***  \r\nОт 18.30 часа в РБ „Петко Р. Славейков“ ще се проведе представяне на стихосбирките на Елица Кръстева „Акапела“, на Петя Цонева – „Дори да няма врата“ и литературния алманах „Романтика“ на изд. „Буквите“. \r\n***  \r\nОт 18.30 часа в Клуб 7 ще започне Вечер на Тетрадката.КОМ – среща с писателката Мирела Костадинова. \r\n***  \r\nОт 19.00 часа на стадион „Ивайло“ ще има безплатна тренировка на открито.  \r\n*** \r\nОт 11.00 часа в Регионалния пресклуб на БТА във Видин ще се проведе пресконференция за  благотворителната инициатива \"Поход срещу диабета по въздух, вода и суша\". \r\n*** \r\nОт 15.00 часа в Детския отдел на РБ „Христо Ботев“ ще се проведе игра „Оплетени приказки“.  \r\n*** \r\nОт 17.00 часа в Малка зала на ХГ „Иван Фунев“ ще бъде открита изложба „Добри практики в образователните програми“.  \r\n*** \r\nОт 17.00 часа в митрополитския храм “Св. Николай Мирликийски” ще започне малко повечерие с канона на св. Андрей Критски. \r\n*** \r\nОт 18.00 часа в Клубна зала на Младежкия дом ще бъде представена дебютната книга с разкази на Гергана Христова „Близо до сърцето“. \r\n*** \r\nОт 19.00 часа в Камерната зала на ДКТ ще се играе постановката „Тартюф“ по Молиер. \r\n*** \r\nОт 11.40 часа в художествената галерия в зала „Златото на Добруджа“ ще се проведе работилница за въображение.  \r\n*** \r\nОт 13.30 часа в Регионална библиотека „Дора Габе“ ще се състои Общинска кампания „Бъди здрав“.  \r\n*** \r\nОт 17.30 часа в дом-паметник „Йордан Йовков“ ще се състои второ издание на тематичните дни „Край границата: дни на румънската литература“. \r\n*** \r\nОт 19.00 часа в Драматичния театър „Йордан Йовков“ ще се състои премиерата на мюзикъла „Casting“.  \r\n*** \r\nОт 10.00 часа в конферентна зала „Пауталия“, парк хотел „Кюстендил“, Българското училище за политика „Димитър Паница” организира дискусия с участието на  посланика на Европейския стълб на социалните права Илияна Николова и Лидия Чорбанова, съветник на евродепутата Костадинка Кунева. \r\n*** \r\nОт 16.00 часа в залата на парк – хотел „Кюстендил” ще се състои граждански диалог на тема регионално развитие.  \r\n*** \r\nОт 17.00 часа в читалище „Братство” ще бъде открита изложбата „Читалищни будители”.  \r\n*** \r\nОт 16.00 часа в Атриум на Областна администрация ще бъде открита изложба „Святи образи“.  \r\n*** \r\nОт 09.00 часа в хотел „Балкан“ ще бъде открита 8-а международна работна среща „Автоимунитет през 2019: Добрите и лошите новини“. \r\n*** \r\nОт 10.00 часа, 10 зала, Окръжният съд ще гледа делото срещу четирима мъже, с повдигнато обвинение в това, че на 27-и срещу 28-и май 2017 г. в с. Йоаким Груево, област Пловдивска, в съучастие като извършители, подбудители и помагачи са се опитали да отнемат чужди вещи на обща стойност 457 352.00 лева, като са употребили за това сила, грабежът е в особено големи размери и един от извършителите му – Александър Д., е бил въоръжен  \r\n*** \r\nОт 13.30 часа, 2 зала, Окръжният съд ще гледа дело срещу подсъдимия Никола К. е повдигнато обвинение в това, че на 13.12.2003 г. в гр. Пловдив, макар и като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил другиго – Б. М., като убийството е извършено по особено мъчителен начин за убития. \r\n*** \r\nОт 13.30 часа, 1 зала Окръжният съд ще гледа дело срещу Айдън Ю., Юсуф Ю. и Златко Р., с подигнато обвинение държане с цел разпространение на високорискови наркотични вещества – хероин с общо количество 296,52 грама на обща стойност 43 439,10 лева.  \r\n*** \r\nОт 16.00 ч. във фоайе Изкуствотека – втори етаж на НБ „Иван Вазов“ – Пловдив  ще се състои литературно четене на творци от Дружеството на пловдивските писатели. \r\n*** \r\nОт 10.00 часа във „Военен клуб”- Сливен (Сградата на ДНА, бул. „Цар Освободител” №5) ще се състои трудова борса по проект „Национална EURES мрежа”. \r\n*** \r\nОт 17.30 часа в РБ „Захарий Княжески“ ще бъде представена книгата „Злостории“.  \r\n*** \r\nОт 19.00 часа в Оперния театър ще се играе оперетата „Царица Чардаша“.  \r\n*** \r\nОт 17.30 часа в Регионална библиотека „Стилиян Чилингиров” ще се състои среща разговор с д-р Петко Загорчев на тема „Конвенционалната и неконвенционалната медицина”.", "date": "2019.04.09", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2019/04/09/2644664/predstoyashti-mezhdunarodni-sabitiya-za-10-april-agentsiya-fokus.html", "text": "***  Среща на върха в ЕС за Брекзит \r\n***  ЕЦБ ще даде пресконференция за монетарната политика в Еврозоната \r\n***  Годишен доклад на „Амнести Интернешънъл“ за смъртното наказание по света \r\n***  Визита на китайския премиер Ли Къцян \r\n***  Визита на президента на Южна Корея Мун Джей-ин \r\n***  Заседание на Съвета за сигурност на ООН за хуманитарната криза във Венецуела \r\n***  Обявяване на резултати от парламентарните избори \r\n***  Влиза в сила новата конституция \r\n***  100 години от революцията на Емилиано Сапата", "date": "2019.04.09", "title": "Предстоящи международни събития за  10 април  (Агенция \"Фокус\")"}
{"url": "http://www.focus-news.net/news/2019/04/09/2644665/vladimir-vladimirov-darzhaven-arhiv-varna-tarnovskata-konstitutsiya-e-edin-ot-nay-svobodolyubivite-za-vremeto-si-evropeyski-osnovni-zakoni.html", "text": "Търновската конституция е една европейска конституция. На фона на другите основни закони в Европа по това време, тя наистина е изключителна. Това коментира след откриването на пътуващата изложба на Народното събрание, посветена на 140 години от Учредителното събрание, директорът на Държавния архив във Варна Владимир Владимиров, предаде репортер на  Радио „Фокус“ – Варна . По думите му, представена по този начин, Търновската конституция, може да бъде видяна и оценена като един от най-свободолюбивите за времето си основни закони на европейска държава. Той добави, че в изложбата, която може да бъде разгледана в Регионалната библиотека „Пенчо Славейков“ до края на седмицата, от 40 платна, има и едно с документи от Варна. „Имаме четири или пет документа, които съхраняваме при нас. Те са от фондовете на големия революционер Иван Драсов и от Окръжната училищна инспекция и са наистина много интересни“, обясни Владимир Владимиров. По думите му, експозицията, подготвена от звената на държавните архиви в цялата страна, показва началото на българската държава след Освобождението. Той припомни, че в експозицията е проследена работата на едни от най-дейните парламентаристи и оратори, сред които Христо Стоянов, Константин Стоилов, Петко Славейков, Петко Каравелов, Марко Балабанов. Сред първите депутати има и деветима народни представители от Варна. Показани са и документи и снимки, свидетелстващи за пътя на България през Съединението до обявяването й за независимо царство. Използвани са архивни документи от Канцеларията на императорския руски комисар, Народното събрание, Министерски съвет, Монархическия институт, Министерството на външните работи, лични фондове на Константин Стоилов, Христо Стоянов и Иван Андонов. \r\nДиана СТОЕВА", "date": "2019.04.09", "title": "Владимир Владимиров, Държавен архив – Варна: Търновската конституция е един от най-свободолюбивите за времето си европейски основни закони"}
{"url": "http://www.focus-news.net/news/2019/04/09/2644660/razgrad-oblastnata-epizootichna-komisiya-obsadi-prevantivni-merki-sreshtu-razprostranenieto-na-afrikanskata-chuma-po-svinete.html", "text": "Заместник областният управител на Разград Евгени Драганов откри и ръководи заседание на Постоянната областна епизоотична комисия. То бе свикано във връзка с провеждането на информационна кампания за африканската чума по свинете, предприемане на контролни и превантивни мерки срещу болестта, съобщиха от  Областна администрация - Разград . Директорът на ОДБХ д-р Илиян Драмалиев информира участниците в заседанието, че туристите, пътниците и работниците по основните пътища, по които преминават тежкотоварни МПС и други МПС от държави - членки на ЕС и трети страни,  могат да послужат като механичен фактор на предаване на вируса на африканската чума по свинете. По-същественият риск за пренасяне на африканската чума по свинете чрез туристи е, когато те пренасят вируса под форма на продукти/храна и тази храна попада в кухненски отпадъци, с които се изхранват свине. Д-р Драмалиев уточни, че с цел да се предприемат изпреварващи мерки за ограничаване на рисковете, свързани с разпространението на болестта африканската чума по свинете, е необходимо по пътя за Варна да се почистват по-често положените специални бетонни контейнери за изхвърляне на хранителни отпадъци. Заместник областният управител Евгени Драганов предложи да се извърши проверка и саниране на съществуващите контейнери по основните пътища и паркинги за почивка на територията на областта, и да се изпрати предложение до АПИ контейнерите да се почистват всеки месец. Участниците в заседанието бяха категорични, че разпространението на силно заразната африканска чума по свинете може да бъде спряно единствено и чрез строг контрол по пътищата. Всички участници в заседанието се обединиха и около становището, че много важна е ролята и на местната власт при прилагане на превантивните мерки срещу появата и разпространението на африканската чума по свинете. Участниците в заседанието взеха две конкретни решения. Едното е свързано с местните власти: „Да се уведомят кметовете на общините Разград, Лозница и Цар Калоян да извършат проверка, и вземат мерки за периодично почистване на зоните около основните пътища и паркинги за почивка, през които преминават тежкотоварни МПС или други МПС. Да не се допуска излизане на свине по улици и сметища, и изхранване с кухненски отпадъци, както и изхвърляне на кухненски отпадъци по сметища, улици и около селата.“. Второто решение е да се изпрати предложение до АПИ да организират ежемесечно почистване на бетонните контейнери по паркингите край основните пътища на територията на областта, а където няма такива съдове за смет – да се поставят.", "date": "2019.04.09", "title": "Разград: Областната епизоотична комисия обсъди превантивни мерки срещу разпространението на африканската чума по свинете"}
{"url": "http://www.focus-news.net/news/2019/04/09/2644669/nimh-utre-shte-ima-intenzivni-valezhi-v-otdelni-rayoni-v-yuzhna-i-iztochna-balgariya.html", "text": "През следващото денонощие ще остане предимно облачно, с временни разкъсвания и намаления на облачността главно през деня над Западна България. Ще има валежи, в Южна и Източна България ще са на повече места, в отделни райони там - интензивни, а в Северозападна България ще са на по-малко места и предимно слаби. През нощта вятърът временно ще стихне, през деня ще се ориентира от север-североизток, но ще е предимно слаб. Преобладаващите минимални температури ще са между 6° и 11°, максималните - между 14° и 19°. Атмосферното налягане ще се повишава, но ще остане по-ниско от средното за април. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) .  \r\nНад Черноморието ще преобладава облачно време с валежи от дъжд. Ще духа слаб вятър с източна компонента. Максималните температури ще са 12°-15°. Температурата на морската вода е 11°-12°. Вълнението на морето ще бъде 2 бала. \r\nНад планините ще преобладава облачно време с временни разкъсвания и намаления на облачността над масивите в Югозападна България. На много места ще има валежи от дъжд, само по най-високите части - от сняг. В отделни райони валежите ще са интензивни, след обяд в Рило-Родопската област - придружени с гръмотевици. Ще духа умерен до силен вятър от североизток. Максималната температура на 1200 метра ще е около 8°, на 2000 метра - около 2°. \r\nОт четвъртък до събота въздушната маса над страната ще остане неустойчива. Ще се развива купеста, в следобедните часове и купесто-дъждовна облачност и на много места ще има краткотрайни валежи, в отделни райони в Родопите и Източна България, придружени и с гръмотевична дейност. По-голяма е вероятността за локални интензивни валежи в четвъртък и в събота, когато отново са възможни значителни количества. В по-голямата част от страната максималните температури ще остават под 20°, минималните най-често ще са между 4° и 9°.", "date": "2019.04.09", "title": "НИМХ: Утре ще има интензивни валежи в отделни райони в Южна и Източна България"}
{"url": "http://www.focus-news.net/news/2019/04/09/2644668/tass-yaponski-iztrebitel-f-35-e-izcheznal-ot-radarite-nad-tihiya-okean.html", "text": "Изтребител-бомбардировач на Силите на Японската самоотбрана от пето поколение F-35A изчезна във вторник от радарите по време на тренировъчен полет. Това съобщи японският телевизионен канал NHK, цитиран от  TACC . \r\nКомуникацията с въздухоплавателното средство е била загубена, когато е билo над Тихия океан, на около 135 км от брега на северната префектура Аомори. На борда има един пилот. \r\nОтбелязва се, че няколко военни кораба и лодки на бреговата охрана на Япония са били изпратени на мястото на предполагаемата катастрофа. \r\nВ края на миналата година 10 американски изтребителя F-35A бяха разположени в базата Мисава в северната част на най-северния остров Хоншу.  Юлиян Марков", "date": "2019.04.09", "title": "ТАСС: Японски изтребител F-35 е изчезнал от радарите над Тихия океан"}
{"url": "http://www.focus-news.net/news/2019/04/09/2644670/kardzhali-v-denya-na-otvorenite-vrati-prokurori-shte-iznesat-otkrit-urok-za-istoriyata-na-konstitutsiyata-v-uchilishte-hristo-botev.html", "text": "В Деня на отворените врати на 16 април прокурори от ще изнесат открит урок за историята на конституцията в от училище „Христо Ботев“. Това съобщиха от  Окръжна прокуратура - Кърджали . Проявата е посветена на 140 години от приемането на Търновската конституция – първият български основен закон. Прокурори от Окръжната и Районната прокуратура в град Кърджали ще изнесат открит урок на учениците от Езикова гимназия „Христо Ботев“-Кърджали в Деня на отворените врати. Прокурорите Желязко Стефанов, окръжен прокурор на гр. Кърджали и Веско Ириков, прокурор в Районна прокуратура-Кърджали. Темата на лекцията ще бъде за историята на българската конституция от създаването до наши дни, за професията на прокурора, правата и задълженията на гражданите. Служителите от прокуратурата ще се срещнат също и с представителите на Гвардейския отряд в училището.", "date": "2019.04.09", "title": "Кърджали: В Деня на отворените врати прокурори ще изнесат открит урок за историята на конституцията в училище „Христо Ботев“"}
{"url": "http://www.focus-news.net/news/2019/04/09/2644671/sport-izabela-shinikova-se-klasira-na-chetvartfinalite-za-dvoyki-na-tenis-turnira-v-istanbul.html", "text": "Тенис: Изабела Шиникова се класира за четвъртфиналите на двойки на турнира по тенис на твърди кортове в Истанбул (Турция) с награден фонд 60 хиляди долара. Поставените под №2 Шиникова и състезаващата се за Кипър румънка Ралука Джорджана Шербан разгромиха участващите с \"Уайлд кард\" Леа Айче (Швейцария) и Елиф Гумосой (Турция) с 2:0 сета (6:0, 6:0) за 35 минути. \r\nШиникова ще започне утре участието си в турнира на сингъл. Тя ще играе срещу квалификантката Илона Кремен (Беларус). Кремен елиминира в  квалификациите българката Джулия Терзийска с 2:0 сета (6:1, 6:1).", "date": "2019.04.09", "title": "Спорт: Изабела Шиникова се класира на четвъртфиналите за двойки на тенис турнира в Истанбул"}
{"url": "http://www.focus-news.net/news/2019/04/09/2644666/afp-obvinyavat-partiyata-na-benyamin-netanyahu-za-kameri-v-izbornite-pomeshteniya.html", "text": "Партията на израелския премиер Бенямин Нетаняху се сблъска с критики в изборния ден във вторник, след като е било установено, че нейни активисти са носели камери в избирателни секции в арабски квартали, предава  AFP . \r\nОсновната арабска партия подаде спешна жалба в комисията по изборите, след като се появиха видеоклипове, които показват, че наблюдателите на Ликуд са заловени с малки камери по време на работа в избирателните секции. \r\nПартията заяви, че това е опит да се сплаши и да се намали избирателната активност сред избирателите от арабското малцинство. \r\nНетаняху каза, че камерите ще гарантират, че няма измама на гласоподавателите. \r\nГоворител на Централната избирателна комисия заяви, че е незаконно да се снима, докато хората гласуват. \r\nВидеоклиповете, публикувани онлайн, показват, че активистите на Ликуд се конфронтират с други наблюдатели и полицията с малки камери, скрити върху тях. \r\nИзраелски медии съобщиха, че камерите са били дадени на наблюдатели от Ликуд в стотици избирателни секции, въпреки че няма потвърждение за мащаба. \r\nГоворителят на полицията Мики Розенфелд каза, че има \"редица подозрения за нередности в избирателните секции в северния регион\".  Юлиян Марков", "date": "2019.04.09", "title": "AFP: Обвиняват партията на Бенямин Нетаняху за камери в изборните помещения"}
{"url": "http://www.focus-news.net/news/2019/04/09/2644672/sliven-shestima-uchenitsi-ot-tri-uchilishta-v-grada-shte-vzemat-uchastie-v-akademiyata-za-dobrovoltsi-organizirana-ot-natsionalnata-komisiya-za-borba-s-trafika-na-hora.html", "text": "Безопасното използване на Интернет, в контекста на риска от попадане в трафик на хора, ще бъде основен акцент на тазгодишната Академия за доброволци, организирана от Националната комисия за борба с трафика на хора (НКБТХ), съвместно с фондация „Ханс Зайдел“. Това съобщиха от  Местната комисия за борба с трафика на хора . В Антитрафик академията ще вземат участие 59 деца-доброволци от Местните комисии в градовете Бургас, Благоевград, Варна, Велико Търново, Монтана, Пазарджик, Плевен, Пловдив, Сливен и Русе. \r\nАкадемията ще се проведе в периода 10 - 12 април 2019 г. в Бургас и ще предостави възможност на младите хора, подпомагащи основно дейностите по превенция на местните комисии, да придобият познания за доброволчеството, трафика на хора и различните му форми, като развият уменията си за работа в екип и обучение на връстници. \r\nШест доброволци към Местната комисия за борба с трафика на хора (МКБТХ), гр. Сливен, ученици от Профилирана природо-математическа гимназия „Добри Чинтулов”, Профилирана гимназия с преподаване на западни езици „Захарий Стоянов” и Средно училище „Пейо Крачолов Яворов”, ще вземат участие в Академията за доброволци 2019 г. \r\nТази година обучителите от Национален център за безопасен интернет ще поставят акцент върху интерактивни методи на обучение за развиване на умения за превенция и реакция при онлайн опасности. Целта е доброволците самостоятелно да умеят да разпознават рисковете в интернет, да овладеят стратегии за справяне с тях, да познават съществуващите възможности за помощ и докладване, както и да предадат знанията си на други млади хора.", "date": "2019.04.09", "title": "Сливен: Шестима ученици  от три училища в града ще вземат участие в Академията за доброволци, организирана от Националната комисия за борба с трафика на хора"}
{"url": "http://www.focus-news.net/news/2019/04/09/2644673/nezavisen-makedoniya-ramush-haradinay-uvolni-ministar-ot-srabskoto-maltsinstvo-za-ezik-na-omrazata.html", "text": "Косовският премиер Рамуш Харадинай уволни министъра на администрацията и местното самоуправление от редиците на „Сръбска листа“  Иван Теодосиевич, защото нарече албанците \"мошеници и кръвопийци\", а клането в Рачак през 1999 г. определи като \"измислица\", пише скопският вестник  \"Независен\" . \r\nАлбаноезичните медии в Косово днес публикуваха снимка, за която се  твърди, че в Звечани Теодосиевич изрича тези обвинения на церемония, отбелязваща 20-годишнината от началото на атаките на НАТО срещу Сърбия. \r\n„Причината за агресията срещу страната ни е т.нар. Хуманитарна катастрофа в Косово и Метохия. Масовото избиване в Рачак е чиста измислица, а албанските терористи са тези, които са измислили всичко това и са извършили най-тежките зверства в Косово и Метохия. И до днес никой не е отговорен. Те са извършвали престъпления преди агресията на НАТО, убивайки добри сръбски домакини и полицаи на работните им места. Кръвопролитията им продължиха по време на агресия и след пристигането на така наречената мироопазваща мисия в Косово и Метохия, каза Теодосиевич. \r\nСлед публикуването на информацията и многобройните реакции на косовската общественост, Харадинай информира своята страница в социалната мрежа „Фейсбук“ за решението да освободи министъра днес следобед, заявявайки, че \"не може да се толерира такъв език на омраза\" от един член на неговия кабинет.  Юлиян Марков", "date": "2019.04.09", "title": "„Независен“ (Македония): Рамуш Харадинай уволни министър от сръбското малцинство за „език на омразата“"}
{"url": "http://www.focus-news.net/news/2019/04/09/2644667/georgi-svilenski-bsp-dali-upravlyavashtite-se-spravyat-s-koruptsiyata-go-vizhdat-balgarskite-grazhdani.html", "text": "Дали управляващите се справят с корупцията- го виждат българските граждани. Вече 3 - 4 седмици държавата се тресе от имотни корупционни скандали. Оставките  валят. За днес са само три. Не разбират ли, че трябва да си отиват и държавата трябва да се поеме от управление, което не е корумпирано и не иска властта за собствена изгода? Това заяви пред БТВ зам.-председателят на ПГ на \"БСП за България\" Георги Свиленски, съобщиха от  пресцентъра на БСП . По думите му всички искат  една по-честна и некорумпирана държава. \"Всеки български гражданин страда от корупцията - от пенсионерите до младите, които напускат държавата. Тази корупция е прорасла навсякъде- и в местната, и в държавната власт, даже и в органите, които трябва да се борят с нея\", добави Свиленски. \"Днес Делян Добрев подава оставка като народен представител. Ние му я искахме още преди две години. Той тогава я подава два пъти и се връща. Сега ли разбра, че трябва да я даде? Защо ангажират обществото с проблемите си. Тези оставки са глътка въздух за Бойко Борисов. Те му купуват още малко политически живот\", категоричен беше Свиленски. Той добави, че превратът си го правят те. \"Сбъркан е моделът, по който се управлява държавата, защото се е просмукал във всяка една от властите за десет години. Ние искаме смяна на този модел\", отсече Свиленски. Той попита- колко закона са приети в Народното събрание от момента на излизането на левицата от парламента? \"Ще следим законите, които ще се внасят в НС. Дали няма да са такива, с които Борисов да си купува политическо време до евроизборите?\", попита още народният представител. \r\nГеорги Свиленски припомни, че БСП иска нов Антикорупционен закон, президентът да назначава председателя на структурата, а самият антикорупционен орган да има разследващи функции. \"Искаме промяна в закона за съдебната система, в която в момента има актове на главния прокурор, които не подлежат на съдебен контрол. Искаме ясни критерии, по които ще се избират европрокурорите и това да е записано в закон\", заключи Георги Свиленски.", "date": "2019.04.09", "title": "Георги Свиленски, БСП: Дали управляващите се справят с корупцията - го виждат българските граждани"}
{"url": "http://www.focus-news.net/news/2019/04/09/2644674/mosv-predstavi-zakonodatelstvo-davashto-osnova-na-mestnite-obshtnosti-da-se-grizhat-za-okolnata-sreda-i-ikonomicheskoto-si-razvitie-obzor.html", "text": "В Министерство на околната среда и водите бе представен законопроекта за изменение и допълнение на Закона за биологичното разнообразие. Основната цел на законопроекта е да бъде нормативно регламентирано въвеждането на новия подход за управление на мрежата „Натура 2000“ в България. Министър Нено Димов посочи, че има три основни акцента в законопроекта. Той уточни, че със законодателната инициатива се въвеждат задължителни изисквания за разработване на териториални планове за зоната „Натура“. По думите му втората група промени е свързана с децентрализация при взимането на решения за „Натура“. Според него местните общности трябва да имат водещата роля при взимането на решения. „Извън националните органи се създава водеща роля на регионални органи на управление, в които участват местните власти, собствениците на земи в района, регистрираните в района НПО. Разбира се, това ще бъде под ръководството на представителите на държавата в частност на РИОСВ. По този начин в рамката, която ще се задава на национално ниво, ще могат да бъдат взимани най-добрите решения, за да бъде намерен балансът между опазването на околната среда и развитието на региона“, коментира министър Димов. Министърът представи и третия акцент от законопроекта. Той е свързан със задълженията на държавата да проверява за достоверност първичните данни. Нено Димов обясни, че тази промяна се обуславя от факта, че има огромно количество зони по „Натура“, които няма как да са там. Той допълни, че случилото се 2007 г., когато са обявявани зоните \"Натура\", е било по неясен начин. „Държавата не разполага с голяма част от тези данни. Оттук нататък държавата не може да си позволи да взима решения по данни, които не са проверени. Тук новото е, че тези данни трябва да бъдат проверени за достоверността им. Ние сме свидетели на огромно количество зони, които попадат в \"Натура\" и които по никакъв начин не могат да бъдат в \"Натура\", защото данните, по които са направени, са непроверени. Факт е, че тези грешки са правени преди повече от 12 години и е много трудно да бъдат изправени в момента и този закон дава и тази възможности“, каза още министърът. На въпрос колко са местностите, които са в „Натура“, а не трябва да са там, Нено Димов обясни, че 34,8 % от територията на страната е обхваната в тази мрежа. „Колко процента от тези са попаднали по погрешка, не мога да кажа“, уточни Димов. Министърът поясни, че по законопроекта са правени редица срещи с представители на местните общности, НПО, работодателски и синдикални организации и са надделели становищата в подкрепа на предложеното законодателство. Предстои законът да бъде разгледан от Министерски съвет, а след това от Народното събрание.  \r\nДеница КИТАНОВА", "date": "2019.04.09", "title": "МОСВ представи законодателство, даващо основа на местните общности да се грижат за околната среда и икономическото си развитие (ОБЗОР)"}
{"url": "http://www.focus-news.net/news/2019/04/09/2644676/bsp-za-balgariya-podade-dokumenti-za-registratsiya-v-tsik-s-priziv-kam-balgarite-da-glasuvat-obzor.html", "text": "„БСП за България“ подаде документи за регистрация в ЦИК. Пред журналисти при регистрацията  лидерът на БСП Корнелия Ниновa  посочи, че евровотът може да сложи началото на промяната в България. По думите й става въпрос не просто една партия да си тръгне и друга седне във властта и да продължи постарому. Според нея може да започне промяната на модела в последните 30 години. Нинова посочи, че това зависи от активността на хората, защото една партия не може да се справим сама. Нинова изтъкна, че това е задача на цялото българско общество. „Бихме искали да се обърнем към всички българи и тук и в чужбина: гласувайте. Европа не е нещо далечно и незначимо. Много е важно какви хора ще изпратим там. Не просто да получават високи заплати, а да защитават българския интерес. От това зависи дали и Европа ще бъде важна за всеки българин. От това зависи дали ще има инвестиции и работни места за вас. Зависи дали ще има минимална европейска пенсия и минимална европейска заплата, дали ще има младежки план за младежка гаранция за децата, да дишаме чист въздух, да ядем чиста храна без двойни стандарти, чиста вода. Да плащаме по-ниски сметки, ако развием и защитим нашите интереси за ядрена енергетика и газопреносна мрежа. Тези избори са изключително важни, не ги подценявайте“, заяви Нинова.  \r\nДокументите за регистрация на „БСП за България“ бяха придружени от 6000 подписа. Те бяха внесени от Корнелия Нинова, заместник-председателят на ПГ на \"БСП за България\" и председател на Националния предизборен щаб на партията Георги Свиленски, колегите му Христо Проданов и Драгомир Стойнев, депутати и младежи от Младежкото обединение в БСП.  \r\nЛистата на БСП се оглавява от Елена Йончева, а цялата се очаква да бъде наредена на Пленум в неделя. Платформата на БСП за евровота бе приета още на 26 януари от 49-тия конгрес. Тя е озаглавена „Визия за Европа“ и в документа се посочва, че принципите, очертани във „Визия за България“, са ориентир за спечелване на Европейски избори 2019.  \r\nПриемът на документи за регистрация в ЦИК започна на 5 април. Във вторник се регистрираха още ВМРО – БНД и „Презареди България“.  \r\nДеница КИТАНОВА", "date": "2019.04.09", "title": "„БСП за България“ подаде документи за регистрация в ЦИК с призив към българите да гласуват (ОБЗОР)"}
{"url": "http://www.focus-news.net/news/2019/04/09/2644679/sofiya-lek-avtomobil-e-katastrofiral-v-ogradata-na-tsentralnite-sofiyski-grobishta-na-ul-istoriya-slavyanobalgarska.html", "text": "На ул. „История славянобългарска“ в София лек автомобил е катастрофирал в оградата на Централните софийски гробища. Това съобщи слушател на  Радио „Фокус“ . На мястото на инцидента има полиция. Трафикът e леко затруднен, но се нормализира.", "date": "2019.04.09", "title": "София: Лек автомобил е катастрофирал в оградата на Централните софийски гробища на ул. „История славянобългарска“"}
{"url": "http://www.focus-news.net/news/2019/04/09/2644678/sport-balgariya-ostana-bez-medal-ot-vtoriya-den-na-evropeyskoto-parvenstvo-po-borba-v-bukuresht.html", "text": "Борба: България остана без медал във втория ден на световното първенство по борба в Букурещ, след като Георги Вангелов загуби схватката си за трето място в категория до 57 килограма. Утре обаче националите ще имат нов шанс за отличие, след като Мирослав Киров се класира на репешаж.  \r\nКиров стигна до репешажите при 74-килограмовите, след като победилият го на четвъртфинал Франк Маркес от Италия се класира за схватка за златото. Българинът започва срещу руснака Тимур Бижоев и при победа ще се бори за бронз с Хаджимурад Гаджиев от Азербайджан.", "date": "2019.04.09", "title": "Спорт: България остана без медал от втория ден на Европейското първенство по борба в Букурещ"}
{"url": "http://www.focus-news.net/news/2019/04/09/2644677/afp-germanskiyat-kantsler-vizhda-udalzhavane-na-brekzit-do-nachaloto-na-2020-godina.html", "text": "Германският канцлер Ангела Меркел разглежда удължаването на крайния срок за Брекзит за \"няколко месеца до началото на 2020 г.\", заяви източник от нейната партия, цитиран от  AFP . \r\nМеркел каза пред  депутатите от консервативния блок на ХДС и ХСС след разговорите с британския премиер Тереза Мей в Берлин, че такава възможност ще бъде обсъдена на срещата на върха на ЕС за Брекзит в сряда, според източника. \r\nКанцеларията на председателя на Съвета на ЕС Доналд Туск е представила идеята за \"гъвкаво\" удължаване до една година, с възможност за Лондон да напусне по-рано, ако намери начин да го направи, но все още няма съгласие по този въпрос. \r\nПреди преговорите между Мей и френския президент Еманюел Макрон по-късно във вторник, Париж сигнализира, че е отворен за разширяване, но с известни ограничения. \r\n\"Никога не сме били против идеята за намиране на алтернативно решение на Брекзит без сделка в определени граници, а не на всяка цена\", заяви високопоставен служител от екипа на Макрон, говорейки при условие за анонимност. \r\nЗапитан за срока на подобно удължаване, помощникът каза, че една година \"изглежда твърде много\".  Юлиян Марков", "date": "2019.04.09", "title": "AFP: Германският канцлер вижда удължаване на Брекзит до началото на 2020 година"}
{"url": "http://www.focus-news.net/news/2019/04/09/2644680/", "text": "Главният прокурор Уилям Бар заяви, че ще може да публикува все още тайния доклад на специалния прокурор Робърт Мюлер  в рамките на една седмица и обеща да бъде прозрачен по отношение на причините за заличаване на части от документа от около 400 страници, пише американският вестник  The Wall Street Journal . \r\n\"Разчитам на собствената си преценка да направя доклада толкова публичен, колкото мога\", каза Бар, добавяйки, че ще обясни редактирането и ще предостави бележки, обясняващи причините за всяка редакция. \r\nПредставителите в Конгреса притиснаха Бар за доклада по време на изслушване, в което неговата позиция за бюджета на Министерството на правосъдието може да бъде засенчена от въпроси относно плановете му да публикува редактирания документ. \r\n\"Не можем да проведем това изслушване, без да споменем слона в стаята,\" каза конгресменът Жозе Серано (демократ от щата Ню Йорк.), като откри изслушването пред Комисията по бюджета във вторник.  „Американският народ е останал с много въпроси без отговор, има сериозна загриженост относно процеса, чрез който сте формулирали вашето писмо  и несигурност относно това, кога можем да очакваме да видим пълния доклад. \" \r\nУилям Бар заяви, че ще публикува документа до средата на април, но демократите наричат това недостатъчно. Те искат да видят пълните заключения на 22-месечното разследване на Робърт Мюлер и заплашиха да изискат доклада в следващите дни, ако исканията им не бъдат изпълнени. \r\nЗагрижеността на демократите се засили след съобщенията от миналата седмица, че някои от следователите от екипа на Мюлер са казали на колегите си през последните дни, че смятат, че докладът е по-критичен към Доналд Тръмп по въпроса дали той е възпрепятствал правосъдието, отколкото е посочил Бар в обобщението. \r\nБар каза във вторник, че е предложил на Мюлер шанс да преразгледа резюмето на заключенията, но той е отказал.  Юлиян Марков", "date": "2019.04.09", "title": "The Wall Street Journal: Уилям Бар ще оповести доклада на Робърт Мюлер ‚ в рамките на седмица“"}
{"url": "http://www.focus-news.net/news/2019/04/09/2644661/den-na-novi-ostavki-obzor.html", "text": "Три политически фигури от ГЕРБ подадоха оставки във вторник. За втори път своята оставка като народен представител в 44-тото Народно събрание подаде  Делян Добрев.  През октомври 2017г. той обяви, че ще напусне всички заемани от него постове заради т.нар. скандал \"Кумгейт\". Тогава депутатът от БСП Елена Йончева обвини Добрев за роднински назначения в община Хасково, което той определи като \"клевета\". По-късно парламентът не прие оставката на народния представител. Този път като причина за решението си Делян Добрев посочва, че чашата на търпението му е преляла след поредната фалшива новина, според която негови роднини са закупили имоти на ниски цени. Той е взел решението си след разговор с председателя на ГЕРБ и министър-председател на България Бойко Борисов и го е аргументирал като личен акт и като знак на солидарност със своите колеги, които са спазили моралния стандарт на ГЕРБ и са напуснали постовете си само заради съмнения. Заради разразилия се скандал с имотите на властта, станал известен като „Апартаментгейт“, с постовете си вече се разделиха и председателят на ПГ на ГЕРБ Цветан Цветанов, правосъдният министър Цецка Цачева, зам.-министърът на младежта и спорта Ваня Колева и зам.-министърът на енергетиката Красимир Първанов. \r\nМеждувременно от пресцентъра на ПП ГЕРБ разпространиха информация, че кметът на Созопол Панайот Рейзи също е подал оставка. Това свое решение  Панайот Рейзи  е съобщил в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов. Освен от кметския пост, Рейзи е подал оставка и като член на ПП ГЕРБ. Той е аргументирал решението си с желанието си да не остават съмнения, че по някакъв начин може да бъде възпрепятствано разследването срещу него. Панайот Рейзи е посочил, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона. По-късно обаче за БНР той отрече да е подал оставка като кмет на Созопол и обясни, че е напуснал само ГЕРБ. Рейзи е обвинен за длъжностно присвояване в особено големи размери - близо 2 млн. лв. от средствата на Община Созопол. \r\nПо-рано през деня също заради публикация в медиите за имот, построен върху земеделска земя, оставката си пред министър-председателя подаде и зам.-областният управител на София  Томи Николов.  В мотивите си към нея Николов посочва именно медийни публикации и необходимостта от тяхното изясняване. Оставката на зам.-областния управител бе приета от премиера Борисов.", "date": "2019.04.09", "title": "Ден на нови оставки (ОБЗОР)"}
{"url": "http://www.focus-news.net/news/2019/04/09/2644682/the-korea-herald-mun-dzhey-in-shte-patuva-do-sasht-za-da-sazhivi-pregovorite-za-denuklearizatsiya.html", "text": "Президентът Мун Джей-ин ще отпътува за Вашингтон в сряда, за да се срещне с президента на САЩ Доналд Тръмп, за да търси  начини за сътрудничество по въпросите на Северна Корея, пише корейското англоезично издание  The Korea Herald . \r\n\"Срещата на върха се провежда въз основа на споделеното схващане, че сътрудничеството между двете страни е важно за възраждането на инерцията за диалог след срещата на върха в Ханой\", каза Ким Ун-чон, втори заместник-директор на Службата за национална сигурност. \r\n\"(Срещата на върха) ще бъде възможност да се търсят конкретни мерки за постигане на пълна денуклеаризация и създаване на постоянен мир, като същевременно се запази подходът\" отгоре надолу \"(за преговорите за денуклеаризация).\" \r\nСпоред Ким, Мун ще се срещне с Тръмп, както и с водещите му сътрудници в областта на националната сигурност и външната политика в четвъртък. \r\nЮжнокорейския президент ще започне своето посещение, като се срещне с държавния секретар на САЩ Майкъл Помпео и съветника по националната сигурност Джон Болтън, последван от среща с вицепрезидента Майк Пенс. След това южнокорейският лидер ще проведе среща на четири очи с американския президент, след което ще се включат и делегациите около обяд, каза Ким. Мун ще се върне в Корея късно в петък. \r\nПредстоящата среща, седма между двамата лидери от встъпването му в длъжност през май 2017 г., ще бъде от решаващо значение за визията на Сеул да играе роля на посредник в преговорите между САЩ и Северна Корея. След като втората среща на върха между САЩ и Северна Корея в Ханой приключи през февруари без никакво споразумение и преговорите по денуклеаризация спряха, Пхенян предприе действия, които поставиха под въпрос бъдещето на процеса, коментира изданието.  Юлиян Марков", "date": "2019.04.09", "title": "The Korea Herald: Мун Джей-ин ще пътува до САЩ, за да съживи преговорите за денуклеаризация"}
{"url": "http://www.focus-news.net/news/2019/04/09/2644683/aleksandar-aleksandorv-vidinski-sayuz-na-zarnoprozvoditelite-kritichno-e-sastoyanieto-na-posevite-v-oblastta-zaradi-zasushavaneto.html", "text": "Критично е състоянието на посевите в региона заради засушаването, каза за  Радио „Фокус“ – Видин  Александър Александров, председател на Видинския съюз на зърнопроизводителите. Той посочи, че през изминалото денонощие валежите, паднали във Видинска област са 5 литра на квадратен метър, което е недостатъчно. „Проблеми със засушаването има не само с есенниците, но и с пролетните култури. Очакват се около 20% по-ниски добиви през тази година“, посочи зърнопроизводителят. Той допълни, че тези ниски добиви са заложени още  в края на миналата година. „През есента на 2018 г. не паднаха валежи  в разстояние на три месеца, наложи се да разорем площите, засети с рапица. Още тогава беше ясно, че добивите ще бъдат по-ниски“, каза Александров. \r\nАнна ЛОЗАНОВА", "date": "2019.04.09", "title": "Александър Александорв, Видински съюз на зърнопрозводителите: Критично е състоянието на посевите в областта заради засушаването"}
{"url": "http://www.focus-news.net/news/2019/04/09/2644681/deputatat-emiliya-milkova-varnenskata-biblioteka-pritezhava-tsenni-stenografski-dnevnitsi-ot-uchreditelnoto-sabranie.html", "text": "Радвам се, че Регионалната библиотека във Варна е домакин на изложбата, посветена на Търновската конституция, защото някакси по естествен път ние съхраняваме историята. Това коментира след откриването на пътуващата експозиция за 140-тата годишнина от Учредителното събрание в града, депутатът и бивш директор на библиотеката Емилия Милкова, предаде репортер на  Радио „Фокус“ – Варна . По думите й, в културната институция във Варна се съхраняват ценни стенографски дневници от Учредителното събрание. Емилия Милкова припомни, че по повод 16 април – датата, на която преди 140 години е подписана Търновската конституция, в училищата в цялата страна ще има часове по Конституция. „Трябва да се знае историята, да се знае, че държавността се изгражда в годините и всеки има своя дан за това“, обясни още народният представител. \r\nДиана СТОЕВА", "date": "2019.04.09", "title": "Депутатът Емилия Милкова: Варненската библиотека притежава ценни стенографски дневници от Учредителното събрание"}
{"url": "http://www.focus-news.net/news/2019/04/09/2644684/tsvetan-tsvetanov-v-shumen-pri-izlizane-na-dete-zad-granitsa-v-palnomoshtnoto-tryabva-da-pishe-ot-koe-uchilishte-e.html", "text": "Държавата полага максимални усилия, за да задържи децата в училище. Трудно може обаче да се проследи едно дете след като напусне страната. Има много опити за незаконно извеждане на децата зад граница, особено при семейства с конфликт. Когато едно дете излиза извън България и има пълномощно за това – информацията за всичко постъпва в база данните на Гранична полиция. Във въпросното пълномощно обаче никога не пише от кое точно учебно заведение е детето. Ето защо според мен в пълномощните трябва да се съдържа именно тази информация. За целта трябва да бъде разработен механизъм между МОН и МВР. Получената информация ще се обработва и ще се изпраща към съответното училище и социалните служби. Това коментира зам.-председателят на ГЕРБ Цветан Цветанов по време на граждански диалог на тема образование, съобщиха от  пресцентъра на партията.  Събитието се проведе в Шумен и е част от серията граждански диалози под надслов „Европа в нашия дом“. На форума присъстваха още кметът на Шумен и областен координатор на ГЕРБ Любомир Христов, народният представител от ГЕРБ и член на образователната комисия Таня Петрова и зам.-министърът на образованието Деница Сачева.  Именно към зам.-министър Сачева бе отправено предложение да се сложи край на издаването на безсрочни пълномощни за пътуване в чужбина на деца. На свой ред тя информира присъстващите, че вече се работи по този въпрос. \r\n„Трябва да се подобри диалогът между родителите и образователните институции. Ето защо напълно подкрепям и въвеждането на електронните дневници. Родителите трябва да са наясно как протича учебният процес при децата им и това го казвам като баща“, посочи по време на гражданския диалог Цветанов. Той бе категоричен, че такива форуми предоставят отлична платформа за дебат между представители на законодателната, изпълнителната, местната власт и образователните институции и гражданите. \r\n„Както всички присъстващи знаят – основен приоритет на правителството на Бойко Борисов е образованието. Мога да кажа същото и за община Шумен. Инвестицията в образованието и нашите деца е инвестиция в бъдещето на България. За да се развива този сектор обаче е много важно да има обратна връзка с преподавателите, гражданите и образователните институции. Ето защо приветствам провеждането на гражданските диалози „Европа в нашия дом“, посочи на свой ред кметът на Шумен Любомир Христов.", "date": "2019.04.09", "title": "Цветан Цветанов в Шумен: При излизане на дете зад граница в пълномощното трябва да пише от кое училище е"}
{"url": "http://www.focus-news.net/news/2019/04/09/2644675/mira-radeva-sotsiolog-istinskata-bitka-mezhdu-partiite-v-stranata-shte-bade-na-mestniya-vot-prez-esenta-a-ne-za-evroizborite.html", "text": "Истинската битка между партиите в страната ще бъде на местния вот през есента, а не за евроизборите. Това каза за предаването „Това е България“ на  Радио „Фокус“  социологът Мира Радева. Според нея политическото поведение у нас преди евроизборите показва недостатъчното израстване на страната за последните 30 г. Най-големият урок за демокрацията ни е бил в момента, в който не е защитена мажоритарната система, каза още тя. „Политиците не я защитиха в парламента, но къде бяха избирателите, за да попречат на този опит на политиците да сложат пръст в колелата на българската демокрация? На целия този фон, изборите няма да доведат до нищо ново, защото няма и от къде да се роди това ново нещо. На целия този фон ще получим уклончиви резултати,  в които ще гласуват малка част от избирателите и ще има приблизителен паритет на известните три партии: ГЕРБ, БСП и ДПС. Накрая всеки един ще застане и ще каже как е победител в изборите, а ние ще слушаме това с огромно омерзение“, обясни социологът. Според Мира Радева България се намира в лидерска криза. Тя изрази съжаление от факта, че голяма част от хората, които би трябвало да са лидери на страната ни постъпват непочтено, възползвайки се от различни пролуки в законодателната система, за да се поставят над закона. Радева припомни думите на философа Георг Хегел, че „Свободата е осъзната отговорност“. Тази отговорност и нейната липса проличава във всички политически решения, коментира социологът. \r\nЦоня СЪБЧЕВА", "date": "2019.04.09", "title": "Мира Радева, социолог: Истинската битка между партиите в страната ще бъде на местния вот през есента, а не за евроизборите"}
{"url": "http://www.focus-news.net/news/2019/04/09/2644705/shumen-dve-izlozhbi-shte-badat-predstaveni-v-zala-arena-shumen-v-ramkite-na-kampaniyata-badi-voynik.html", "text": "Две изложби ще бъдат представени в зала „Арена Шумен“ в рамките на кампанията „Бъди войник“. Те ще бъдат открити от 18.30 часа, каза пред  Радио „Фокус“ - Шумен  д-р Антония Панева, началник на Държавен архив- Шумен. Едната експозиция е дело на шуменския Архив и е посветена на навършващите се 100 години от подвига на генерал Марин Куцаров, който спасява от заложничество знамето на  19-ти пехотен Шуменски полк, и благодарение на който то се завръща в Шумен на 10 май 1019 година. Представени документи за живота на Марин Куцаров и събдата на полковото знаме. „Един от изключително интересните документи е предоставеното от Душица Куцарова Родословно дърво на рода Куцарови.  Може да се види и оригиналното знаме на 19 пехотен Шуменски полк, който е приемник на Разградска №22 пеша дружина, програмата за тържественото посрещане на спасеното знаме на 11 май в Разград също е запазена в нашия архив“, заяви д-р Антония Панева. От Регионален исторически музей- Разград е предоставена снимка на Стефан Николов, знаменосец на 19 пехотен Шуменски полк по време на Първата световна война. Втората експозиция,   която ще бъде представена е пътуваща изложба  на Държавна агенция „Архиви“,  подготвена по повод 100 годишнината от Първата световна война на базата на документи от 24 архиви в страна. Включва  25 табла. По- късно изложбите ще могат да бъдат видени и в сградата на Военното окръжие в Шумен. \r\nИвелина ИВАНОВА", "date": "2019.04.09", "title": "Шумен: Две изложби ще бъдат представени в зала „Арена Шумен“ в рамките на кампанията „Бъди войник“"}
{"url": "http://www.focus-news.net/news/2019/04/09/2644685/rumyana-glavcheva-ekspert-seizmolog-dopisen-chlen-na-bani.html", "text": "Днес, понеделник, 45 минути след полунощ в граничен район между Северна Македония, Косово и Сърбия е усетено слабо земетресение. Епицентърът на труса е на територията на Северна Македония според Националната сеизмологична система на България и на Европейския сеизмологичен център. Решението на сръбския национален център в Белград “придърпва” епицентъра към територията на Косово – окръг Гниляне, в градчето Витина с около 5000 жители. Земетресението е с магнитуд 3-3.2 в зависимост от източника на информация. Огнището е на дълбочина по-малка от 10 км. В сайта на Скопската обсерватория липсва актуализация – последното сведение е от 7 април. Медиите на Северна Македония и на Сърбия не доставят информация, изглежда поради слабо усещане – трусът е във времето на дълбок сън. Все пак, до Европейския център са постъпили някои сведения от очевидци. Така научаваме, че в Скопие – на 18 до 25 км югоизточно от епицентъра – трусът е бил със силен шум, според някои сътресението е слабо, а други го преценяват като “ужасно” (?!); будни са усетили още началната вълнá, а разбудени от труса го оценяват като хоризонтален и много кратък. Интензивността в македонската столица е от III до IV степен. От Липково, Северна Македония, – на около 40 км от епицентъра до границата с Косово, очевидец преценява силата на сътресението като “III степен”. От Косово има две съобщения – от Ферѝзай (42000 жители) свидетелстват за близо IV степен и от Косово полйе –за III / III-IV степен. От самата Витина очевидецът пише “Усетих силно сътресение. Помислих, че почвата зад къщата ми пропада. Когато излязох да проверя какво става, излезе съседът с фенер, също го усетил.” Очевидно става дума за сътресение от IV-V до V степен. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.04.09", "title": "Румяна Главчева, експерт-сеизмолог, дописен член на БАНИ: Слабо земетресение е регистрирано в центъра на Балканите"}
{"url": "http://www.focus-news.net/news/2019/04/09/2644704/targovishte-uchenitsi-ot-vodeshti-gimnazii-v-grada-shte-premeryat-znaniya-v-sastezanie-po-istoriya-v-regionalniya-istoricheski-muzey.html", "text": "Два отбора от двете водещи гимназии в гр. Търговище – I СУ „Св. Седмочисленици“ и II СУ „Проф. Никола Маринов“, ще премерят сили и знания в състезание по история в музея. Това съобщиха от  Регионален исторически музей - Търговище . То е посветено на 140 години от Учредителното събрание и приемането на Търновската конституция. Тричленно жури с председател проф. Милко Палангурски от ВТУ „Св. св. Кирил и Методий“ и членове Магдалена Жечева, директор на РИМ – Търговище  и Дияна Петрова, началник отдел „Държавен архив“ – Търговище, ще оценяват отговорите им. Състезанието по история ще се проведе на 11 април от 15.00 часа в Славейковото училище.", "date": "2019.04.09", "title": "Търговище: Ученици от водещи гимназии в града ще премерят знания в състезание по история в Регионалния исторически музей"}
{"url": "http://www.focus-news.net/news/2019/04/09/2644702/yambol-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-grada.html", "text": "Изложба „140 години от Учредителното събрание и приемането на Търновската конституция“ ще бъде официално открита на 12 април, от 16.00 часа, в Областна администрация - Ямбол. Домакин на събитието е областният управител Димитър Иванов. Това съобщиха от  Областната администрация . Изложбата е подготвена и предоставена по инициатива на Народното събрание на Република България със съдействието на Държавна агенция „Архиви“. В нея са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват. Поканени са народните представители от ямболски регион, представители на съдебната власт, кметове, институции, граждани. Изложбата може да бъде видяна в Областна администрация Ямбол от 10 април до 22 април 2019г. от 9.00 до 17.30 часа.", "date": "2019.04.09", "title": "Ямбол: Изложба „140 години от Учредителното събрание и приемането на Търновската конституция“ ще бъде открита в града"}
{"url": "http://www.focus-news.net/news/2019/04/09/2644703/shumen-60-detsa-v-novi-pazar-se-vklyuchiha-v-otkrit-urok-organiziran-ot-gorski-sluzhiteli.html", "text": "60 деца от ДГ „Китка“ в Нови пазар се включиха в открит урок, организиран от служителите на Държавното горско стопанство в града. Това съобщиха от  Североизточното държавно предприятие . По време на часа горските обясниха на малчуганите защо не трябва да се пали огън в гората, като с интересна игра им показаха как с изгарянето на дърветата намаляват животните и птиците, които живеят в района. Най-малките се опитаха да познаят кои животни живеят в планините у нас, а големите се постараха да наредят сами раницата си преди да тръгнат на излет сред природата. Преди открития урок децата и служители на стопанството засадиха туи в зелените площи на детската градина. Идеята на лесовъдите е, всяка една от групите да има свое дръвче, за което да се грижи през годината, като всяка пролет в парка на детското заведение да бъдат залесявани нови четири фиданки.", "date": "2019.04.09", "title": "Шумен: 60 деца в Нови пазар се включиха в открит урок, организиран от горски служители"}
{"url": "http://www.focus-news.net/news/2019/04/09/2644686/afp-tramp-pohvali-prezidenta-na-egipet-sisi-za-chudesnata-rabota.html", "text": "Президентът Доналд Тръмп похвали „чудесната работа“, която е свършена от египетския президент Абдел Фатах ал-Сиси, въпреки критиките срещу него по отношение на човешките права, съобщава  AFP . \r\n„Мисля, че върши чудесна работа“, каза Тръмп, докато разговаряше със Сиси в Белия дом. „Никога не сме имали по-добри отношения между Египет и САЩ, отколкото сега“. Превод и редакция : Калоян Пенков", "date": "2019.04.09", "title": "AFP: Тръмп похвали президента на Египет Сиси за „чудесната работа“"}
{"url": "http://www.focus-news.net/news/2019/04/09/2644707/varna-pod-mototo-stranitsi-s-lunen-prah-shte-se-provede-17-yat-maraton-na-cheteneto.html", "text": "Под мотото „Страници с лунен прах“, за 17-ти път във Варна ще се проведе Маратон на четенето. Всяка година събитието съвпада със Световния ден на авторското право, 23 април. Това каза в интервю за  Радио „Фокус“ – Варна  директорът на Регионалната библиотека „Пенчо Славейков“ Радка Калчева. По думите й, тази година по повод 50-ата годишнина от стъпването на Луната и 40 години от първия орбитален полет на нашия космонавт Георги Иванов, Маратонът на четенето ще е посветен на темата за Луната и звездите, за търсенето на новото, неочакването, неизвестното. „Но ние не ограничаваме нашите приятели само до лунната тема или до звездите. Това е отпратка, от която да започнем“, обясни директорът на културната институция. Тя добави, че все още програмата за Маратона е в процес на уточняване, но е направена Фейсбук група “Маратон на четящите хора”, където всички, желаещи да участват могат да споделят своите идеи. В нея ще могат да се публикуват снимки, видеоклипове, коментари, свързани с Маратона. В страницата скоро ще бъде публикувана и програмата със събитията за 23 април. В нея участниците, които ще четат на други места и няма да успеят да отидат на място в библиотеката, ще могат да предават онлайн атмосферата от своите събития, обясни още Радка Калчева. \r\nДиана СТОЕВА", "date": "2019.04.09", "title": "Варна: Под мотото „Страници с лунен прах“ ще се проведе 17-ят Маратон на четенето"}
{"url": "http://www.focus-news.net/news/2019/04/09/2644706/yeni-safak-upravlyavashtata-turska-partiya-tarsi-novi-izbori-v-istanbul.html", "text": "Съмнението относно резултатите от местните избори в Истанбул ще остане, ако висшият избирателен съвет на Турция отхвърли жалбата на Партията на справедливостта и развитието (ПСР) за повтаряне на изборите в града, заяви вчера заместник-председателят на партията, пише турският в.  Yeni Safak . \r\nГоворейки пред репортери в Истанбул, заместник-председателят на ПСР Али Ихсан Явуз заяви, че неговата партия ще поиска повтаряне на кметските избори в Истанбул, след като каза за нередности, които пряко са повлияли на гласуването. \r\n„Ще подадем нашата жалба днес. Ще кажем, че имаше събития, които пряко повлияха на изхода от изборите и, че изискваме повтаряне на изборите в Истанбул“. Превод и редакция : Калоян Пенков", "date": "2019.04.09", "title": "Yeni Safak: Управляващата турска партия търси нови избори в Истанбул"}
{"url": "http://www.focus-news.net/news/2019/04/09/2644714/tass-pompeo-zayavi-che-egipet-otchita-zaplahata-ot-sanktsii-pri-zakupuvane-na-su-35-ot-rusiya.html", "text": "Съединените щати получиха уверения от Египет, че Кайро отчита заплахата от санкции при закупуване на Су-35 от Русия и се надяват да се откаже от сделката. Това съобщи държавният секретар Майк Помпео, предава агенция  TACC . \r\n„Даваме ясно да се разбере, че в случай на закупуване на тези системи, Законът за противодействие на противниците на Америка чрез санкции (CAATSA) ще бъде приложен. Получихме уверения от тях, че те разбират възможните последствия.Надявам се, че те ще решат да не правят тази покупка“, каза той, на въпрос за възможността Египет да закупи изтребители Су-35 от Русия. \r\nЗаконът „За противодействие на противниците на Америка чрез санкции“ бе подписан от президента на САЩ Доналд Тръмп на 2 август 2017 г., който предвижда по-строги санкции срещу Русия, Иран и Северна Корея. Превод и редакция : Калоян Пенков", "date": "2019.04.09", "title": "ТАСС: Помпео заяви, че Египет отчита заплахата от санкции при закупуване на Су-35 от Русия"}
{"url": "http://www.focus-news.net/news/2019/04/09/2644710/afpnetanyahu-i-gants-s-izravneni-rezultati-na-izborite-v-izrael.html", "text": "Партията „Ликуд“ на премиера Бенямин Нетаняху и „Синьо и бяло“ на Бени Ганц имат изравнени резултати на изборите в Израел, предава  AFP . \r\nТри отделни екзит пола от главните телевизионни канали на Израел поставиха „Ликуд“ с между 33 и 36 места в 120-местния парламент, докато „Синьо и бяло“ имат 36 или 37 места. \r\nЕкзит половете обаче се оказаха ненадеждни на предишните избори в Израел. Превод и редакция : Калоян Пенков", "date": "2019.04.09", "title": "AFP:Нетаняху и Ганц с изравнени резултати на изборите в Израел"}
{"url": "http://www.focus-news.net/news/2019/04/09/2644715/24-info-makedoniya-palmar-se-sreshtna-s-ilir-meta-i-zamina-razocharovan-ot-tirana.html", "text": "Американският заместник-помощник държавен секретар Матю Палмър приключи двудневното си посещение в Тирана след среща с албанския държавен глава Илир Мета, съобщава скопската електронна медия „ 24 Инфо “. \r\nЗа срещата Мета публикува кратък текст в социалните мрежи, в който съобщава, че са обсъждали влошаващата се политическа ситуация в страната и възможностите за излизане от нея. \r\n„Проведохме открита и приятелска среща за влошаващата се политическа ситуация в страната и изхода от нея, за да може държавата да продължи напред“. \r\nПо-рано през деня Палмър се срещна с Лулзим Баша и Моника Круемади, с които имаше отделни срещи за повече от час, а снощи се срещна с премиера Еди Рама. \r\nСпоред публикуваното в медиите Палмър си е тръгнал разочарован, защото не е успял да сближи позициите на властта и опозицията. \r\nВъпреки призива опозицията да се върне в парламента и да вземе участие в местните избори през юни, Круемади заяви след срещата, че албанците трябва да решават проблемите си самостоятелно, а партията на Баша няма да се яви на избори, докато Еди Рама е на власт. Превод и редакция : Калоян Пенков", "date": "2019.04.09", "title": "„24 Инфо“ (Македония): Палмър се срещна с Илир Мета и замина разочарован от Тирана"}
{"url": "http://www.focus-news.net/news/2019/04/09/2644709/dzhumhuriet-turskata-politsiya-e-zalovila-nad-dve-hilyadi-migranti-kam-granitsata-s-balgariya.html", "text": "Полицията в Турция е заловила над две хиляди нелегални мигранти към границата с България в рамките на последните 24 часа, съобщава вестник „Джумхуриет”. Причината за наплива е слух, че Германия, ще отвори границите си за търсещите убежище. \r\nИзданието пояснява, че мигрантите са се придвижили към Одрин с автомобилен и железопътен транспорт. В отговор властите са засилили мерките за сигурност - както в града, така и по всички пътища, водещи до границата.  \r\nПрипомня се, че през 2015 г. имаше подобен наплив на неорганизирани вълни на мигранти - отново заради слухове.  \r\nВ края на миналата седмица заради слух за повторното отваряне на Балканския маршрут огромен брой мигранти  се събраха при лагера „Диавата“ край Солун с цел да продължат пътуването си към Западна Европа.  Превод и редакция : Георги Димов", "date": "2019.04.09", "title": "Джумхуриет”: Турската полиция е заловила над две хиляди мигранти към границата с България"}
{"url": "http://www.focus-news.net/news/2019/04/09/2644711/afp-netanyahu-i-gants-obyaviha-pobedi-na-izborite-v-izrael.html", "text": "Премиерът Бенямин Нетаняху и главният му претендент Бени Ганц обявиха победа след общите избори в Израел, предава  AFP . \r\nЕкзит половете от трите главни телевизионни станции на Израел показаха, че Нетаняху е в по-добра позиция да сформира коалиция с помощта на по-малките десни партии, но крайният резултат не беше ясен. \r\nОкончателните официални резултати не се очакват преди сряда. Превод  и редакция : Калоян Пенков", "date": "2019.04.09", "title": "AFP: Нетаняху и Ганц обявиха победи на изборите в Израел"}
{"url": "http://www.focus-news.net/news/2019/04/09/2644712/the-jerusalem-post-gants-sreshtu-netanyahu-ne-e-yasno-koy-pecheli.html", "text": "Партия „Синьо и бяло“ на Бени Ганц триумфира над премиера Бенямин Нетаняху по време на изборите, според екзит пола, публикуван от Канал 12. Премиерът Бенямин Нетаняху взима 33 места в това проучване, съобщава в.  The Jerusalem Post . \r\nВъпреки това, според проучването, публикувано от Канал 13 в същото време, и двете страни взимат по 36 места. \r\nБазирайки се на Канал 12, Израел ще има 60-местен десен блок и 60-местен ляв блок. Според 13 обаче десният блок ще има 66 места, а левият - 54. Превод и редакция : Калоян Пенков", "date": "2019.04.09", "title": "The Jerusalem Post: Ганц срещу Нетаняху: Не е ясно кой печели"}
{"url": "http://www.focus-news.net/news/2019/04/09/2644713/anadolu-agency-turskiyat-ministar-na-vanshnite-raboti-nablegna-na-dialoga-za-razreshavane-na-konflikta-v-libiya.html", "text": "Турският външен министър заяви, че скорошната ескалация в Либия трябва да бъде решена чрез диалог, а не с военна агресия, предава  Anadolu Agency . \r\nМиналия четвъртък Халифа Хафтар, военен командир от източната част на Либия, стартира военни операции с амбициозната кампания за завземането на столицата Триполи, където се намира седалището на правителството на Националното едниство, подкрепяно от ООН. След първоначалния успех, обаче, кампанията изглежда загуби инерция. \r\nЛибия остава обзета от сътресения от 2011 г. насам, когато кървавото въстание, подкрепено от НАТО, доведе до свалянето и смъртта на Муамар Кадафи след четири десетилетия на власт. Превод и редакция : Калоян Пенков", "date": "2019.04.09", "title": "Anadolu Agency: Турският министър на външните работи наблегна на диалога за разрешаване на конфликта в Либия"}
{"url": "http://www.focus-news.net/news/2019/04/09/2644708/afp-sasht-tryabva-da-se-podgotvyat-za-tvard-brekzit.html", "text": "Съединените щати трябва да се подготвят за съвсем реалната възможност Великобритания да напусне Европейския съюз без споразумение, съобщи министърът на финансите Стивън Мнучин, предава  AFP . \r\n„Мисля, че в този момент трябва да бъдем подготвени за твърд Брекзит като много реалистичен резултат“, заяви Мнучин по време на показания пред комисията по финансови услуги. \r\nТой добави, че министерството на финансите на САЩ се е координирало с Федералния резерв, Федералната корпорация по депозитно застраховане и други агенции, за да бъдат готови за такъв сценарий, докато Лондон и Брюксел се борят да избегнат хаотичен Брекзит без сделка. Превод и редакция : Калоян Пенков", "date": "2019.04.09", "title": "AFP: „САЩ трябва да се подготвят за твърд Брекзит“"}
