{"url": "http://www.focus-news.net/news/2019/10/01/2704166/ot-5-oktomvri-startira-lovat-na-diva-svinya.html", "text": "От 5 октомври стартира груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Това съобщиха от пресцентъра на  Министерство на земеделието, храните и горите (МЗХГ) . Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Във връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. \r\nНезависимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. \r\nОпределя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. \r\nВ документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. \r\nВсички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. \r\nПродължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов. Над 60 пъти се намалява площта на териториите, в които ще важи забрана за извършване на всякакви дейности, в това число и лов. От 5 октомври стартира груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. \r\nВъв връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. \r\nНезависимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. \r\nОпределя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. \r\nВ документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. \r\nВсички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. \r\nПродължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов.", "date": "2019.10.01", "title": "От 5 октомври стартира ловът на дива свиня"}
{"url": "http://www.focus-news.net/news/2019/10/01/2704160/ombudsmanat-diana-kovacheva-i-obshtestveniyat-zashtitnik-na-sarbiya-zoran-pashalich-s-obshta-priemna-v-bosilegrad.html", "text": "Омбудсманът Диана Ковачева и сръбският й колега Зоран Пашалич организираха обща приемна днес в гр. Босилеград, Сърбия. На нея бяха приети 16 граждани, като всеки от тях постави минимум по три проблема. Общественият защитник на Сърбия каза, че за 10 г. е получил общо 82 жалби от този район. Това съобщиха от  пресофиса на омбудсмана . Пред журналисти доц. Ковачева обобщи проблемите, пред които се изправят българските граждани в Босилеград – липса на предучилищно образование на български език, липса на помощни материали за учебниците по география и история, обезлюдяване в града заради липса на работа, замърсяване на почвите и водите в района, рязко повишаване на броя на злокачествените заболявания и смъртните случаи, дългият срок за придобиване на българско гражданство. \r\n„Проблемът със замърсяването на водите в района е наистина сериозен. Представители на българското малцинство ни предоставиха снимки, на които се вижда, че водата, която тече в реките в определени случаи, е бяла. Хората се тревожат за здравето си“, обяви омбудсманът. \r\nПо думите й проблемът е свързан с работата на няколко мини и множество ВЕЦ-ове, които са в района. Според жителите рязко се е повишил броят на болните от злокачествени заболявания и смъртните случаи. \r\n„Помолиха ни да съдействаме с предоставянето на официална информация от страна на сръбските власти за това какъв е броят на хората, които са заболели от тежки онкологични заболявания и тези, които са починали, защото според тях този брой е много висок. Ние обещахме да съдействаме да бъде предоставена такава информация. А когато статистиката бъде налице, надявам се скоро, ще се обърнем към Министерството на външните работи и Министерството на околната среда и водите с настояване да бъдат предприети спешни мерки“, обяви доц. Ковачева. \r\nТя заяви, че по нейна информация съществуват мерки, които са в ход, а именно формиране на обща комисия с представители на България и Сърбия, която да се заеме с разрешаването на проблема. Това, което констатира общественият защитник обаче е, че българските институции не са получили отговор на отправените въпроси към сръбските власти, което е изключително тревожно, защото става дума за здравето на хора. \r\nПо-късно омбудсманът се срещна и с представители на Културния и информационен център на българското национално малцинство. Те я запознаха с конкретен проблем – 86 случая, в които е отказано получаването на шофьорски книжки от МВР-Кюстендил. Тя се ангажира да се обърне към Министерството на вътрешни работи с молба да се направи проверка каква е причината. \r\nЗаедно с българския посланик в Сърбия Н. Пр. Радко Влайков доц. Ковачева поднесе цветя на паметника на Васил Левски в Босилеград. \r\nСъвместната изнесена приемна е по проект на МВнР и се реализира от посолството в Белград. Целта е да бъдат посетени труднодостъпни райони в 12 общини. Част от тях са в градове с преобладаващо население от българското национално малцинство. \r\nОт своя страна сръбският обществен защитник Зоран Пашалич покани Ковачева в гр. Ниш, където на 11 ноември т.г. ще се проведе среща на Балканската мрежа на омбудсманите.", "date": "2019.10.01", "title": "Омбудсманът Диана Ковачева и общественият защитник на Сърбия Зоран Пашалич с обща приемна в Босилеград"}
{"url": "http://www.focus-news.net/news/2019/10/01/2704207/makfaks-makedoniya-uchitelite-v-harvatiya-obyaviha-stachka.html", "text": "Представители на Хърватския учителски съюз и Независимия съюз на служителите в гимназиите обявиха стачка в началните и средните училища в страната, предава македонската информационна агенция  „Макфакс“ . \r\nСтачните действия ще започнат на 10 октомври и ще продължат, докато исканията на учителите не бъдат удовлетворени. Настояванията им са за увеличение на трудовите възнаграждения.  \r\n \r\n Тереза Герова", "date": "2019.10.01", "title": "„Макфакс“ (Македония): Учителите в Хърватия обявиха стачка"}
{"url": "http://www.focus-news.net/news/2019/10/01/2704163/tarzhestveno-be-otkrita-novata-uchebna-godina-v-tsentara-za-lichnostno-i-tvorchesko-razvitie-na-detsata-v-blagoevgrad.html", "text": "Тържествено бе открита новата учебна година в Центъра за личностно и творческо развитие на децата в Благоевград, предаде репортер на  Радио „Фокус“ – Пирин . Събитието започна с хоро на площад „Македония“. След което с празнично шествие възпитаници и гости бяха посрещнати със специална празнична програма на площад „Мите Марков“. Там децата и учениците запознаха присъстващите с нещата, които са научили през предходната година. \r\n \r\nЦветанка Гаврилова, директор на Центъра за личностно и творческо развитие на децата в Благоевград каза, че квартал „Вароша“ се е превърнал в място, в което децата творят, обучават се, създават нови приятелства и печелят много награди. „Всички, които работят в центъра спомагат за развитието на нашите деца и аз им благодаря. Благодаря и на родителите, за това, че ни се доверявате и поверявате децата си на нашите грижи. Изказвам искрените си благодарности и към Община Благоевград, за това, че вървим заедно по пътя за развитие на нашите деца“, каза още Гаврилова. \r\n \r\nОт своя страна заместник-кметът по култура Христина Шопова заяви, че ежегодно броят на децата, които посещават Центъра за личностно и творческо развитие се увеличава, което е показателно за професионализма на преподавателите в него. „В Центъра работи един невероятен екип от хора, които ежедневно се себераздават за нашите деца“, отбеляза Шопова. Тя обясни, че през годините общината винаги е работила в посока да се инвестира в живото културно наследство и в децата. „Факт е и сме сигурни, че децата на Благоевград са най – талантливите, най – умните и най – красивите. Ние страшно много се гордеем с Вас!“, каза още Шопова. Тя обяви, че след броени дни много от децата ще бъдат наградени със специални стипендии, заради резултатите, които са постигнали през годините. \r\n \r\nЛивия НИНОВА", "date": "2019.10.01", "title": "Тържествено бе открита новата учебна година в Центъра за личностно и творческо развитие на децата в Благоевград"}
{"url": "http://www.focus-news.net/news/2019/10/01/2704161/administrativen-sad-shumen-za-vtora-poredna-godina-e-domakin-po-programata-za-obmen-na-magistrati-mezhdu-darzhavite-chlenki-na-es.html", "text": "Административен съд Шумен за втора поредна година е домакин по Програмата за обмен на магистрати между държавите членки на ЕС. Това съобщиха от  Административен съд Шумен .Съдът беше одобрен от Националния институт на правосъдието град София, като посещението на магистрите по тази програма е осъществено съвместно и с Европейската съдебна мрежа по програмата за международен обмен на магистрати. В тази връзка на едноседмичен специализиран стаж, в периода 30 септември- 5 октомври, в Административен съд град Шумен е съдия Карола Класен, която е административен съдия в Административен съд град Дрезден, Република Германия. Основната цел на програмата и стажът е подобряване на практическите познания по отношение на други съдебни системи, вкл. правото на ЕС и законодателството в областта на човешките права, чрез преки контакти, обмен на мнения и опит между съдии и прокурори от различни държави – членки на ЕС. Програма на съдия Карола Класен включва, освен запознаване с правораздавателната дейност, осъществявана от административните съдилища в Република България и в частност Административен съд Шумен, така и посещение районните и окръжните съдилища на територията на Област Шумен. Доколкото съдията е с насоченост медиация, е включено и среща с медиатори в Окръжен съд град Шумен. По време на работната визита ще бъде отделено и място за обсъждане на възможностите, с които съдии от различни страни в ЕС да си сътрудничат, да споделят идеи, да развиват своите правни системи и юридически познания.", "date": "2019.10.01", "title": "Административен съд Шумен за втора поредна година е домакин по Програмата за обмен на магистрати между държавите членки на ЕС"}
{"url": "http://www.focus-news.net/news/2019/10/01/2704168/rosen-plevneliev-prezident-na-balgariya-2012-2017-severna-makedoniya-tryabva-da-bade-chlen-na-es-i-nato.html", "text": "Северна Македония трябва да бъде член на Европейския съюз и НАТО. Това каза в обзорното предаване   „Това е България“   на  Радио „Фокус“  Росен Плевнелиев, президент на България в периода от 2012-та до 2017-та година. Той отчете сериозен напредък в отношенията между двете страни и припомни началото на политиката за решаване на проблемите между България и Северна Македония. „През 2012 година бях този политик и човек, който казах за първи път, че проблеми със Северна Македония има. Преди това в продължение на години Европейската комисия казваше, че няма проблем. Президентът Георги Първанов ходеше многократно в страната без да отчете проблемите. Благодарение на Европейския съюз, Европейската комисия и промяната в политиката спрямо Северна Македония ние стигнахме далеч. Кабинетът на Борисов и външният министър Екатерина Захариева постигнаха тези резултати и подписаха Договора за добросъседство. Отчетоха и успешно българско  председателство на ЕС с акцент Западните Балкани“, обясни още Плевнелиев. По думите му страната ни има ясна позиция и не трябва да дава „червен картон“ на Северна Македония. „Единственият, който не одобри постиженията, беше президентът Румен Радев. Неговият външнополитически провал е очевиден. Той реши да прави среща на високо ниво и да чертае червени линии. В никакъв случай не трябва и да демонстрираме фалшиво патриотарство преди изборите. България не трябва да е страната, която да удари шамар и да покаже „червен картон“ на Северна Македония. Добре, че от кабинета с прагматизъм и мъдрост спасиха положението“, посочи още президентът Плевнелиев. Според него страната ни не предприема действия за решаване на спорните въпроси със Северна Македония в продължение на 70 години. „Всички вече се убедиха, че прогрес и резултати има. Да не забравяме как тръгнахме - от предателството на българските комунисти, които признаха част от българското население за странни македонци. Обслужваха изцяло стратегията на Тито за създаване на такава държава, за да се засили сръбското влияние в региона. След това правителството на Груевски и неговия диктаторски режим, в който ние българите бяхме фашисти и окупатори. Като президент не отидох в страната, защото имаше проблем и не исках да легитимирам антибългарския кабинет на Груевски. Гърция и Сърбия вече бяха изградили икономически и политически мрежи със Северна Македония. Сега и ние имаме напредък“, обясни още Плевнелиев. Според него за да има мир на Балканите и процес на сближаване между двата братски народа е нужна още работа и търпение.", "date": "2019.10.01", "title": "Росен Плевнелиев, президент на България (2012-2017): Северна Македония трябва да бъде член на ЕС и НАТО"}
{"url": "http://www.focus-news.net/news/2019/10/01/2704167/the-times-mitnicheskite-proverki-s-irlandiya-sled-brekzit-shte-badat-prosto-realnost-sled-brekzit-predupredi-dzhonsan.html", "text": "Премиерът на Великобритания Борис Джонсън предупреди, че след излизането на страната от структурите на Европейския съюз митническите проверки с остров Ирландия ще бъдат „просто реалност“, цитира думите му националният ежедневник  The Times . \r\nДжонсън заяви, че суверенната държава трябва да има единна митническа територия. Изявлението му бе направено на фона на подготовката за представяне на новите му предложения за Брекзит пред Брюксел. Той обаче отрече съобщенията, че правителството в Лондон ще предложи „низ от митнически постове“ далеч от границата, което предизвика остра реакция от страна на Ирландия. \r\nСаймън Ковъни, вицепремиер на Ирландия, заяви в социалната мрежа „Туитър“, че Северна Ирландия и Република Ирландия „заслужават нещо по-добро“. \r\nПо-рано стана ясно, че Джонсън съвсем скоро ще представи на Европейския съюз предложението си за промяна на сделката за Брекзит, включително новите идеи, които трябва да заменят „предпазната мярка“ за ирландската граница. \r\nДори преди официалното внасяне на предложенията, Ирландия отхвърли идеите, които по-рано са били изложени пред Ковъни. \r\n„Направихме много добро предложение, ще направим много добро предложение, ще го внесем официално много скоро“, заяви Джонсън.„Смятаме, че има подходящ път напред, смятаме, че има добро решение. Силно се надявам, че нашите европейски приятели в Брюксел, Дъблин и Германия също ще искат да продължат напред“. \r\nПо думите на британския премиер, той иска да се отърве от силно оспорвания елемент на сделката за Брекзит – предпазната мярка за ирландската граница – а освен това определи като безсмислица излизането от Общността, ако страната остане „заключена“ в митническия съюз на Блока. \r\n \r\n Тереза Герова", "date": "2019.10.01", "title": "The Times: Митническите проверки с Ирландия след Брекзит ще бъдат „просто реалност“ след Брекзит, предупреди Джонсън"}
{"url": "http://www.focus-news.net/news/2019/10/01/2704165/mayk-pompeo-sluzhitelite-na-darzhavniya-departament-ne-sa-zadalzheni-da-prisastvat-na-izslushvaneto-za-impiychmanta-na-tramp.html", "text": "Служителите на Държавния департамент на САЩ, които демократите в Камарата на представителите по-рано призоваха за изслушване като част от процеса за импийчмънт на президента Доналд Тръмп, не са длъжни да спазват това изискване. Това заяви държавният секретар на САЩ Майк Помпео в писмо, изпратено до председателя на Комисията по външни работи Елиът Енгел (демократ от щата Ню Йорк), предава  TACC . \r\n„Вие се стремите да принудите служителите на Държавния департамент да се явят на изслушването на посочените дати, но Kомисията не е приложила призовки, които ги задължават да присъстват на изслушването“, отговори Помпео на съвместно писмо от председателите на трите комисии на Камарата, изпратено миналата седмица. Според него дневният ред е единственият легитимен инструмент, с който законодателите могат да изискват присъствието на представители на изпълнителната власт на правителството в съдебното заседание, в противен случай решението остава техен доброволен избор. „По този начин Вашето писмо може да бъде възприето само като искане за доброволно явяване на петима служители на Държавния департамент“, заключи ръководителят на американската дипломация. \r\nАмериканският държавен секретар подчерта, че „петимата служители, посочени в писмото, не могат да участват в разпит или изслушване без консултация с изпълнителната власт\", което би гарантирало, че в резултат на тази поверителна или дипломатическа информация няма да бъде разкрита кореспонденция. В тази връзка Помпео изисква в съдебното заседание да присъства правният съветник на Държавния департамент. \r\n„Предлаганите дати за изслушванията не дават достатъчно време на Държавния департамент и служителите му, за да се подготвят правилно. Вие твърдите, че в случай че представителите на Държавния департамент не спазят очевидно недостатъчната Ви времева рамка за доброволно явяване на изслушването, това трябва да се разглежда като доказателство за опити да възпрепятстване на разследването. Няма законова основа за такава заплаха“, подчерта Помпео. \r\n \r\n Тереза Герова", "date": "2019.10.01", "title": "Майк Помпео: Служителите на Държавния департамент не са задължени да присъстват на изслушването за импийчмънта на Тръмп"}
{"url": "http://www.focus-news.net/news/2019/10/01/2704162/afp-sasht-potvardiha-informatsiyata-za-vazobnovyavane-na-yadrenite-pregovori-sas-severna-koreya.html", "text": "САЩ потвърдиха информацията за възобновяване на преговорите със Северна Корея за денуклеаризацията, като от Вашингтон уточниха, че те ще бъдат продължени след няколко дни, предава  AFP .  \r\n„Мога да потвърдя, че служителите на САЩ и КНДР планират да се срещнат в рамките на следващата седмица\", заяви говорителят на Държавния департамент Морган Ортаг. Тя обаче подчерта, че не разполага с повече подробности за организираната среща. \r\n \r\n Тереза Герова", "date": "2019.10.01", "title": "AFP: САЩ потвърдиха информацията за възобновяване на ядрените преговори със Северна Корея"}
{"url": "http://www.focus-news.net/news/2019/10/01/2704172/v-dramatichen-teatar-nikola-vaptsarov-blagoevgrad-shte-se-provede-preskonferentsiya.html", "text": "На 3 октомври от 14:00 часа, във фоайе 2, в сградата на Драматичен театър „Никола Вапцаров”- Благоевград, ще се проведе пресконференция по повод премиерата на юбилейния спектакъл, посветен на Никола Вапцаров и по повод стотния сезон на театъра. Това съобщиха от  пресцентъра на театъра . На пресконференцията Маргарита Мачева – директор на театъра, ще представи постановъчния екип на представлението, чиято премиера е на 24 октомври 2019 г. Участие в пресконференцията ще вземат: – Маргарита Мачева – Директор на Драматичен театър „Никола Вапцаров”- Благоевград; – Стайко Мурджев – Режисьор; – Тея Сугарева – Режисьор; – Боян Иванов – Режисьор.  \r\nВход към пресконференцията – Официален вход на театъра.", "date": "2019.10.01", "title": "В Драматичен театър „Никола Вапцаров“ – Благоевград ще се проведе пресконференция"}
{"url": "http://www.focus-news.net/news/2019/10/01/2704169/posolstvoto-na-sasht-v-prishtina-ne-podkrepyame-opredelena-partiya-na-izborite-v-kosovo.html", "text": "Посолството на САЩ в Косово разпространи текст, в който подчерта, че официален Вашингтон няма предпочитания и не подкрепя нито една партия или кандидат на предсрочните парламентарните избори в страната, насрочени за 6 октомври, предава македонската електронна медия  A1 On . \r\nВ изявлението американското посолство подчертава, че САЩ уважават правото и отговорността на онези, които ще гласуват за бъдещето на своята страна. \r\n„Правителството на САЩ не подкрепя и не поддържа нито една партия или кандидат на изборите. Ние уважаваме правото и отговорността на избирателите в Косово да избират своето собствено бъдеще“, гласи текстът от американската дипломатическа мисия в най-младата държава на Балканите. \r\nРеакцията на дипломатическата мисия на САЩ в Прищина е в отговор на съобщението на лидера на Демократическата партия на Косово и действащия председател на парламента Кадри Весели, който твърди, че „близък до (президента на САЩ) Доналд Тръмп\" е пристигнал в Прищина, за да го подкрепи за кампанията. \r\nСтава въпрос за Матю Уитакър, който беше министър на правосъдието в правителството на САЩ от ноември 2018 г. до февруари 2019 г., след като неговият предшественик и тогавашен ръководител на ведомството Джеф Сешън подаде оставка по искане на Тръмп. \r\nДПК заяви, че Уитакър пътува до Косово, за да подкрепи Весели в „борбата му срещу корупцията и в усилията за укрепване на партньорството със САЩ\". \r\n \r\n Тереза Герова", "date": "2019.10.01", "title": "Посолството на САЩ в Прищина: Не подкрепяме определена партия на изборите в Косово"}
{"url": "http://www.focus-news.net/news/2019/10/01/2704174/s-praznichen-spektakal-i-izlozhba-ot-rubrikata-genezisat-na-edin-tvorets-be-otkrita-novata-uchebna-godina-v-tsplr-obedinen-detski-kompleks-v-pernik.html", "text": "С празничен спектакъл и изложба от рубриката „Генезисът на един творец” бе открита новата учебна година в ЦПЛР-Обединен детски комплекс в града.Това съобщиха от  Община Перник  Сред гостите на празника бяха ВрИД кмет Севделина Ковачева и секретарят на общината Радослава Манова. „За мен е огромно щастие да бъдем заедно на откриването на новата учебна година. Искам да изкажа своята благодарност към всички преподаватели тук, които не жалят време и енергия, за да възпитат в своите малки ученици любов към културата, изкуството и спорта. Убедена съм, че няма нищо по- благородно от това да посееш в сърцата на децата желание да се стремят към доброто и красивото. А резултатите са налице и това си личи по многобройните награди, които възпитаниците на ОДК получават не само на национално, но и на международно ниво. По този начин те показват колко много са талантите на Перник и всички ние се гордеем с тях\", заяви в словото си Севделина Ковачева.Над 1000 деца ще развиват  таланта и интересите си в 15 извънкласни форми на обучение в ОДК в сферата на изкуството, спорта и хуманитарните науки през учебната 2019/2020 година.  Целта на екипа ни е чрез различните дейности да помогнем на децата и учениците да добият различни умения и компетентности, да трупат знания и да развиват дарбата си, каза директорът на комплекса Таня Китанова. Гостите на откриването наградиха с аплодисменти участниците в спектакъла  и с интерес разгледаха изложбата, в която са представени един от най- утвърдените пернишки художници Валентин Топалов и ръководената от него школа по изобразително изкуство.", "date": "2019.10.01", "title": "С празничен спектакъл и изложба от рубриката „Генезисът на един творец” бе открита новата учебна година в ЦПЛР-Обединен детски комплекс в Перник"}
{"url": "http://www.focus-news.net/news/2019/10/01/2704173/resen-plevneliev-prezident-na-balgariya-2012-2017-stranata-tryabva-da-razshiri-satrudnichestvoto-si-sas-severna-makedoniya-vav-vsichki-sferi.html", "text": "България трябва да разшири сътрудничеството си със Северна Македония във всички сфери. Това каза за предаването „Това е България“ на  Радио „Фокус“  Рoсен Плевнелиев, президент в периода 2012 -2017г. Според него европейското бъдеще на Северна Македония е в ЕС и НАТО. Той обясни, че България трябва да увеличи инвестициите си в страната. „Колко гръцки инвестиции има в Северна Македония, колко български инвестиции? Така че да бъдем така добри, вместо да се правим на фалшиви патриоти и да омажем нещата в последния момент, и слава Богу, че премиерът Борисов и вицепремиерът Екатерина Захариева не допуснаха това, вместо това да си налегнем парцалите, да помагаме и да засилим своята активност в региона, и специално в Северна Македония. Един път не сме построили натам като хората, един граничен контролен пункт нямаме като хората“, добави президентът. \r\nРосен Плевнелиев каза още, че целта на България не е да има нови територии, а да има мир на Балканите. Той добави, че това не трябва да се случва за сметка на манипулация на историята. Според него правителството на Северна Македония трябва да бъде подкрепяно, защото конфликтите на полуострова съвпадат с интересите на Русия и Сърбия.  \r\nЦоня СЪБЧЕВА", "date": "2019.10.01", "title": "Ресен Плевнелиев, президент на България (2012-2017): Страната трябва да разшири сътрудничеството си със Северна Македония във всички сфери"}
{"url": "http://www.focus-news.net/news/2019/10/01/2704171/tass-zelenski-obyavi-saglasieto-na-kiev-za-prilagane-na-formulata-na-shtaynmayer.html", "text": "Държавният глава на Украйна Владимир Зеленски обяви съгласието на Киев т.нар. „формула на Щайнмайер“ за реда за въвеждане на особен статут за Донбас, предава  TACC . \r\nСъгласно думите му, Украйна се координира с други участници в процеса на преговори за разрешаване на конфликта, но формулата все още не е включена в новия закон за специалния статут на региона. \r\n„Отговорихме на писмо от г-н [специален представител на председателя на ОССЕ Мартин] Сайдик, че ние сме съгласни с текста на „формулата на Щайнмайер“. Зеленски добави, че съответният закон ще бъде приет от парламента преди края на годината след обсъждане с обществеността. \r\n„Формулата Щайнмайер\" бе изработена в рамките на преговорите в Нормандския формат с цел уреждане на реда, по който ще бъде въведен особен статут на Донбас. \r\n \r\n Тереза Герова", "date": "2019.10.01", "title": "ТАСС: Зеленски обяви съгласието на Киев за прилагане на „формулата на Щайнмайер\""}
{"url": "http://www.focus-news.net/news/2019/10/01/2703847/predstoyashti-sabitiya-v-stranata-za-1-oktomvri-agentsiya-fokus.html", "text": "*** \r\n   \r\nОт 10.00 часа в Аулата на Софийския университет ще бъде официално открита академичната учебна година на най-старото  висше училище в България. \r\n \r\n*** \r\n   \r\nОт 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин. \r\n \r\n*** \r\n   \r\nОт 17.00 часа в хотел „Хилтън“ президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. На форума ще присъства и вицепрезидентът Илияна Йотова. \r\n \r\n*** \r\n   \r\nОт 15.30 в зала 238 Комисията по правни въпроси към 44-ото Народно събрание ще проведе заседание. \r\n \r\n*** \r\n   \r\nОт 11.00 часа министърът на земеделието, храните и горите Десислава Танева ще участва в официалното откриване на новите производствени мощности на предприятието „Булконс Първомай“ ООД. \r\n \r\n*** \r\n   \r\nОт 13.30 часа в сградата на Агенцията за ядрено регулиране, министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй“. \r\n*** \r\n   \r\nОт 16.00 часа Нейно кралско височество Дана Фирас, принцеса на Йордания, и министърът на туризма Николина Ангелкова ще посетят Рилския манастир. \r\n \r\n*** \r\n   \r\nОт 13.30 часа заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ (ОПРЧР) Зорница Русинова ще посети Дома за стари хора „Надежда“. \r\n*** \r\n   \r\nОт 11:00 часа, с тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година. \r\n \r\n*** \r\n   \r\nОт 11.00 часа УМБАЛСМ „Н. И. Пирогов” ще отчете дейността на проекта „Координиран мулти-секторен отговор към домашното насилие, чрез въвеждане на основен пакет от услуги”. \r\n \r\n*** \r\n   \r\nОт 11:00 часа, в Партерното фоайе на Софийската опера ще се състои премиерата на книгата „Руслан Райчев“. \r\n \r\n*** \r\n   \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод предстоящия Wizz Air София маратон 2019. \r\n \r\n*** \r\n   \r\nОт 18.00 часа в Централния военен клуб в столицата официално ще бъде представена новата книга на Красимир Каракачанов, посветена на легендарния водач на ВМРО Тодор Александров. \r\n \r\n*** \r\n   \r\nОт 19:00 часа в зала „България“ ще се проведе 19-ти Национален конкурс за ново симфонично произведение 7/8 – 2019 г.“. \r\n \r\n*** \r\n   \r\nОт 18.00 часа в Градската библиотека „Паисий Хилендарски“, ще бъде отбелязан Международния ден на музиката и поезията. \r\n \r\n*** \r\n   \r\nОт 12.30 часа Комплексният онкологичен център в Бургас организира безплатни профилактични прегледи за рак на гърдата. \r\n \r\n*** \r\n   \r\nОт 13:30 часа в КЦ „Морско казино“, зала „Петя Дубарова“, ще се проведе пресконференция по повод предстоящата 16-та Галавечер от поредицата Pro fight. \r\n \r\n*** \r\n   \r\nОт 19.30 часа в Експозиционен център \"Флора\" носителят на \"Кристална Лира\" (2005 г.) и \"Икар\" за съвременна българска музика (2016 г.) пианист, композитор, продуцент и аранжор Живко Петров, ще представи с концертна премиера новия си солов албум \"TEN\". \r\n \r\n*** \r\n \r\nОт 10.00 ч. в Източния парк на Варненския свободен университет „Черноризец Храбър“ ще се открие академичната 2019/2020 година.  \r\n \r\n*** \r\n \r\nОт 18.00 часа в Арт Галерия Le Papillon ще бъде открита изложбата „Отвъд времето“ на художничката Надя Станчева и нейната експозиция от 22 живописни картини. \r\n \r\n*** \r\n \r\nОт 11.00 часа пред Ректората на ВТУ „Св. Св. Кирил и Методий“ ще бъде дадено тържествено начало на новата академична година.  \r\n \r\n*** \r\n \r\nОт 18.00 часа в ИЗ „Рафаел Михайлов“ ще бъде открита „Неуловеното време“ портрети на душата – фотоизложба на Иван Цонев и Иво Малинов.  \r\n \r\n*** \r\n \r\nОт 9.00 часа пл. „Георги Измирлиев“ ще се проведе преглед на самодейните състави при клубовете на пенсионера от община Горна Оряховица по повод Международния ден на възрастните хора.   \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита Традиционна годишна изложба на сдружение  „ГОАРТ“. – не \r\n \r\n*** \r\n \r\nОт 18.00 часа пред НЧ „Напредък-1869“ ще започне концерт с участието на читалищни вокални и танцови състави по повод 1 октомври – Ден на музиката, поезията и възрастните хора.  \r\n \r\n*** \r\n   \r\nОт 18.00 часа в читалище ,,Съгласие\" ще се състои концерт спектакъл на вокална група ,,Арлекино\" и Хайгашод Агасян ,,Планетата на мечтите\". \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, с което В. К. обжалва доживотната си присъда за двойно убийство. Пловдивският окръжен съд го е признал за виновен в това, че на 15.05.2016 г. в Пловдив умишлено е умъртвил майка си и баща си, като убийството е извършено предумишлено с особена жестокост и с користна цел. \r\n \r\n*** \r\n \r\nВ 10.00 часа в МБАЛ „Св. Пантелеймон“ БЧК ще открие библиотека на разположение на пациентите на лечебното заведение.  \r\n \r\n*** \r\n \r\nВ 11.30 часа в Многофункционалния социален център при БЧК ще стартира Обществена трапезария, в която 70 възрастни хора ще получават топъл обяд ежедневно. \r\n*** \r\n \r\nВ 12.00 часа в Дома на културата ще се проведе пресконференция, организирана от КНСБ, на тема стартиращата национална кампания „Арена Работеща България”. \r\n \r\n*** \r\n \r\nВ 14.00 часа в зала 5 на Окръжния съд ще се проведе заседание по делото срещу Борис А. и Григор Ал. , обвинени за кражба в особено големи размери.  \r\n \r\n*** \r\n \r\nВ 18.00 часа в Регионалния етнографски музей ще се състои откриването на Десето юбилейно издание на Международно биенале \"Майстори на карикатурата\" - Пловдив 2019.  \r\n \r\n*** \r\n   \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n*** \r\n   \r\nОт 9.00 часа ще започне празничната божествена света Литургия  в храм „Покров на Пресвета Богородица“. \r\n \r\n*** \r\n   \r\nОт 18 часа в зала „Петър Стайков” на Клуба на дейците на културата ще бъде открита самостоятелна изложба живопис на Здравко Палазов. \r\n \r\n*** \r\n Смолян.  \r\nОт 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете. \r\n \r\n*** \r\n   \r\nОт 17.30 часа в Регионален исторически музей-Търговище ще се проведе лекция-презентация на тема: „Културни влияния от Германия в българската архитектура и изкуство между двете световни войни”. \r\n \r\n*** \r\n   \r\nОт 9.30 часа в Окръжен съд- Шумен е насрочено заседание по делото „Хитрино“.  \r\n   \r\n ***  \r\n   \r\nОт 10.00 часа пред ДКТ „Васил Друмев“ ще се проведе концерт с песни и танци по повод откриването на новата учебна година за Центъра за подкрепа за личностно развитие – Обединен детски комплекс „Анастас Стоянов“ Шумен.  \r\n \r\n ***  \r\n   \r\nОт 10.00 часа в зала 2 на областна администрация ще се проведе заседание на Областната епизоотична комисия.  \r\n \r\n***  \r\n   \r\nОт 11.00 часа във Факултет „Артилерия, ПВО и КИС” – гр. Шумен на Националния военен университет „Васил Левски” ще бъде открита Международна научна конференция. \r\n \r\n *** \r\n   \r\nОт 13.00 часа в къща музей \"Д. Войников\" ще бъде представено част от дарението, направено от родственик на  Добри Войников. \r\n  \r\n \r\n *** \r\n   \r\nОт 17.30 часа в РБ „Ст. Чилингиров“ ще се проведе среща разговор за големите български пианисти, композитори и диригенти Панчо и Александър Владигерови с техните наследници – не по-малко известните днес музиканти Александър и Константин Владигерови.  \r\n   \r\n \r\n*** \r\n   \r\nОт 18.00 часа в залата на музеен комплекс \"Панчо Владигеров\" ще се състои поетично-музикалната вечер, посветена на Деня на музиката и поезията.  \r\n \r\n   \r\n*** \r\n   \r\n \r\nОт 11:00 часа в пространството около Часовника \"Движение България на гражданите\"-Бургас ще открие предизборната си шатра (павилион), с което ще даде официален старт на кампанията си.", "date": "2019.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2019/10/01/2703848/pregled-na-osnovnite-temi-v-svetovniya-pechat-agentsiya-fokus.html", "text": "Американският президент Доналд  Тръмп в понеделник предложи председателят на Комисията за разузнаване на Конгреса Адам Шиф да бъде арестуван за държавна измяна, престъпление, наказуемо със смърт или затвор, за преувеличаване и изопачаване на части от разговора на президента с колегата му от Украйна Владимир Зеленски, пише американският вестник  The Hill \r\nВ поредица от публикации в социалната мрежа „Туитър“ Тръмп нападна Шиф и анонимния информатор, който изрази опасения относно намеренията и целите на Тръмп по време на разговора с президента на Украйна, което стана причина за инициираната от демократите процедура за импийчмънт \r\n\"Конгресмен Адам Шиф направи незаконно лъжливо и ужасно изявление,като представяйки го като най-важната част от моя разговор с украинския президент и го прочете на глас пред Конгреса и американския народ\", написа Тръмп в „Туитър“ \r\nВ своето встъпително изявление по време на изслушване в Конгреса на изпълняващия длъжността директор на националното разузнаване Шиф спомена разговора на Тръмп с украинския президент Владимир Зеленски, като перифразира аспекти, за да наблегне на твърденията за неправомерни действия, включително като каза, че Тръмп е наредил на Зеленски да „изсипе мръсотия върху моя политически опонент“ цели „седем пъти“. \r\nШиф защити коментарите си по време на изслушването в четвъртък на фона на републиканската реакция, като твърди, че те са направени донякъде на шега. \r\n„Разбира се, президентът никога не е казвал:„ Ако не ме разбирате, ще го кажа още седем пъти“, исках да покажа, че това е посланието, което украинският президент получаваше с не толкова много думи“. \r\n*** \r\n \r\n Премиерът Бенямин Нетаняху и лидерът на Съюза „Синьо и бяло“ Бени Ганц планират да се срещнат в сряда вечерта в  последен опит да съставят правителство на националното единство, пише израелското англоезично издание  The Jerusalem Post . \r\nГоворителят на „Ликуд“ обяви срещата малко след като преговарящите екипи на  партията Съюза „Синьо и бяло“ приключиха преговорите в неделя сутринта без никакъв напредък. \r\nПартийните лидери решиха, че техните преговарящи екипи ще се срещнат в сряда сутринта и двамата ще се срещнат същата вечер. \r\nТова противоречи на предишните признаци от лагера на Нетаняху, че той ще върне мандата за съставяне на правителство на президента Рейвен Ривлин в неделя, ако няма пробив в преговорите. \r\n\"Ликуд“ е много разочарован, че Съюза „Синьо и бяло“ не искат да правят компромиси\", заяви партията след срещата в неделя сутринта. \r\nСиньо-белите обвиниха липсата на напредък на „Ликуд“, че не се е отказал от искането си да преговаря като блок от 55 десни депутати. \r\n\"За съжаление, „Ликуд“ се придържа към условието си \"Нетаняху на първо място\", заяви говорител на Съюза „Синьо и бяло“. \"Ликуд“ настоява да се придържа към блока си от 55 десни депутати и празни лозунги, в резултат на което Нетаняху ще докара на Израел ненужни трети избори. Израел заслужава широко, либерално правителство на националното единство под ръководството на Ганц и ние ще продължим да работим за тази цел.\" \r\n„Ликуд“ се оплака, че Съюза „Синьо и бяло“ не са отговорили на въпроса дали Нетаняху може да заеме пръв премиерския пост като част от компромис, иницииран от Ривлин. Служители на „Ликуд“ заявиха, че не може да се постигне напредък, защото Ганц е в чужбина. \r\nКомпромисът на Ривлин има за цел да реши проблема със Съюза „Синьо и бяло“, които заявиха, че няма да бъдат част от правителство, ръководено от Нетаняху, ако той е обвиняем. Законът понастоящем позволява министър да заеме мястото на премиера, ако той е недееспособен, до 100 дни. Ривлин предложи този закон да бъде изменен, за да се създаде официална длъжност на вицепремиер, да се добави обвинителен акт като възможна причина заместникът да поеме и да се удължи срокът за заместване повече от 100 дни. Нетаняху е кимнал, когато Ривлин е описал това предложение миналата седмица, пише изданието. \r\nАко в сряда няма напредък, Нетаняху може да върне мандата си за съставяне на правителство на Ривлин, който след това се очаква да възложи на Ганц да изгради коалиция. \r\n*** \r\n \r\n Турската лазерна система ARMOL, проектирана и разработена от Съвета за научни и технологични изследвания в Турция (TUBITAK), бе успешно изпробвана, съобщи официално лице, цитирано от турския вестник  Yeni Safak . \r\n\"Турското лазерно оръдие ARMOL премина успешно тестове за приемане и е годно да влезе на въоръжение в Турската армия\", заяви министърът на промишлеността и технологиите Мустафа Варанк в социалната мрежа „Туитър“. \r\nARMOL е разработено в Центъра за информатика и информационна сигурност на TUBTAK, национална агенция, която играе водеща роля в създаването на научни и технологични разработки в Турция. \r\n1.25-киловатовото лазерно оръдие е в състояние да повреди тримилиметрова стоманена плоча от разстояние от 500 метра. \r\nНовата 400-килограмова лазерна система чието разработване започна през юли 2018 г., се планира да бъде интегрирана в бойни самолети. \r\nTUBITAK разработва и други проекти на системи за лазерни оръжия, като например лазерно оръдие с мощност 20 киловата.", "date": "2019.10.01", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/01/2704175/sport-tihomir-ivanov-ne-se-klasira-za-finala-na-svetovnoto-v-doha.html", "text": "Тихомир Иванов не успя да се класира за финала в скока на височина на Световното първенство по лека атлетика в катарската столица Доха. 25-годишният плевенчанин, световен университетски шампион за 2019 г. с 2,30 метра, имаше трудности по време на квалификацията и отпадна с преодоляни 2.26 метра от трети опит. Преди това възпитаникът на Георги Гетов скочи 2, 17 метра от първи опит и 2,22 от втори опит. Българинът остана на 16-а позиция. \r\nБългарското участие днес продължава с полуфиналите на 200 метра при жените, където ще се състезава Ивет Лалова-Колио. Тя ще бяга във втория полуфинал, който е започва в 21:43 часа.", "date": "2019.10.01", "title": "Спорт: Тихомир Иванов не се класира за финала на Световното в Доха"}
{"url": "http://www.focus-news.net/news/2019/10/01/2703849/kommersanta-kak-proteche-sesiyata-na-obshtoto-sabraniya-na-oon.html", "text": "Седмицата на високо равнище на 74-ата сесия на Общото събрание на ООН в понеделник приключва. В продължение на седем дни представители на всички световни сили разговаряха в централата на ООН в Ню Йорк,пише руският вестник  “Коммерсантъ“ . \r\n \r\n Русия \r\n \r\nПо-голямата част от речта на руския външен министър Сергей Лавров беше насочена към критиката на западните партньори. Според него на тях им е трудно да се примирят с факта, че тяхното \"господство в световните дела отминава\". Всички техни външнополитически решения, отбеляза той, са оправдани от \"тясната западна интерпретация на либерализма\", която замества международното право и правилата на Световната търговска организация (СТО). \r\n \r\nПредставяйки конкретни примери, Сергей Лавров отбеляза оттеглянето на САЩ от Съвместния всеобхватен план за действие за Иранската ядрена програма (СВПД), „едностранните решения“ относно Ерусалим и Голанските възвишения, бомбардировките над Либия в нарушение на резолюциите на Съвета за сигурност на ООН и опитът да върне в Латинска Америка „правилата“ на „Доктрината Монро“ (за Западното полукълбо като зона на американските интереси). Освен това, Лавров изрази загриженост относно съдбата на Договора за намаляване на стратегическите нападателни оръжия (СТАРТ-3), който след оттеглянето на САЩ от Договора за премахване на ракетите със среден и по-малък обсег (ДРСМО) също е застрашен. \r\nВъншният министър завърши с по-положителна нотка: той говори за създаването на Сирийския конституционен комитет и провеждането на първата среща на върха Русия-Африка в Сочи в края на октомври. И след като цитира академик Андрей Сахаров, той призова за „отдалечаване от ръба на пропастта“, за да „преодолее разединението“. \r\n \r\n САЩ \r\n \r\nПрезидентът на САЩ Доналд Тръмп беше сред първите, които се изказаха през седмицата на високо ниво на Общото събрание на ООН. „Мъдрите лидери винаги поставят на първо място доброто на своя народ и своята страна“, каза той в първите минути на речта си. Въпросите, които след това бяха повдигнати в речта му, бяха изцяло в съответствие с тази формула.  Тръмп за пореден път призова американските партньори да споделят „справедлив дял от огромния отбранителен товар”, по-специално, като се позовава на недостатъчното финансиране според него от държавите-членки на НАТО от бюджета за отбрана. След това той осъди политиката на Китай, Иран, Афганистан и Северна Корея. \r\nДоналд Тръмп критикува най-остро президента на Венецуела Никола Мадуро, който отказа да участва в Общото събрание и през този ден беше на посещение в Москва. \r\n\"Диктаторът Мадуро е кубинска марионетка, защитена от кубински телохранители и се крие от хората си\", каза той, \"докато Куба ограбва петролното богатство на Венецуела.\" В заключение президентът на САЩ засегна редица теми - противопоставянето на нелегалната миграция, ограничаването на абортите, декриминализацията на еднополовите отношения във всички страни по света и т.н. Той завърши речта си с думите: „Бог да благослови всички страни по света! Бог да благослови Америка! ” \r\n \r\n Китай \r\n \r\nРечта на китайския външен министър Ван И на 74-ата сесия на Общото събрание на ООН беше сдържана и дипломатична: ръководителят на външното министерство открито не критикува никого, но изброява неприемливи действия на държавите. Според Ван И те включват въвеждането на високи мита и провокиране на търговски спорове, нарушаване на международните стандарти (в частност, прилагане на санкции), както и протекционизъм. Той също осъди едностранното оттегляне на САЩ от руско-американския ДРСМО и също така заяви, че Китай „е започнала вътрешни правни процедури“ за присъединяване към Международния договор за търговия с оръжие. \r\nЗа да разреши някои регионални конфликти, Китай предложи страните да се върнат към СВПД, да продължи преговорите за стабилизиране на ситуацията на Корейския полуостров и да разреши спора за Кашмир в съответствие с Устава на ООН. Отбелязвайки ролята на Китай „като котва на стабилността за световния мир“, външният министър изтъкна, че приносът на Китай към финансирането на ООН и инициативите за миротворчество на организацията е вторият по големина в света, а проектът „Един пояс - един път“ е път към сътрудничество, надявам се и просперитет. \" \r\n \r\n Великобритания \r\n \r\nБританският премиер Борис Джонсън се фокусира върху \"силата, която променя бъдещето на всеки член на събранието\" -технологиите. \r\nНастоявайки за невъзможността „да скрие мислите си от “Гугъл“ и факта, че „няма да има къде да се скрие в бъдеще“, той заключи: технологиите могат да се използват за наблюдение на гражданите денонощно. „Бъдещата Алекса (виртуален помощник на „Амазон“. -„ Комерсантъ“) ще се преструва, че приема поръчки, но тази Алекса ще ви наблюдава“, увери премиерът. \r\nДжонсън даде да се разбере, че за бъдещето на технологиите той е оптимист, но за да не се завещава на потомците на „оруелския свят”, е необходимо да се комбинират усилията за формиране на норми и стандарти, които ще определят развитието на новите технологии. \r\nНе мина без да спомене Брекзит,преразказвайки мита за Прометей, в който орелът кълве черния дроб на героя отново и отново, което продължава вечно, той отбеляза: това прилича на процеса на излизане на Великобритания от ЕС. \r\n \r\n Украйна \r\n \r\nРечта на украинския президент Владимир Зеленски в много отношения се припокри с изказванията на Общото събрание на ООН на предшественика му Петро Порошенко.  Зеленски също обвини Русия за \"анексирането\" на Кримския полуостров и войната в Донбас, а също така призова за световна подкрепа. Той заимства от бившия президент друг метод: да използва артефакти за публично изказване. Този път  Зеленски демонстрира куршума, който е убил украинския солист на Парижката национална опера Василий Слипак. \r\n \r\nПрипомняйки, че Украйна изостави ядрения си потенциал, \"който по онова време беше по-голям от този на Великобритания, Франция и Китай заедно\", президентът премина  към мека критика към ООН. „Механизмите не са перфектни“, подчерта  Зеленски, като посочи, че организацията е създадена предимно за поддържане на мира. От друга страна, призна той, е невъзможно да се промени това, което съществува от хиляди години за 15 минути. Зеленски обаче призова за оптимизъм: „светът се променя“, което означава „човечеството има шанс“. \r\n \r\n Германия \r\n \r\n„Устойчивото развитие е цел, за която трябва не само да говорим, но и към която световната общност трябва да се стреми“, поясни германският външен министър Хайко Маас. „И ние говорим както за изменението на климата, което според него все повече се превръща във \"въпрос на война и мир\", така и за устойчивото сътрудничество на страните при разрешаване на външнополитически конфликти. За разлика от президента на Съединените щати, Хайко Маас призова за действие не само в свой интерес, но и като цяло. \r\nГоворейки за Иран, той посочи необходимостта да се придържаме към СВПД и да продължи диалога на американската страна с Техеран. Същият път трябва да се следва и по отношение на Афганистан - „в името на онези, които през последните 18 години се опитват да постигнат мир там, понякога с цената на живота си“. Хайко Маас отбеляза някои постижения в рамките на Минския процес за разрешаване на конфликта в Донбас, по-специално възстановяването на моста в село Станица Луганская. Това е \"малка стъпка\" в контекста на това, което може да се направи, но \"огромна\" за тези, които използват този мост всеки ден, каза той. Поставен бе и въпросът за сирийското урегулиране. Външният министър на Германия предложи създаването на „Алианс срещу безнаказаността“, който ще помогне да се накажат извършителите на престъпления в тази страна и да се възстанови справедливостта. \r\nОтбелязвайки постиженията на самата Германия, той посочи, че държавата удвои приноса си към Фонда за изграждане на мира на ООН - „основният финансов инструмент на организацията за оказване на първа помощ на държавите с цел поддържане на мира, както и в ситуации, когато вече съществува голяма вероятност за конфликт или подобен конфликт. се случи “. \r\n \r\n Франция \r\n \r\nФренският президент Еманюел Макрон започна изказването си с цитат от руския писател Александър Солженицин, че „ни липсва смелост, за да можем да изградим мир и смелостта да поемем отговорност“. „Изграждането на свят е риск от диалог, компромиси и възстановяване на доверието“, обясни президентът. И такъв риск трябва да бъде поет, за да се постигне споразумение в Сирия, Либия, в региона Сахел, както и да се намали напрежението в отношенията с Иран. Говорейки за последното, Макрон посочи, че е необходимо да се възобновят преговорите за СВПД, но при определени условия: ако има „увереност, че Иран никога няма да придобие ядрени оръжия“, със създадения регионален план за сигурност и след премахването на икономическите санкции. \r\nПрезидентът на Франция спомена и за конфликта в Украйна. „Президентът Владимир Зеленски започна да прави първите стъпки, президентът Владимир Путин успя да отговори на това. През последните седмици беше отбелязан напредък “, подчерта той. \r\nВъв връзка с темата за климата Еманюел Макрон подчерта, че благодарение на срещата на върха на „Една планета“, заедно с ООН и Световната банка, беше възможно „да се съхрани сплотеността“ по този въпрос и неотдавнашното присъединяване на Русия към Парижкото споразумение беше оценено като успех. Макрон обаче смята, че предстои още много: да се създаде „климатичен фонд“ и да се вземе решение относно данъците върху въглеродните емисии до 2020 г. \r\n \r\n Иран \r\n \r\n„Близкият изток гори в пламъците на войната“ - така започна седмият президент Хасан Роухани. Изказвайки се с жестоко осъждане на действията на САЩ, той веднага посочи, че няма да отиде на преговори с хора, които твърдят, че са \"приложили най-тежките санкции в историята срещу достойнството и просперитета\" на Иран и се гордеят с \"мълчаливото убийство на велика нация\". \r\nСпоред Рoухани единственият начин за възобновяване на диалога е всички да се върнат към спазването на СВПД и да отменят санкциите. В същото време той отбеляза, че „иранската нация никога няма да забрави и прости тези престъпления и на тези престъпници“. \r\nПозицията на Иран по въпроса за свободата на корабоплаването в Персийския залив също беше недвусмислена: само международната коалиция, създадена от Иран, може да патрулира в региона, а всякакви други инициативи под командването на чуждестранни сили са пример за намеса в делата на региона. Президентът добави: САЩ не могат да решат проблемите на Афганистан, Ирак и Сирия и следователно не са в състояние да решават по-сложни въпроси. \r\nТой отбеляза също, че сътрудничеството на Иран с Русия и Турция във Астанския формат играе решаваща роля за разрешаването на конфликта в Сирия. \r\n \r\n  Юлиян Марков", "date": "2019.10.01", "title": "„Коммерсантъ“: Как протече сесията на Общото събрания на ООН"}
{"url": "http://www.focus-news.net/news/2019/10/01/2703850/provede-se-izslushvaneto-na-balgarskiya-kandidat-za-evrokomisar-mariya-gabriel-obzor.html", "text": "Проведе се изслушването на Мария Габриел, номинирана за еврокомисар от България в ресор „Иновации и младеж“ паралелно с това на ирландският кандидат Фил Хоган за ресора „Търговия“, пише Politico. \r\n„Научните изследвания и иновациите са в основата на устойчивия растеж. Триъгълникът на образованието, иновациите и научните изследвания е първостепенен, ако Европа иска да бъдеща водеща “, каза Адина-Йоана Валеан, румънският евродепутат от Европейската народна партия, която ръководи Комисията по индустрия. \r\nСабине Верхайен, германски евродепутат от ЕНП, която председателства комисията по култура, започна с коментар за портфолиото на Габриел: „Нека започна с това, че е жалко, че културата, образованието и изследванията липсват в портфолиото“, каза тя. Тя добави, че се надява тези области да имат повече тежест. \r\n„Образованието, научните изследвания и иновациите са необходими за справяне с екологичните, социалните и икономическите преходи“, каза  Габриел, която говори на български и френски език по време на встъпителните си бележки, информира Politico. \r\nТя изброи осем предизвикателства за следващите пет години: \r\n1. Запазване на водещата позиция на Европа в науката. \"Китай бързо наваксва\", каза Габриел. \r\n \r\n2. Развитие на иновативни компании. „Създаването на нов Европейски съвет за иновации е един отговор на това предизвикателство.“ \r\n \r\n3. Преодоляване на пропастта в света на научните изследвания \r\n \r\n4. Включване на повече граждани и региони  \r\n \r\n5. Като „геополитическа комисия“. Габриел спомена търсене на партньорства, например с Африка \r\n \r\n6. Насърчаване на културата и технологичните иновации в изкуствата, подкрепа на творчеството, съхраняване на културното наследство \r\n \r\n7. Гарантиране на финансиране за нейното портфолио в контекста на Многогодишната финансова рамка \r\n \r\n8. Повишаване на ролята на жените \r\n \r\nМария Габриел постави значителен акцент върху четвъртото предизвикателство, изброено във встъпителните си бележки: прекъсване на \"порочния кръг\" в някои (до голяма степен източни и южни) страни (на получаване на по-малко ресурси), което означава, че те не се справят добре в изследванията. \r\nФактът, че по-новите държави от ЕС печелят само около 4-5 процента от финансирането за научни изследвания в ЕС, беше основен проблем, когато стана дума за изглаждане на детайлите от законодателството на „Хоризонт Европа“ и ще го върне отново в широките бюджетни преговори тази есен. \r\nТя също така обеща на Европейския парламент, че той  ще има „упорит и категоричен съюзник“ в бюджетните преговори, в които „Хоризонт Европа“ ще се бори за преразпределението му заедно с други големи финансови пера, включително селскостопански и кохезионни фондове. \r\nПо-късно тя добави: „За \"Еразъм\", за „Хоризонт Европа“, ние трябва да отидем при тези, които вземат решенията, за да можем да получим подкрепата им в решаващия момент“ в бюджетните преговори. \r\nГабриел показа подробни познания за съществуващите усилия за справяне с дефицита за новите страни членки (ЕС13) в резултатите от научноизследователската дейност - програми за \"побратимяване\" на изследователски центрове от изток и запад, механизма за подкрепа на политиката за подпомагане на правителствата при разработването на техните национални системи или идея за финансиране на „субсидии за връщане“ за учените, които желаят да се завърнат в родните си страни. \r\nВъпросът бе повдиган многократно под различни форми и тя подчерта своята ангажираност да се справи с проблема. Но нейният общ подход може да бъде обобщен в последния й отговор, който коментира разликата в заплатите между държавите: „Държавите членки са тези, които трябва да решат тези проблеми - ние можем само да помогнем. \r\nКултурният сектор успя да почувства моето участие през последните няколко години “, каза Габриел, като се позова на подкрепата си за противоречивата директива на ЕС за авторското право. \"Бях много ясна: Културата винаги ще бъде на първо място в дневния ред\", добави тя.. \r\nНа въпрос на евродепутата Джули Уорд за това как ЕК ще се бори срещу фалшивите новини, Габриел каза, че въпросът „й е на сърце.“ Тя подчерта  свободата на изразяване, достъпа до информация, но и отговорността на заинтересованите страни, като ще има за цел да се фокусира върху медийната грамотност. \r\nПредседателят на Комисията по индустрия Адина-Йоана Валеан заяви, че изслушването е било „маратон“ и е протекло много динамично. \r\nПо-време на изслушването Габриел каза, че наред с Маргрете Вестагер, номинирана за изпълнителен вицепрезидент по въпросите на цифровите технологии, и предложената за член на Комисията за „Вътрешен пазар“ Силви Гулард, „сме си поставили цел да разработим нова европейска индустриална стратегия.“ Изследванията и иновациите ще играят ключова роля в това, каза тя. \r\nНа въпрос дали подкрепя актуализацията на законодателството от 2000 г., което предоставя ограничена правна отговорност на компании като „Гугъл“ и „Фейсбук“, Габриел отговори: „Вероятно ще бъда много кратка, но да, така е. Трябва да адаптираме правилата си.“ \r\nТова обаче няма да зависи от Габриел, а ще попадне в компетенциите на Маргрете Вестагер, номинирана за изпълнителен вицепрезидент в областта на цифровите технологии, и предложената за член на Комисията за вътрешния пазар Силви Гулард. \r\nИзслушването на Мария Габриел приключи с аплодисменти от евродепутатите. Комисиите ще се срещнат утре в 9:00 часа (10 часа българско време) за съвместно заседание на координаторите, за да потвърдят оценката си за Мария Габриел. Като се има предвид протеклото изслушване и настоящият пост на Габриел в Комисията, се очаква тя да бъде одобрена. \r\n \r\n  Юлиян Марков", "date": "2019.10.01", "title": "Проведе се изслушването на българския кандидат за еврокомисар Мария Габриел (ОБЗОР)"}
{"url": "http://www.focus-news.net/news/2019/10/01/2703852/sabotna-vecher-na-etnosite-se-provede-vav-velingrad.html", "text": "Пазарджик. Съботна вечер на етносите се проведе във Велинград, съобщиха от общинската администрация в курорта. В концертната програма участваха гласовитите деца на ДЮВИШ „Звънче” и ВГ “ Караоке“, прекесните танцьори на КСТ „Импулс”, Марио Ангелов,  музикална формация „Млади таланти” към ОУ „Георги Бенковски”, танцова формация  „Росна китка” при СУ „Методи Драгинов” и чаровните мажоретки към ОУ „Неофит Рилски“. По време на концерта всеки желаещ имаше възможност да си изплете  безплатно шал, като едновременно плете и тренира на атрактивно колело. Идеята е част от проектът „Бъди активен“ на сдружение “ Юнити“, който стартира през месец юли и продължава с различни инициативи.", "date": "2019.10.01", "title": "Съботна вечер на етносите се проведе във Велинград"}
{"url": "http://www.focus-news.net/news/2019/10/01/2703854/balgariya-shte-podkrepi-severna-makedoniya-po-patya-y-kam-es-no-samo-s-tsenata-na-izpalneni-usloviya-obzor.html", "text": "България ще подкрепи Северна Македония по пътя й към ЕС, но само с цената на изпълнени условия. Това стана ясно от изявления след свиканата от президента Румен Радев консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде репортер на  Агенция „Фокус“ . В президентството пристигна изненадващо, тъй като не беше сред предварително поканените, и вицепремиерът и министър на отбраната Красимир Каракачанов. Припомняме, че вчера ВМРО отправи заплахи да напусне управлението, ако България подкрепи началото на преговори за членството на Република Северна Македония в ЕС, тъй като по думите на лидера на партията Каракачанов съседната ни държава не е направила достатъчно стъпки по изпълнението на Договора за добросъседство и сътрудничество. На срещата присъстваха и премиерът Бойко Борисов, вицепремиерът Екатерина Захариева, секретарят на парламентарната група на „Обединени патриоти” Юлиан Ангелов, който е и представител на ВМРО, зам.-председателите на Народното събрание Емил Христов и Кристиан Вигенин, председателят на парламентарната Комисия по външна политика Джема Грозданова, Полина Христова – зам.-председател на парламентарната група на „Воля”. Участниците в днешната среща постигнаха принципно съгласие, че са необходими незабавни действия за изработване на национална позиция с ясни изисквания и критерии, които да защитят българския национален интерес. Те следва да залегнат в преговорната рамка и страната ни задължително да постави условия за приемане на Северна Македония в ЕС. Българското правителство се е ангажирало да формулира ясни крайни цели, които да бъдат постигнати преди приключване на преговорния процес за членство на Северна Македония в ЕС. А също така и конкретни междинни цели, които да бъдат решавани на всеки последователен етап от преговорния процес и то с ясни измерители. По думите на президента Румен Радев такава позиция следва да бъде представена и с нея да бъде запознат българският парламент.  Той посочи още и, че особено внимание трябва да се обърне на учебните планове и програми, на текстовете в учебници, надписите в музеи и паметни плочи, както и позициите на обществените медии. Също така и, че е важно да се очертаят червени линии, които трябва да гарантират, че европейската интеграция на Македония няма да е за сметка на българската история, език и идентичност като разменна монета. От изявлението на президента стана ясно, че е необходимост за България  ясно да се постави предварително открити условия при неизпълнението, на които, да може да не се дава ход на следващите етапи от преговорния процес, а това трябва да е заложено ясно в самото начало на даване на старта на преговорния процес. Президентът посочи липсата на конкретни условия, измерители и срокове в Договора за приятелство, добросъседство и сътрудничество между Република България и Република Северна Македония като причина за драстичното изоставане на неговото изпълнение от процеса на европейска интеграция на Македония. Той заяви, че приемането на Република Северна Македония в НАТО и ЕС е важна стъпка за гарантиране на мира, стабилността, устойчивото развитие и просперитета на Югоизточна Европа и допълни, че България винаги е подкрепяла принципно и последователно европейската и евроатлантическа перспектива на Македония. Премиерът Бойко Борисов се присъедини към позицията на президента, като заяви, че членството на Северна Македония в ЕС е важно, но не може това да се случва за наша сметка, прекроявайки историята. Той призова убийствената война от страна на Скопие да не продължава, защото ние нямаме по-близък народ и хора. От думите на премиера стана ясно още, че България иска Албания да върви заедно със Северна Македония в преговорите за членство в ЕС. Вицепремиерът, лидер на ВМРО и министър на отбраната Красимир Каракачанов от своя страна заяви, че България не може безусловно да подкрепя Северна Македония по пътя й към ЕС, защото по думите му тези хора се подиграват с нас. Той допълни, че трябва да заложим ясни условия в самия процес и още за насрочването на междуправителствената конференция да има ясни и категорични резултати. Каракачанов изрази надежда, че това, което ще направим, ще бъде много ясен сигнал към управляващите в Скопие и заяви, че времето на „тупането на топката“ е приключило.  \r\n   \r\n “Фокус“ припомня: На 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония Румен Радев заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност. Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат. От ВМРО заплашиха включително да напуснат управлението, ако  България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.  \r\nТеодора ПАВЛОВА", "date": "2019.10.01", "title": "България ще подкрепи Северна Македония по пътя й към ЕС, но само с цената на изпълнени условия (ОБЗОР)"}
{"url": "http://www.focus-news.net/news/2019/10/01/2704176/kommersanta-formulata-na-shtaynmayer-napravi-vazmozhna-sreshtata-na-varha-v-normadski-format.html", "text": "Германия, Русия, Украйна и Франция могат да започнат да се подготвят за срещата на върха в Нормандски формат. Шансът тя да се проведе преди края на годината се появи, след като Тристранната контактна група (ТКГ) за разрешаване на ситуацията в Източна Украйна разреши спорните въпросите, които възпрепятстваха провеждането на срещата на четирите страни. На заседание в беларуската столица Минск беше договорен и подписан документ за дешифриране на „формулата на Щайнмайер“ и бе взето решение за разполагане на сили и средства на конфликтните страни в две населени места, съобщава руският вестник  „Коммерсантъ“ . \r\nНа срещата в Минск се случи събитие, което се очакваше още на 18 септември. Тогавa дневният ред беше одобряването на единна трактовка на „формулата на Щайнмайер“. Тя беше предложен от президента на Германия Франк-Валтер Щайнмайер в качеството му на министър на външните работи и предлага влизането в сила на Закона за специалния статут на някои региони на Донецка и Луганска области след провеждане на избори, които трябва да бъдат признати от ОССЕ като честни и свободни.  \r\nУчастниците в ТКГ трябваше да се договорят за конкретна дата и механизъм за разделяне на сили и средства на конфликтните страни в близост до Золотой-Петровск. Москва настоя срещата на Нормандския формат, за домакин на която бе предложен Париж, да бъде проведена, само ако тези въпроси бъдат уредени.  \r\nНа 18 септември представителят на Украйна в контактната група, Леонид Кучма (бивш президент на страната), отказа да подпише документа, който преди това беше съгласуван от съветниците на лидерите на Германия, Русия, Украйна и Франция - Ян Хекер, Владислав Сурков, Андрий Йермак и Еманюел Бон. \r\nСъдържанието на този документ беше публикувано от „Коммерсантъ“ на 19 септември. Според него Законът за специалния статус на някои региони на Донецката и Луганската област „влиза в сила в 20:00 местно време в деня на гласуване на предсрочните избори в определени региони на Донецката и Луганската област, които се насрочват и провеждат в съответствие с Конституцията на Украйна и специалният закон на Украйна, уреждащ извънредните местни избори в областите\". Формулировката гласи, че Законът за специален статут ще бъде валиден временно до деня на публикуването на окончателния доклад за изборите от Бюрото за демократични институции и права на човека на ОССЕ (БДИПЧ). Когато и ако ОССЕ признае, че изборите отговарят на всички стандарти, законът ще влезе в сила за постоянно. Дали съдържанието е останало непроменено, все още не е ясно - подписаният документ засега не е публикуван. \r\nМосква и непризнатите Донецка и Луганска народна република (ДНР и ЛНР) свързват въпроса с одобряването на общата формулировка на „формулата на Щайнмайер“. Тъй като тя не беше одобрена, въпросът за разделянето на силите тогава също остана на заден план.  \r\nСега ТКГ изпълни всички условия. Това, твърди източник на „Коммерсантъ“ в руското външно министерство, създава условията за започване на подготовката за срещата на върха. Събеседникът на агенцията подчерта, че четиримата лидери може да се срещнат още тази година. Ако прогнозата се сбъдне, държавният глава на Руската федерация Владимир Путин за първи път лично ще разговаря с новия украински лидер Владимир Зеленски. \r\nФренският президент Еманюел Макрон обяви срещата на върха много преди края на заседанието на ТКГ. „В следващите седмици ще имаме среща на върха на държавните и правителствените ръководители на страните от Нормандския формат. И наистина бих искал да навлезем в нов етап“, цитира изданието думите на държавния глава на Франция. Макрон припомни, че през лятото е имало размяна на затворници между Русия и Украйна, „и сега трябва да продължим напред в прилагането на разпоредбите на онова, което сега се нарича „компромис на Щайнмайер\". \r\nПредставителят на ЛНР Владислав Дейнего нарече това първата стъпка към разрешаване на конфликта. Според него сега предстои работа по политическия път. \r\n \r\n Тереза Герова", "date": "2019.10.01", "title": "„Коммерсантъ“: „Формулата на Щайнмайер“ направи възможна срещата на върха в Нормадски формат"}
{"url": "http://www.focus-news.net/news/2019/10/01/2703853/1370-detsa-ot-veliko-tarnovo-se-vklyuchiha-v-kampaniyata-stara-hartiya-za-nova-kniga.html", "text": "Велико Търново. При голям успех премина първото гостуване на кампанията „Стара хартия за нова“ книга в старата столица. Това отчитат пред Радио „Фокус“ – Велико Търново организаторите на инициативата, която протече с подкрепата на Общината и РНБ „П. Р. Славейков“.  Включиха се общо 1370 деца от Велико Търново, които предадоха общо 7,5 тона хартия. В замяна на това, какъвто беше и регламента за участие, те получиха над 2000 нови книжки. Така децата, младежите, техните родители и близки спасиха от изсичане общо 98 дръвчета.  Акцията бе придружена с много забавления, музика, танци, тематични игри с награди. Десетки се изявиха на сцената в парк „Марно поле“ и показаха своите таланти. Децата влязоха в ролята на спасители на планетата, които заедно с обичаните приказни герои Хартояд, Пластоядка и Стъклояд се научиха как да разделят отпадъците и да ги разпределят по вид в цветните контейнери. \r\nОсвен във Велико Търново инициативата „Стара хартия за нова книга“ се проведе и в градовете Бургас, Хасково, София и Русе. \r\nЛуиза ТРАНЧЕВА", "date": "2019.10.01", "title": "1370 деца от Велико Търново се включиха в кампанията „Стара хартия за нова книга“"}
{"url": "http://www.focus-news.net/news/2019/10/01/2703859/pregled-na-osnovnite-temi-v-ruskiya-pechat-agentsiya-fokus.html", "text": "Изборите в Австрия, обобщение на седмицата на високо равнище на 74-ата сесия на Общото събрание на ООН и предложението Саудитска Арабия да закупи руската зенитна система \"Панцир\". \r\n*** \r\n \r\n По-малко от шест месеца след оставката на най-младия в историята австрийски канцлер Себастиан Курц, той успя да доведе партията си до победа на изборите, пише руският вестник  “Взгляд“  в материал, представен без редакторска намеса. \r\nЗа да си върне поста изгубен заради „руския скандал“, Курц е готов да влезе в коалиция с леви либерали, а позициите на проруските евроскептици бяха сериозно подкопани, пише изданието. \r\nИзвестни са резултатите от предсрочните избори за долната камара на австрийския парламент. Консервативната Австрийска народна партия (АНП) спечели над 38% от гласовете. Това ще позволи на нейния лидер, 33-годишният Себастиан Курц, да получи мандат за съставяне на правителство. \r\nНа второ място, със забележима разлика са социалдемократите. Тази партия, която беше на власт от 1970 до 2017 г., сега спечели малко повече от 21%. Третото място със 17% от гласовете заеха десните евроскептици от Партията на свободата на Австрия. На четвърто място са \"Зелените\" с 12%. Противниците на мигрантите и брюкселските бюрократи от Партията на свободата се представиха значително по-зле от изборите през 2017 г. - почти 10% по-малко и съответно загубени над 20 депутатски места.  На „Зелените“ им провървя доста повече - последният път изобщо не влязоха в парламента. Но, разбира се, основната новина е убедителната победа на партията на Курц.  \r\nПрез май най-младият канцлер в историята на Австрия подаде оставка след публикуването на сензационното видео с „руската племенница на олигарха Алена Макарова“. Грандиозният скандал, след който управляващата коалиция се разпадна и бяха свикани предсрочни избори, дори нямаше косвено отношение към Курц. Основният човек, замесен в „руската афера“, беше вицеканцлерът Хайнц-Кристиан Щрахе, представител на Партията на свободата, която тогава беше коалиция с АНП. Именно с него разговаря една млада дама, която уж обеща руска финансова помощ срещу сключване на държавни договори с правителството във Виена. \r\nКризата, която избухна поради изтеклият в германските медии скандал, накара Щрахе да подаде оставка, Курц развали коалиционното споразумение и последва разпад на правителството.  \r\nТекущите предсрочни избори показаха, че въпреки скандала доверието в АНП не само остана, но и се засили - АНП спечели почти 6% повече, отколкото на изборите през 2017 г. „Руският скандал“ нокаутира основния съперник на партията Курц в дясното поле - „Партия на свободата“. \"Именно благодарение на „политическото убийство“ на Щрахе виждаме точно такъв резултат\", заяви за изданието Александър Камкин, водещ изследовател в Центъра за немски изследвания към Института за Европа на Руската академия на науките. \r\n„В европейската реалности всички удари по репутацията са много чувствителни, включително и в политическата класа, така че Курц получи сравнително лесна победа“, казва експертът. Курц вече изрази желанието си да работи усилено за доброто на Австрия и подчерта, че е наясно със ситуацията в света („пред нас има много изпитания“). Освен това, използвайки възможността, той разкритикува съседите: според австрийския политик в Германия има „дяволски лоша“ икономическа ситуация. \r\nКурц наистина получи шанс да сформира нов кабинет, но не може да се говори за безусловната победа на АНП, казват експертите. „Проблемите пред Курц и АНП са доста сериозни. Той получи 38%, но това не е 50%. Но за да сте начело на правителството, трябва да имате абсолютно мнозинство в парламента или да създадете коалиция “, заяви политологът Владимир Швейцер пред вестник „Взгяд“. Експертът припомни: \"Когато правителството на Курц подаде оставка преди четири месеца заради\" руската афера \", той заяви, че неговата партия няма да прави коалицията със социалдемократите или с Партията на свободата.\" \r\nВъзниква разумен въпрос - кой ще стане партньор на консервативната АНП. Германският политолог Александър Рар вярва, че десните консерватори ще трябва да осъществят контакт с леви либерали - австрийските Зелени. „В Европа вярват, че евентуална коалиция от АНП и Зелените е тенденция. И тази тенденция може да бъде добър пример за Германия, когато консервативните и либералните партии се споразумеят помежду си. Европа се радва, за европейците това е добър резултат “, заяви Рар пред изданието. \r\nЕкспертът-германист Александър Камкин вярва, че Курц ще заложи на традиционните противници на АНП - австрийските социалдемократи. „Тъй като Партията на свободата според Курц е неприемлив вариант, всички усилия ще бъдат насочени към създаване на лявоцентристка коалиция на АНП и социалдемократите“, отбеляза експертът. В същото време Камкин подчертава, че ще бъде по-трудно да се преговаря обективно със социалдемократите, тъй като след пролетния скандал \"виновниците бяха намерени, но утайката остана\".  \r\nКойто стане коалиционен партньор на АНП - „Зелените“ или „розовите“ социалдемократи, основният резултат от австрийските избори за Европа като цяло е загубата на десни популисти от Партията на свободата, които се смятат за условно проруски. Както отбелязва Александър Рар, „преди година или две изглеждаше, че Австрия ще бъде страната, в която европопулистите поемат властта и започват да променят Европа отвътре, присъединявайки се към популистите и консерваторите от Източна Европа - Полша и Унгария“. „Сега това няма да се случи“, казва немски политолог. \r\nВ същото време победата на Курц и неговата партия е добър сигнал за руско-австрийските отношения. Рар прогнозира: „Що се отнася до отношенията с Русия, зелените, разбира се, ще окажат натиск по темата за правата на човека и демократичните ценности, която е обща за всички европейски либерални партии, но Курц отдавна заяви, че трябва да се премахнат санкциите срещу Русия. Той е подкрепен не само от избирателите, но и от австрийския бизнес. \r\nСледователно позицията на Виена спрямо Москва ще бъде същата като преди “, обобщи Рар. \r\n*** \r\n \r\n Седмицата на високо равнище на 74-ата сесия на Общото събрание на ООН в понеделник приключва. В продължение на седем дни представители на всички световни сили разговаряха в централата на ООН в Ню Йорк,пише руският вестник  “Коммерсантъ“ . \r\n \r\n Русия \r\n \r\nПо-голямата част от речта на руския външен министър Сергей Лавров беше насочена към критиката на западните партньори. Според него на тях им е трудно да се примирят с факта, че тяхното \"господство в световните дела отминава\". Всички техни външнополитически решения, отбеляза той, са оправдани от \"тясната западна интерпретация на либерализма\", която замества международното право и правилата на Световната търговска организация (СТО). \r\n \r\nПредставяйки конкретни примери, Сергей Лавров отбеляза оттеглянето на САЩ от Съвместния всеобхватен план за действие за Иранската ядрена програма (СВПД), „едностранните решения“ относно Ерусалим и Голанските възвишения, бомбардировките над Либия в нарушение на резолюциите на Съвета за сигурност на ООН и опитът да върне в Латинска Америка „правилата“ на „Доктрината Монро“ (за Западното полукълбо като зона на американските интереси). Освен това, Лавров изрази загриженост относно съдбата на Договора за намаляване на стратегическите нападателни оръжия (СТАРТ-3), който след оттеглянето на САЩ от Договора за премахване на ракетите със среден и по-малък обсег (ДРСМО) също е застрашен. \r\nВъншният министър завърши с по-положителна нотка: той говори за създаването на Сирийския конституционен комитет и провеждането на първата среща на върха Русия-Африка в Сочи в края на октомври. И след като цитира академик Андрей Сахаров, той призова за „отдалечаване от ръба на пропастта“, за да „преодолее разединението“. \r\n \r\n САЩ \r\n \r\nПрезидентът на САЩ Доналд Тръмп беше сред първите, които се изказаха през седмицата на високо ниво на Общото събрание на ООН. „Мъдрите лидери винаги поставят на първо място доброто на своя народ и своята страна“, каза той в първите минути на речта си. Въпросите, които след това бяха повдигнати в речта му, бяха изцяло в съответствие с тази формула.  Тръмп за пореден път призова американските партньори да споделят „справедлив дял от огромния отбранителен товар”, по-специално, като се позовава на недостатъчното финансиране според него от държавите-членки на НАТО от бюджета за отбрана. След това той осъди политиката на Китай, Иран, Афганистан и Северна Корея. \r\nДоналд Тръмп критикува най-остро президента на Венецуела Никола Мадуро, който отказа да участва в Общото събрание и през този ден беше на посещение в Москва. \r\n\"Диктаторът Мадуро е кубинска марионетка, защитена от кубински телохранители и се крие от хората си\", каза той, \"докато Куба ограбва петролното богатство на Венецуела.\" В заключение президентът на САЩ засегна редица теми - противопоставянето на нелегалната миграция, ограничаването на абортите, декриминализацията на еднополовите отношения във всички страни по света и т.н. Той завърши речта си с думите: „Бог да благослови всички страни по света! Бог да благослови Америка! ” \r\n \r\n Китай \r\n \r\nРечта на китайския външен министър Ван И на 74-ата сесия на Общото събрание на ООН беше сдържана и дипломатична: ръководителят на външното министерство открито не критикува никого, но изброява неприемливи действия на държавите. Според Ван И те включват въвеждането на високи мита и провокиране на търговски спорове, нарушаване на международните стандарти (в частност, прилагане на санкции), както и протекционизъм. Той също осъди едностранното оттегляне на САЩ от руско-американския ДРСМО и също така заяви, че Китай „е започнала вътрешни правни процедури“ за присъединяване към Международния договор за търговия с оръжие. \r\nЗа да разреши някои регионални конфликти, Китай предложи страните да се върнат към СВПД, да продължи преговорите за стабилизиране на ситуацията на Корейския полуостров и да разреши спора за Кашмир в съответствие с Устава на ООН. Отбелязвайки ролята на Китай „като котва на стабилността за световния мир“, външният министър изтъкна, че приносът на Китай към финансирането на ООН и инициативите за миротворчество на организацията е вторият по големина в света, а проектът „Един пояс - един път“ е път към сътрудничество, надявам се и просперитет. \" \r\n \r\n Великобритания \r\n \r\nБританският премиер Борис Джонсън се фокусира върху \"силата, която променя бъдещето на всеки член на събранието\" -технологиите. \r\nНастоявайки за невъзможността „да скрие мислите си от “Гугъл“ и факта, че „няма да има къде да се скрие в бъдеще“, той заключи: технологиите могат да се използват за наблюдение на гражданите денонощно. „Бъдещата Алекса (виртуален помощник на „Амазон“. -„ Комерсантъ“) ще се преструва, че приема поръчки, но тази Алекса ще ви наблюдава“, увери премиерът. \r\nДжонсън даде да се разбере, че за бъдещето на технологиите той е оптимист, но за да не се завещава на потомците на „оруелския свят”, е необходимо да се комбинират усилията за формиране на норми и стандарти, които ще определят развитието на новите технологии. \r\nНе мина без да спомене Брекзит,преразказвайки мита за Прометей, в който орелът кълве черния дроб на героя отново и отново, което продължава вечно, той отбеляза: това прилича на процеса на излизане на Великобритания от ЕС. \r\n \r\n Украйна \r\n \r\nРечта на украинския президент Владимир Зеленски в много отношения се припокри с изказванията на Общото събрание на ООН на предшественика му Петро Порошенко.  Зеленски също обвини Русия за \"анексирането\" на Кримския полуостров и войната в Донбас, а също така призова за световна подкрепа. Той заимства от бившия президент друг метод: да използва артефакти за публично изказване. Този път  Зеленски демонстрира куршума, който е убил украинския солист на Парижката национална опера Василий Слипак. \r\n \r\nПрипомняйки, че Украйна изостави ядрения си потенциал, \"който по онова време беше по-голям от този на Великобритания, Франция и Китай заедно\", президентът премина  към мека критика към ООН. „Механизмите не са перфектни“, подчерта  Зеленски, като посочи, че организацията е създадена предимно за поддържане на мира. От друга страна, призна той, е невъзможно да се промени това, което съществува от хиляди години за 15 минути. Зеленски обаче призова за оптимизъм: „светът се променя“, което означава „човечеството има шанс“. \r\n \r\n Германия \r\n \r\n„Устойчивото развитие е цел, за която трябва не само да говорим, но и към която световната общност трябва да се стреми“, поясни германският външен министър Хайко Маас. „И ние говорим както за изменението на климата, което според него все повече се превръща във \"въпрос на война и мир\", така и за устойчивото сътрудничество на страните при разрешаване на външнополитически конфликти. За разлика от президента на Съединените щати, Хайко Маас призова за действие не само в свой интерес, но и като цяло. \r\nГоворейки за Иран, той посочи необходимостта да се придържаме към СВПД и да продължи диалога на американската страна с Техеран. Същият път трябва да се следва и по отношение на Афганистан - „в името на онези, които през последните 18 години се опитват да постигнат мир там, понякога с цената на живота си“. Хайко Маас отбеляза някои постижения в рамките на Минския процес за разрешаване на конфликта в Донбас, по-специално възстановяването на моста в село Станица Луганская. Това е \"малка стъпка\" в контекста на това, което може да се направи, но \"огромна\" за тези, които използват този мост всеки ден, каза той. Поставен бе и въпросът за сирийското урегулиране. Външният министър на Германия предложи създаването на „Алианс срещу безнаказаността“, който ще помогне да се накажат извършителите на престъпления в тази страна и да се възстанови справедливостта. \r\nОтбелязвайки постиженията на самата Германия, той посочи, че държавата удвои приноса си към Фонда за изграждане на мира на ООН - „основният финансов инструмент на организацията за оказване на първа помощ на държавите с цел поддържане на мира, както и в ситуации, когато вече съществува голяма вероятност за конфликт или подобен конфликт. се случи “. \r\n \r\n Франция \r\n \r\nФренският президент Еманюел Макрон започна изказването си с цитат от руския писател Александър Солженицин, че „ни липсва смелост, за да можем да изградим мир и смелостта да поемем отговорност“. „Изграждането на свят е риск от диалог, компромиси и възстановяване на доверието“, обясни президентът. И такъв риск трябва да бъде поет, за да се постигне споразумение в Сирия, Либия, в региона Сахел, както и да се намали напрежението в отношенията с Иран. Говорейки за последното, Макрон посочи, че е необходимо да се възобновят преговорите за СВПД, но при определени условия: ако има „увереност, че Иран никога няма да придобие ядрени оръжия“, със създадения регионален план за сигурност и след премахването на икономическите санкции. \r\nПрезидентът на Франция спомена и за конфликта в Украйна. „Президентът Владимир Зеленски започна да прави първите стъпки, президентът Владимир Путин успя да отговори на това. През последните седмици беше отбелязан напредък “, подчерта той. \r\nВъв връзка с темата за климата Еманюел Макрон подчерта, че благодарение на срещата на върха на „Една планета“, заедно с ООН и Световната банка, беше възможно „да се съхрани сплотеността“ по този въпрос и неотдавнашното присъединяване на Русия към Парижкото споразумение беше оценено като успех. Макрон обаче смята, че предстои още много: да се създаде „климатичен фонд“ и да се вземе решение относно данъците върху въглеродните емисии до 2020 г. \r\n \r\n Иран \r\n \r\n„Близкият изток гори в пламъците на войната“ - така започна седмият президент Хасан Роухани. Изказвайки се с жестоко осъждане на действията на САЩ, той веднага посочи, че няма да отиде на преговори с хора, които твърдят, че са \"приложили най-тежките санкции в историята срещу достойнството и просперитета\" на Иран и се гордеят с \"мълчаливото убийство на велика нация\". \r\nСпоред Рoухани единственият начин за възобновяване на диалога е всички да се върнат към спазването на СВПД и да отменят санкциите. В същото време той отбеляза, че „иранската нация никога няма да забрави и прости тези престъпления и на тези престъпници“. \r\nПозицията на Иран по въпроса за свободата на корабоплаването в Персийския залив също беше недвусмислена: само международната коалиция, създадена от Иран, може да патрулира в региона, а всякакви други инициативи под командването на чуждестранни сили са пример за намеса в делата на региона. Президентът добави: САЩ не могат да решат проблемите на Афганистан, Ирак и Сирия и следователно не са в състояние да решават по-сложни въпроси. \r\nТой отбеляза също, че сътрудничеството на Иран с Русия и Турция във Астанския формат играе решаваща роля за разрешаването на конфликта в Сирия. \r\n \r\n \r\n Бившия директор на държавната организация за противоракетна отбрана на Израел Узи Рубин заяви на Саудиска Арабия от страниците на Defence News: „Нямате нужда от нищо необичайно“, пише Рубин, „руската система SA-22„ Pancir-C1 “, която разполага с 30-милиметрови оръдия, ракети и инфрачервени търсачи, е напълно подходяща“ за защита от нападенията с нисколетящи обекти, пише руският вестник  “Независимая газета“ . \r\nСпоред бившия директор на държавната организация за противоракетна отбрана на Израел Узи Рубин, написал материал, който той сподели на страниците на Defense News, комплексите „Пейтриът“ са ефективни само срещу цели над хоризонта. Радарите игнорират ниско летящи обекти. Второ, голямата територия на Саудитска Арабия допринася за успешното нападение с ракети и дронове, което значително усложнява защитата на нейното въздушно пространство \r\nБригаден генерал Яхя Сари, който представлява хуситските въстанически милиции от движението „Ансар Аллах“, заяви, че те са успели да спечелят най-голямата победа над саудитската коалиция в граничната провинция Найран в последно време. Междувременно саудитите, според контролирания от хуситите информационен портал Al-Masira Media Network, не са се отказали от бомбардировките над определени райони на страната, включително гъсто населени градове. \r\nСпоред хуситите по време на мащабна офанзивна операция, наречена \"Победа от Аллах\", продължила няколко месеца, три саудитски бригади са напълно унищожени, пленени са стотици превозни средства и бронирани машини, заловени са няколко хиляди войници и офицери на врага, включително опълченци,  лоялни към президента в изгнание Абд Рабо Хади. Стотици други са ранени или убити. \r\nТрудно е да се каже дали загубите на саудитската коалиция наистина са толкова впечатляващи. Обикновено страните са склонни да преувеличават своите военни успехи и да омаловажават собствените си неуспехи. Според водещия Виктор Надеин-Раевски, най-вероятно хуситите са завишили значително оценката на своите резултати. \r\nВ същото време войските на саудитската коалиция продължават да нанасят ракетно-артилерийски и въздушни удари по позиции на бунтовниците и редица селища под техен контрол, по-специално в Сана и на север от пристанищния град Ходейда. Това съобщи телевизионният канал Al masira, опровергавайки информационната агенция Bloomberg преди време, че Рияд уж е започнал нападение срещу хуситите, които обещаха да спрат обстрела на Саудитска Арабия с дронове и ракети, ако Саудитска Арабия е готова на подобни стъпки. \r\nХуситите наистина обявиха преди около седмица, че са готови да се откажат от обстрела на Кралството, след като поеха отговорност за нападението върху най-големите саудитски рафинерии за нефт в Абкайк и Хуреис. Рияд пренебрегна тези предложения и почти веднага започна поредица от ответни атаки. На теория беше трудно да се очаква друга реакция от престолонаследника Мохамед бин Салман. \r\n***", "date": "2019.10.01", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/01/2703858/pregled-na-osnovnite-temi-v-britanskiya-pechat-agentsiya-fokus.html", "text": "Отказът на опозиционните партии да предизвикат бърз вот на недоверие, както и убеждението, че Борис Джонсън има план да заобиколи закона, задължаващ го да потърси отлагане на Брекзит, ако не е постигнато споразумение с ЕС.  \r\n*** \r\n \r\n Опозиционните партии се споразумяха да започнат обсъждане кой може да ръководи потенциално правителство на националното единство, за да предотврати Брекзит без сделка, заяви Джо Суинсън, кандидат, оспорван от лейбъристите, които настояваха, че само Джереми Корбин може да оглави такова правителство, пише британският вестник  The Guardian . \r\nВ изказване пред репортери пред сградата на парламента след междупартийни разговори лидерът на либералдемократите също заяви, че тази седмица няма да има вот на недоверие срещу правителството. \r\nСуинсън повтори настояването си, че евентуално временно правителство не може да бъде ръководено от Корбин, казвайки, че лидерът на лейбъристите „просто няма необходимия брой“ депутати, за да стане временен премиер. \r\nНо в знак на продължаващо несъгласие между страните, докато Суинсън повдигна идеята за възможността авторитетни политици като Кен Кларк, Хариет Харман или Маргарет Бекет, да застанат на чело на временно правителство, лейбъристите бързо отхвърлиха подобна идея. \r\nТехните представители заявиха, че като лидер на основната опозиционна партия Корбин е единственият ясен кандидат. Те също отхвърлят идеята за правителство на националното единство, като призовават за „строго ограничена във времето администрация“, която ще бъде сформирана от лейбъристите и подкрепена от други опозиционни партии. \r\nТо ще работи в кратък период от време , като единствената му работа е да осигури отлагане на Брекзит и след това ще се отиде към избори. \r\nПреговорите събраха Корбин и Суинсън, както и представители от Шотландската национална партия, „Плийд Къмру“, Зелените и Независимата група за промяна. \r\nОчаква се парламентарните лидери на различните партии да се срещнат във вторник, за да обсъдят поредица от варианти за спиране Брекзит без сделка. Суинсън каза, че това ще включва „възможността за застраховка чрез правителство на националното единство и включително кой може да бъде в състояние да ръководи такова правителство“. \r\nТова би било приложено като последна мярка, която трябва да бъде въведена само ако Борис Джонсън се опита да заобиколи закона, който го задължава да търси отлагане на Брекзит, ако не успее да постигне сделка с ЕС. \r\n*** \r\n \r\n Кралицата ще уволни Борис Джонсън, ако той откаже да се съобрази със закона, който изисква той да поиска удължаване на преговорите за Брекзит, заяви водещият привърженик на оставането в ЕС Доминик Грийв, цитиран от  The Independent . \r\nМеждувременно опозиционните партии се споразумяха да обсъдят планове за правителство на национално единство, което да отстрани Борис Джонсън, ако той откаже да забави Брекзит, според лидера на либералдемократите Джо Суинсън. \r\nСлед изявленията  на финасовия министър Сажид Джавид, че правителството има план да заобиколи закона за отлагане на Брекзит, като нарече законодателството „глупаво“. Доминик Гриви заяви, че премиерът ще бъде „уволнен“ от кралицата, ако не поиска забавяне. \r\nИ друг министър призна, че „не знае“ как Борис Джонсън ще извърши Брекзит до 31 октомври, но намекна, че премиерът има план за заобикаляне на закона, блокиращ Брекзит без сделка. \r\nЕстър Маквай, министърът на жилищната политика, заяви, че не  е запозната с плана на премиера за заобикаляне на закона, който има за цел да спре Великобритания да напусне ЕС без сделка на 31 октомври, но намекна, че премиерът министър има нещо в „задния си джоб, когато трябва ще го извади“. \r\nТака тя стана вторият министър за деня, който предполага, че премиерът има тайна стратегия за заобикаляне на закона, след като Саджид Джавид, финансовият министър заяви, че вярва, че знае какъв е планът. \r\n*** \r\n \r\n Опозиционните партии отхвърлиха предложението  на Шотландската национална партия(ШНП) за бърз вот на недоверие към Борис Джонсън и правителството на Обединеното кралство, тъй като не бе постигнато съгласие за това, кой трябва да ръководи временното правителство на националното единство, пише шотландският вестник  The Herald . \r\nСлед междупартийни разговори в Уестминстър Джеръми Корбин настоява, че като лидер на опозицията трябва да поеме длъжността, ако премиерът загуби вота на недоверие. \r\nДжо Суинсън, лидерът на либералдемократите, категорично отхвърли възможността нейните депутати да подкрепят  Корбин като премиер \r\nПарламентарните лидери на партиите ще се срещнат, за да обсъдят кандидатите, които да заемат премиерския пост, ако Джонсън бъде отстранен. \r\n\"Той просто няма необходимата подкрепа\", заяви Суинсън, имайки предвид 21-те депутати, изгонени от Консервативната партия, и петимата от Независимата група за промяна. \r\n„Бях пределно ясна и отново ще бъда такава: Джеръми Корбин няма да влезе в №10 въз основа на гласовете на либералдемократите“. \r\nЛидерът на лейбъристите очерта своите планове през август за вот на недоверие, последван от временно правителство под негово ръководство, за да осигури удължаване на член 50 и след това общи избори. \r\nИ той продължава да бъде твърдо решен, че трябва да бъде премиер, а не други споменавани кандидати, като депутата  ветеран Кен Кларк или  Маргарет Бекет, бивш лидер на лейбъристите. \r\n\"Позицията ми е много проста\", обясни Корбин, \"когато правителството се срине, тогава лидерът на опозицията бива поканен да създаде ново.\" \r\nПартийните лидери от опозицията, се съгласиха да не предизвикват вот на недоверие тази седмица. \r\nДжо Суинсън заяви, че всеки подобен ход, докато премиерът е на конференцията на Торите в Манчестър, ще \"играе в ръцете на Борис Джонсън\". \r\nДжереми Корбин заяви, че се разглеждат възможни действия, които да принудят  Джонсън да се съобрази със закона, който задължава премиера да поиска от Брюксел забавяне, ако до 19 октомври депутатите не подкрепят сделка за Брекзит. \r\n\"Няма признаци, че министър-председателят досега дори е подал заявление от какъвто и да било вид или наистина някакви предложения към ЕС досега\", заяви лидерът на лейбъристите.", "date": "2019.10.01", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/01/2703856/ministarat-na-otbranata-na-sarbiya-albantsite-gi-e-strah-ot-srabska-lista-i-vuchich.html", "text": "Министърът на отбраната на Сърбия Александър Вулин призова косовските сърби да гласуват за „Сръбска листа“ на изборите в Косово на 6 октомври. Той посочи, че гласът за тази партия означава глас за връзките с Белград и правителството на Сърбия, пише електронното издание на прищинския ежедневник  Gazeta Express . \r\nВулин заяви пред белградския телевизионен канал „ТВ Пинк“, че властите в Прищина се страхуват от „Сръбска листа“, защото знаят, че тази политическа формация ще иска да поддържа добри отношения с Белград. \r\n„Албанците се страхуват от „Сръбска листа“ и честно казано, се страхуват от сръбския президент Александър Вучич. „Сръбска листа“ в сътрудничество с Белград винаги ще бъде със своя народ и правителството“, отбеляза министърът. „Всички тези, които се опитват да спечелят гласове от албанците и да се представят измамно за представители на сърбите, за да влязат в парламента на Косово, утре ще подкрепят правителството на албанците и няма да работят за Сърбия“, подчерта Вулин. \r\n \r\nПревод и редакция:", "date": "2019.10.01", "title": "Министърът на отбраната на Сърбия: Албанците ги е страх от „Сръбска листа“ и Вучич"}
{"url": "http://www.focus-news.net/news/2019/10/01/2703862/zemetresenie-s-magnitud-22-po-skalata-na-rihter-e-registrirano-v-rayona-na-s-dolno-osenovo-obshtina-simitli.html", "text": "Земетресение с магнитуд 2,2 по скалата на Рихтер е регистрирано в района на с. Долно Осеново, община Симитли. Това съобщиха за  Агенция „Фокус“  от  Националния институт по геофизика, геодезия и география  към БАН. \r\nТрусът е на дълбочина 13 км и е регистриран в 04.51 часа. Няма данни земетресението да е усетено от населението. \r\nРени ТОМОВИЧ", "date": "2019.10.01", "title": "Земетресение с магнитуд 2,2 по скалата на Рихтер е регистрирано в района на с. Долно Осеново, община Симитли"}
{"url": "http://www.focus-news.net/news/2019/10/01/2703860/pregled-na-mezhdunarodnite-novini-do-6-chasa-agentsiya-fokus.html", "text": "ЕС е готов значително да увеличи финансовата помощ за Молдова за реформи в страната, но \"при строги  условия\". Това се казва в съвместно изявление на Брюксел и Кишинев, разпространено след заседание на Съвета за асоцииране ЕС-Молдова, предава  TACC . \r\n„ЕС подчерта желанието си да обмисли значително увеличение на финансирането за Молдова в рамките на бюджета на ЕС за 2020 г., за да осигури надеждна подкрепа в различни ключови области, включително, подкрепа за местно развитие и местно самоуправление за села, градове и райони извън Кишинев и подкрепа за реформата на правосъдието се казва в изявлението. ЕС припомни, че помощта ще продължи да се основава на строги условия и на конкретен и видим напредък в процеса на реформи. \r\nВ документа се подчертава, че през юли ЕС възобнови предоставянето на финансова помощ на молдовските власти, като обяви отпускането на почти 15 милиона евро за тази страна. \r\nЕвропейският съюз преустанови предоставянето на финансова помощ на Молдова след отказ на молдовският съд да признае резултатите от изборите за кмет на Кишинев през 2018 г., победата в които бе спечелена от опозиционния лидер Андрей Настасе. По-късно Брюксел поиска от правителството на републиката, наред с други неща, да засили борбата с корупцията, да определи отговорните за кражбата на един милиард долара от банковата система и да извърши реформи в правосъдния сектор. \r\n*** \r\n \r\n Урсула фон дер Лейен поиска Унгария и Румъния да представят нови кандидати за следващата Европейска комисия, след като първоначалните им кандидати бяха отхвърлени от Европейския парламент, информира  Politico . \r\nКомисията по правни въпроси на Европарламента гласува днес, за да потвърди отхвърлянето на румънката Рована Плумб и унгареца  Ласло Трочани с мотива, че финансовите им дела представляват потенциален конфликт на интереси. Плумб беше планирано да стане комисар по транспорта, докато Трочани трябваше да отговаря за  разширяването и отношенията със съседите на ЕС. \r\nГоворител на Комисията заяви, че Фон дер Лейен „очаква да получи нови имена“ от двамата премиери. \r\nРумънският премиер Виорика Данчила ще проведе пресконференция след около час, но не е ясно дали тя ще обяви новата кандидатура за еврокомисар. Президентът Клаус Йоханис я покани за консултации относно номинацията утре, но също така не е ясно дали тя ще отиде. Данчила и Йоханис са двамата основни кандидати за президент на предстоящите избори през ноември в страната. \r\n*** \r\n \r\n „Образованието, научните изследвания и иновациите са необходими за справяне с екологичните, социалните и икономическите преходи“, каза българският кандидат за еврокомисар Мария Габриел, която говори на български и френски език по време на встъпителните си бележки, информира  Politico . \r\nТя изброи осем предизвикателства за следващите пет години: \r\n1. Запазване на водещата позиция на Европа в науката. \"Китай бързо наваксва\", каза Габриел. \r\n \r\n2. Развитие на иновативни компании. „Създаването на нов Европейски съвет за иновации е един отговор на това предизвикателство.“ \r\n \r\n3. Преодоляване на пропастта в света на научните изследвания \r\n \r\n4. Включване на повече граждани и региони  \r\n \r\n5. Като „геополитическа комисия“. Габриел спомена търсене на партньорства, например с Африка \r\n \r\n6. Насърчаване на културата и технологичните иновации в изкуствата, подкрепа на творчеството, съхраняване на културното наследство \r\n \r\n7. Гарантиране на финансиране за нейното портфолио в контекста на Многогодишната финансова рамка \r\n \r\n8. Повишаване на ролята на жените \r\n \r\nМария Габриел постави значителен акцент върху четвъртото предизвикателство, изброено във встъпителните си бележки: прекъсване на \"порочния кръг\" в някои (до голяма степен източни и южни) страни (на получаване на по-малко ресурси), което означава, че те не се справят добре в изследванията. \r\nФактът, че по-новите държави от ЕС печелят само около 4-5 процента от финансирането за научни изследвания в ЕС, беше основен проблем, когато стана дума за изглаждане на детайлите от законодателството на „Хоризонт Европа“ и ще го върне отново в широките бюджетни преговори тази есен. \r\nТя също така обеща на Европейския парламент, че той  ще има „упорит и категоричен съюзник“ в бюджетните преговори, в които „Хоризонт Европа“ ще се бори за преразпределението му заедно с други големи финансови пера, включително селскостопански и кохезионни фондове. \r\nПо-късно тя добави: „За \"Еразъм\", за „Хоризонт Европа“, ние трябва да отидем при тези, които вземат решенията, за да можем да получим подкрепата им в решаващия момент“ в бюджетните преговори. \r\n*** \r\n \r\n Подкрепата за започване на преговори между Македония и Европейския съюз беше в центъра на разговорите между бившия гръцки премиер Алексис Ципрас и премиера Зоран Заев. На среща в Скопие тази вечер двамата политици заявиха, че подкрепата за Македония идва не само в резултат на споразумението между двете страни, но и заради вътрешните реформи в Македония. Двамата събеседници обсъдиха ползите от Преспанското споразумение и подчертаха, че то заслужава цялостната подкрепа на двете страни, цитира думите им македонският телевизионен канал  “Телма“ . \r\nАлексис Ципрас ще вземе участие  в икономическия форум „Укрепване на инерцията за европейска интеграция“, посветен на Западните Балкани, който ще се проведе в Скопие. \r\nНа специална панелна дискусия, заедно със Заев и бившия председател на Европейския парламент Мартин Шулц, те ще обсъдят кои са следващите стъпки за европейска интеграция в Западните Балкани. \r\nОсвен Ципрас, във форума ще вземат участие Уес Мичъл, бивш помощни -държавен секретар на САЩ, посланикът на САЩ Кейт Мари Бърнс, вицепрезидентът на Европейския парламент Димитрис Пападимулис и други. \r\n*** \r\n \r\n Изслушването на Мария Габриел приключи с аплодисменти от евродепутатите, пише  Politico .  \r\nПредседателят на Комисията по индустрия Адина-Йоана Валеан заяви, че изслушването е било „маратон“ и е протекло много динамично. \r\nКомисиите ще се срещнат утре в 9:00 часа (10 часа българско време) за съвместно заседание на координаторите, за да потвърдят оценката си за Мария Габриел. Като се има предвид протеклото изслушване и настоящият пост на Габриел в Комисията, се очаква тя да бъде одобрена. \r\nПо-време на изслушването Габриел каза, че наред с Маргрете Вестагер, номинирана за изпълнителен вицепрезидент по въпросите на цифровите технологии, и предложената за член на Комисията за „Вътрешен пазар“ Силви Гулард, „сме си поставили цел да разработим нова европейска индустриална стратегия.“ Изследванията и иновациите ще играят ключова роля в това, каза тя. \r\nНа въпрос дали подкрепя актуализацията на законодателството от 2000 г., което предоставя ограничена правна отговорност на компании като „Гугъл“ и „Фейсбук“, Габриел отговори: „Вероятно ще бъда много кратка, но да, така е. Трябва да адаптираме правилата си.“ \r\nТова обаче няма да зависи от Габриел, а ще попадне в компетенциите на Маргрете Вестагер, номинирана за изпълнителен вицепрезидент в областта на цифровите технологии, и предложената за член на Комисията за вътрешния пазар Силви Гулард. \r\n*** \r\n \r\n Астрономите откриха галактически клъстер на 13 милиарда години, който е най-старият, наблюдаван досега, според откритие, което може да съдържа улики за това как се е развила Вселената, пише  AFP . \r\nТакъв клъстер в ранен етап - наречен протоклъстер - „не е лесно да се намери“, казва Юичи Харикане, изследовател от Националната астрономическа обсерватория на Япония, който ръководи международния екип, в съобщение до пресата. \r\n\"Протоклъстерът е рядка и специална система с изключително висока плътност\", каза Харикане и добави, че изследователите са използвали широкото зрително поле на телескопа Subaru в Хавай, за да \"картографират голяма площ на небето\" при търсенето си. \r\nОткриването на протоклъстера, сбор от 12 галактики, предполага, че в най-ранните етапи на Вселената са присъствали големи космически структури, за които учените смятат, че са родени преди 13,8 милиарда години.", "date": "2019.10.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/01/2703857/politico-ursula-fon-der-layen-poiska-rumaniya-i-ungariya-da-nominirat-novi-kandidati-za-evrokomisari.html", "text": "Урсула фон дер Лейен поиска Унгария и Румъния да представят нови кандидати за следващата Европейска комисия, след като първоначалните им кандидати бяха отхвърлени от Европейския парламент, информира  Politico . \r\nКомисията по правни въпроси на Европарламента гласува днес, за да потвърди отхвърлянето на румънката Рована Плумб и унгареца  Ласло Трочани с мотива, че финансовите им дела представляват потенциален конфликт на интереси. Плумб беше планирано да стане комисар по транспорта, докато Трочани трябваше да отговаря за  разширяването и отношенията със съседите на ЕС. \r\nГоворител на Комисията заяви, че Фон дер Лейен „очаква да получи нови имена“ от двамата премиери. \r\nРумънският премиер Виорика Данчила ще проведе пресконференция след около час, но не е ясно дали тя ще обяви новата кандидатура за еврокомисар. Президентът Клаус Йоханис я покани за консултации относно номинацията утре, но също така не е ясно дали тя ще отиде. Данчила и Йоханис са двамата основни кандидати за президент на предстоящите избори през ноември в страната. \r\n \r\n  Юлиян Марков", "date": "2019.10.01", "title": "Politico: Урсула фон дер Лайен поиска Румъния и Унгария да номинират нови кандидати за еврокомисари"}
{"url": "http://www.focus-news.net/news/2019/10/01/2703861/aleksis-tsipras-kam-zoran-zaev-prespanskoto-sporazumenie-zasluzhava-podkrepata-na-dvete-strani.html", "text": "Подкрепата за започване на преговори между Македония и Европейския съюз беше в центъра на разговорите между бившия гръцки премиер Алексис Ципрас и премиера Зоран Заев. На среща в Скопие тази вечер двамата политици заявиха, че подкрепата за Македония идва не само в резултат на споразумението между двете страни, но и заради вътрешните реформи в Македония. Двамата събеседници обсъдиха ползите от Преспанското споразумение и подчертаха, че то заслужава цялостната подкрепа на двете страни, цитира думите им македонският телевизионен канал  “Телма“ . \r\nАлексис Ципрас ще вземе участие  в икономическия форум „Укрепване на инерцията за европейска интеграция“, посветен на Западните Балкани, който ще се проведе в Скопие. \r\nНа специална панелна дискусия, заедно със Заев и бившия председател на Европейския парламент Мартин Шулц, те ще обсъдят кои са следващите стъпки за европейска интеграция в Западните Балкани. \r\nОсвен Ципрас, във форума ще вземат участие Уес Мичъл, бивш помощни -държавен секретар на САЩ, посланикът на САЩ Кейт Мари Бърнс, вицепрезидентът на Европейския парламент Димитрис Пападимулис и други. \r\n \r\n  Юлиян Марков", "date": "2019.10.01", "title": "Алексис Ципрас към Зоран Заев: Преспанското споразумение заслужава подкрепата на двете страни"}
{"url": "http://www.focus-news.net/news/2019/10/01/2703863/gd-granichna-politsiya-izklyuchitelno-intenziven-e-trafikat-na-izhod-za-tovarni-avtomobilna-gkpp-kapitan-andreevo-i-gkpp-lesovo.html", "text": "Изключително интензивен е трафикът за изход на товарни автомобили на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафикът на граничните пунктове е към 06.00 часа.  Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. \r\nНа границата с Република Сърбия трафикът е нормален на всички гранични контролно-пропускателни пунктове.   \r\nНа границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа границата с Република Гърция на ГКПП „Кулата“ трафикът е интензивен на  вход и изход за товарни автомобили.  \r\nНа границата с Румъния трафикът е нормален на всички гранични контролно-пропускателни пунктове.  Поради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част на денонощието – от 08:00 ч. до 22:00 ч.", "date": "2019.10.01", "title": "ГД „Гранична полиция“: Изключително интензивен е трафикът на изход за товарни автомобилна ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/01/2703866/nimh-dnes-shte-e-predimno-slanchevo-s-maksimalni-temperaturi-mezhdu-25-i-30.html", "text": "Днес над България ще е предимно слънчево. След обяд ще има временни увеличения на облачността, но ще бъде без валежи. Ще духа слаб, в Дунавската равнина - до умерен северозападен вятър. Привечер в Източна България вятърът ще се ориентира от югоизток и временно ще се усили. Максималните температури ще са между 25° и 30°. Атмосферното налягане е по-ниско от средното за месеца, през деня слабо ще се повиши и ще се доближи до средното за месеца. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . \r\nПо Черноморието ще е предимно слънчево. До обяд вятърът ще е слаб от север, след пладне ще се ориентира от изток-югоизток и ще се усили. Максималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала. \r\nНад планините ще е слънчево, след обяд ще има временни увеличения на облачността. Без валежи. Ще духа  умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°.", "date": "2019.10.01", "title": "НИМХ: Днес ще е предимно слънчево, с максимални температури между 25° и 30°"}
{"url": "http://www.focus-news.net/news/2019/10/01/2703855/gazetaru-tsigani-i-razruha-zashto-balgarite-byagat-ot-stranata-si.html", "text": "„Преди повече от 10 години България влезе в Европейския съюз. Но, попадайки в тази страна, се чувствате все едно сте в някоя страна от СНГ (Съюза на независимите държави), а не в Европа. Типичната картина са големия брой недостроени сгради с обяви „Продава се“, раздробен асфалт на дупки, дори в района на елитния курорт Слънчев бряг, нелегална търговия на дребно, която дотолкова е окупирала централните улици на включения в ЮНЕСКО град Несебър, че е много трудно да се разгледат историческите забележителности“, пише популярният руски портал  „Газета.ru“  в материал, представен без редакторска намеса. \r\nКъм това се добавя и специфичният южен колорит на страната – изобилието от цигани. В отделни райони на „културната“ столица Пловдив има цели цигански квартали, до които обикновените българи се стараят да не се заселват и като цяло не ходят там. \r\nПо думите на експертите, икономиката на страната е в много противоречива ситуация. От една страна, от 2016 година насам се отчита увеличение на обема на номиналния брутен вътрешен продукт (БВП). \r\n \r\n Икономическият растеж е незначителен, но стабилен  \r\nКакто отбелязва главният стратег на Univer Capital Дмитрий Александров, през второто тримесечие на 2019 г. икономиката добави 3,5%. \r\nМакроикономическите показатели на България като цяло също са добри - инфлацията не надвишава 3%, частният сектор доминира над публичния сектор, дългът също е сравнително нисък, казва Нарек Авакян, ръководител на отдела за инвестиции в „БКС Брокер“. \r\nТака че България, чийто дълг към БВП е само 20,1%, изглежда много добре и дори се дава като пример за другите държави в ЕС. Самата еврозона има подобен показател на ниво от 85,1% и дори не мисли да го намалява“, отбелязва анализаторът на „Финам“ Алексей Коренев. \r\nНо за населението това не означава нищо. За разлика от макроикономическите показатели и за невъоръженото око е очевидно, че социално-икономическата ситуация в страната е крайно тежка. Нивото на бедността в страната превишава 22%. \r\n„Средната годишна заплата в България е 7400 евро, което е повече от двойно по-малко от средното за ЕС, където тя е на ниво 15 хиляди евро.  Населението на страната бързо застарява – младежите активно напускат държавата, а остават да „доживяват“ основно хора в пенсионна и предпенсионна възраст“, посочва Коренев. \r\nТака населението на страната през последните 30 години намаля от 9 на 7 милиона. \r\nОткритата граница с ЕС привлича като магнит младите перспективни работници и предприемачи. Те не виждат смисъл да останат в България. \r\nЗа да оцелеят по някакъв начин, тези, които остават да живеят в страната, са принудени активно да печелят допълнителни пари - основно сезонни приходи. В по-голямата си част това е работа, свързана с обслужване на туристи. Като цяло делът на сивата икономика в БВП според различни оценки е почти 50%, заяви Алексей Антонов, анализатор от БК „Алор“. \r\nПо-рано един от най-доходоносните отрасли в българската икономика беше строителството и продажбата на недвижими имоти. Тук голяма част от търсенето беше от руснаци, които купуваха за 20-50 хиляди евро апартамент на морето. Но само до 2014 година, когато след санкциите и девалвацията на руската валута такива покупки спряха да са по джоба на руснаците. \r\n„До 2014 година руснаците бяха най-активните чуждестранни купувачи на българско недвижимо имущество. През 2014-15 години имаше рязък спад, когато руснаците, напротив, станаха най-активните продавачи. А от втората половина на 2016 година България спря да е чуждестранен пазар номер 1 за гражданите на Русия, отстъпвайки на Испания“,  коментира главният редактор на сайта Prian.ru Филип Березин. Основният поток на заявките от руснаци за закупуване на недвижими имоти в България е получен от компанията до 2015 година, потвърждава и анализаторът на Tanio.ru Руслан Галимов. \r\nПрез 2013 година е имало близо 30 пъти повече покупки, отколкото през 2018-та. Резкият спад се е случил именно на границата между 2014-2015 години, когато в Русия падна курсът на рублата, отбелязва експертът. \r\n„Намаляването на интереса може да се свърже и с растящите цени на недвижимите имоти в самата България. Според данните на Националния статистически институт (НСИ) на България, от първото тримесечие на 2014 година до първото тримесечие на 2019 година цените на недвижимите имоти са нараствали средно с по 1,5% на тримесечие. Сумарният ръст е 34%. Това е повлияло на интереса на руснаците, сред които е имало доста инвеститори с малък бюджет“, коментира Руслан Галимов. \r\nНиското ниво на услугите, ниското качество на обслужването на всички нива, стандартът на живот, който очевидно е неподходящ за страна-членка на ЕС и множество съпътстващи фактори също са повлияли на желанието за закупуване на къща тук, посочва Коренев. \r\n„„Въпреки добрия климат и ниските цени руснаците започнаха да губят интерес към България. Желаещите да купят недвижими имоти там вече са направили това. Останалите или не могат, или избират други държави“, добавя той.  \r\nОсвен това условията за издаване на разрешение за пребиваване в България не са много интересни за руснаците. Причината за това: висок праг за влизане, трябва да закупите обект за повече от 300 хиляди евро - за България сумата е огромна. От 2012 г. само около 20 руснаци са получили разрешение за пребиваване по тази програма, казва Галимов. \r\nКато цяло, според експерти, лошите отношения с Русия имат много негативен ефект върху икономиката на страната. Така българският износ надвишава вноса само с 2 милиарда долара годишно. Преди това руският пазар беше един от ключовите за износа на български стоки, казва Авакян. Европа няма нужда от тях. \r\n„Русия и България имаха многогодишни стабилни икономически, хуманитарни и образователни връзки, развит туризъм, който даваше значителен принос за българската икономика, но отношенията се охладиха на фона на атаките на българската страна срещу активисти и правозащитници“, пояснява Дмитрий Александров. \r\nПо думите на Антонов, България би трябвало да използва географското си положение за транзит на ресурси, например газ, и да се опита да изгради около това външната си политика и икономиката си. \r\nТака нереализираният проект „Южен поток“, който се планираше да бъде положен по дъното на Черно море от района на Анапа до българското пристанище Варна, беше добър шанс за страната, но България успя да го изпусне. \r\nИзданието припомня, че Русия се отказа от проекта заради активната критика в ЕС срещу него. Тогава Европейският парламент прие резолюция, в която препоръча на София да се откаже от строителството на газопровода. \r\nПри това подкрепата на Европа за България не помага на страната. \r\nПървоначално ЕС отпусна средства, но впоследствие програмите бяха многократно спрени поради твърде висока корупция и неефективност при изразходването им в България. Например международната организация Transparency International преди това нарече тази страна най-корумпираната в Европейския съюз. Съдебната система и законодателната власт са най-ангажирани в това, а селскостопанският сектор не изостава. \r\nВ същото време, поради факта, че Великобритания ще се оттегли от Европейския съюз, финансирането за други страни от Брюксел ще бъде допълнително намалено. \r\n„България има нужда от промяна на елитите и политиките, реформи, но елитите едва ли ще се съгласят с това, по-скоро ще продължат да провеждат популистка политика“, обобщава Антонов. \r\n \r\nПревод и редакция:", "date": "2019.10.01", "title": "„Газета.ru“: Цигани и разруха: Защо българите бягат от страната си"}
{"url": "http://www.focus-news.net/news/2019/10/01/2703851/the-herald-opozitsiyata-othvarli-iskaneto-na-shotlandskata-natsionalna-partiya-za-barz-vot-na-nedoverie.html", "text": "Опозиционните партии отхвърлиха предложението  на Шотландската национална партия(ШНП) за бърз вот на недоверие към Борис Джонсън и правителството на Обединеното кралство, тъй като не бе постигнато съгласие за това, кой трябва да ръководи временното правителство на националното единство, пише шотландският вестник  The Herald . \r\nСлед междупартийни разговори в Уестминстър Джеръми Корбин настоява, че като лидер на опозицията трябва да поеме длъжността, ако премиерът загуби вота на недоверие. \r\nДжо Суинсън, лидерът на либералдемократите, категорично отхвърли възможността нейните депутати да подкрепят  Корбин като премиер \r\nПарламентарните лидери на партиите ще се срещнат, за да обсъдят кандидатите, които да заемат премиерския пост, ако Джонсън бъде отстранен. \r\n\"Той просто няма необходимата подкрепа\", заяви Суинсън, имайки предвид 21-те депутати, изгонени от Консервативната партия, и петимата от Независимата група за промяна. \r\n„Бях пределно ясна и отново ще бъда такава: Джеръми Корбин няма да влезе в №10 въз основа на гласовете на либералдемократите“. \r\nЛидерът на лейбъристите очерта своите планове през август за вот на недоверие, последван от временно правителство под негово ръководство, за да осигури удължаване на член 50 и след това общи избори. \r\nИ той продължава да бъде твърдо решен, че трябва да бъде премиер, а не други споменавани кандидати, като депутата  ветеран Кен Кларк или  Маргарет Бекет, бивш лидер на лейбъристите. \r\n\"Позицията ми е много проста\", обясни Корбин, \"когато правителството се срине, тогава лидерът на опозицията бива поканен да създаде ново.\" \r\nПартийните лидери от опозицията, се съгласиха да не предизвикват вот на недоверие тази седмица. \r\nДжо Суинсън заяви, че всеки подобен ход, докато премиерът е на конференцията на Торите в Манчестър, ще \"играе в ръцете на Борис Джонсън\". \r\nДжереми Корбин заяви, че се разглеждат възможни действия, които да принудят  Джонсън да се съобрази със закона, който задължава премиера да поиска от Брюксел забавяне, ако до 19 октомври депутатите не подкрепят сделка за Брекзит. \r\n\"Няма признаци, че министър-председателят досега дори е подал заявление от какъвто и да било вид или наистина някакви предложения към ЕС досега\", заяви лидерът на лейбъристите. \r\n \r\n  Юлиян Марков", "date": "2019.10.01", "title": "The Herald: Опозицията отхвърли искането на Шотландската национална партия за бърз вот на недоверие"}
{"url": "http://www.focus-news.net/news/2019/10/01/2703867/prezidentat-rumen-radev-shte-uchastva-vav-forum-30-godini-ot-promyanata.html", "text": "Президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. Това съобщиха от  прессекретариата на държавния глава . На форума ще присъства и вицепрезидентът Илияна Йотова. \r\nСъбитието ще се състои от 17.00 часа в хотел „Хилтън“ в София, където ще бъде открита и изложба „30 години преход в 30 снимки“ на фото-репортера Иван Стоименов. Държавният глава ще направи изказване.", "date": "2019.10.01", "title": "Президентът Румен Радев ще участва във форум „30 години от промяната“"}
{"url": "http://www.focus-news.net/news/2019/10/01/2703864/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nНад България ще е слънчево. След обяд ще има временни увеличения на облачността, но ще е без валежи. Ще духа слаб, в Дунавската равнина до умерен северозападен вятър. Привечер в Източна България вятърът ще се ориентира от югоизток. Максималните температури ще са между 25° и 30°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски Околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 74+015 до км 78+554 посока Варна се ограничава поради ремонтни дейности на асфалтовата настилка. Движението се пренасочва при пътен възел „Ябланица“ и по път I-3 през гр. Ябланица. Срок до 02.10.2019 г. \r\n \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nограничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 21:00 часа. Срок 01.10.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Шумен:  \r\nДвижението от км 133+050 до км 134+000 се осъществява с повишено внимание поради изграждане на дистанционна контролна единица. Срок до 01.10.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 01.10.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 04.10.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 04.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 01.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.01", "title": "Актуална пътна обстановка"}
{"url": "http://www.focus-news.net/news/2019/10/01/2703865/predstoyashti-sabitiya-v-stranata-za-1-oktomvri-agentsiya-fokus.html", "text": "*** \r\n   \r\nОт 10.00 часа в Аулата на Софийския университет ще бъде официално открита академичната учебна година на най-старото  висше училище в България. \r\n \r\n*** \r\n   \r\nОт 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин. \r\n \r\n*** \r\n   \r\nОт 17.00 часа в хотел „Хилтън“ президентът Румен Радев ще участва във форум „30 години от промяната“ по повод 25-ата годишнина на Фондация „Фридрих Еберт“ в България. На форума ще присъства и вицепрезидентът Илияна Йотова. \r\n \r\n*** \r\n   \r\nОт 15.30 в зала 238 Комисията по правни въпроси към 44-ото Народно събрание ще проведе заседание. \r\n \r\n*** \r\n   \r\nОт 11.00 часа министърът на земеделието, храните и горите Десислава Танева ще участва в официалното откриване на новите производствени мощности на предприятието „Булконс Първомай“ ООД. \r\n \r\n*** \r\n   \r\nОт 13.30 часа в сградата на Агенцията за ядрено регулиране, министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй“. \r\n*** \r\n   \r\nОт 16.00 часа Нейно кралско височество Дана Фирас, принцеса на Йордания, и министърът на туризма Николина Ангелкова ще посетят Рилския манастир. \r\n \r\n*** \r\n   \r\nОт 13.30 часа заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ (ОПРЧР) Зорница Русинова ще посети Дома за стари хора „Надежда“. \r\n*** \r\n   \r\nОт 11:00 часа, с тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година. \r\n \r\n*** \r\n   \r\nОт 11.00 часа УМБАЛСМ „Н. И. Пирогов” ще отчете дейността на проекта „Координиран мулти-секторен отговор към домашното насилие, чрез въвеждане на основен пакет от услуги”. \r\n \r\n*** \r\n   \r\nОт 11:00 часа, в Партерното фоайе на Софийската опера ще се състои премиерата на книгата „Руслан Райчев“. \r\n \r\n*** \r\n   \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод предстоящия Wizz Air София маратон 2019. \r\n \r\n*** \r\n   \r\nОт 18.00 часа в Централния военен клуб в столицата официално ще бъде представена новата книга на Красимир Каракачанов, посветена на легендарния водач на ВМРО Тодор Александров. \r\n \r\n*** \r\n   \r\nОт 19:00 часа в зала „България“ ще се проведе 19-ти Национален конкурс за ново симфонично произведение 7/8 – 2019 г.“. \r\n \r\n*** \r\n   \r\nОт 18.00 часа в Градската библиотека „Паисий Хилендарски“, ще бъде отбелязан Международния ден на музиката и поезията. \r\n \r\n*** \r\n   \r\nОт 12.30 часа Комплексният онкологичен център в Бургас организира безплатни профилактични прегледи за рак на гърдата. \r\n \r\n*** \r\n   \r\nОт 13:30 часа в КЦ „Морско казино“, зала „Петя Дубарова“, ще се проведе пресконференция по повод предстоящата 16-та Галавечер от поредицата Pro fight. \r\n \r\n*** \r\n   \r\nОт 19.30 часа в Експозиционен център \"Флора\" носителят на \"Кристална Лира\" (2005 г.) и \"Икар\" за съвременна българска музика (2016 г.) пианист, композитор, продуцент и аранжор Живко Петров, ще представи с концертна премиера новия си солов албум \"TEN\". \r\n \r\n*** \r\n \r\nОт 10.00 ч. в Източния парк на Варненския свободен университет „Черноризец Хра-бър“ ще се открие академичната 2019/2020 година.  \r\n \r\n*** \r\n \r\nОт 18.00 часа в Арт Галерия Le Papillon ще бъде открита изложбата „Отвъд времето“ на художничката Надя Станчева и нейната експозиция от 22 живописни картини. \r\n \r\n*** \r\n \r\nОт 11.00 часа пред Ректората на ВТУ „Св. Св. Кирил и Методий“ ще бъде дадено тър-жествено начало на новата академична година.  \r\n \r\n*** \r\n \r\nОт 18.00 часа в ИЗ „Рафаел Михайлов“ ще бъде открита „Неуловеното време“ портрети на душата – фотоизложба на Иван Цонев и Иво Малинов.  \r\n \r\n*** \r\n \r\nОт 9.00 часа пл. „Георги Измирлиев“ ще се проведе преглед на самодейните състави при клубовете на пенсионера от община Горна Оряховица по повод Международния ден на възрастните хора.   \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита Традиционна годишна из-ложба на сдружение  „ГОАРТ“. – не \r\n \r\n*** \r\n \r\nОт 18.00 часа пред НЧ „Напредък-1869“ ще започне концерт с участието на читалищни вокални и танцови състави по повод 1 октомври – Ден на музиката, поезията и възрас-тните хора.  \r\n \r\n*** \r\n   \r\nОт 18.00 часа в читалище ,,Съгласие\" ще се състои концерт спектакъл на вокална група ,,Арлекино\" и Хайгашод Агасян ,,Планетата на мечтите\". \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, с което В. К. обжалва доживотната си присъда за двойно убийство. Пловдивският окръжен съд го е признал за виновен в това, че на 15.05.2016 г. в Пловдив умишлено е умъртвил майка си и баща си, като убийството е извършено предумишлено с особена жестокост и с користна цел. \r\n \r\n*** \r\n \r\nВ 10.00 часа в МБАЛ „Св. Пантелеймон“ БЧК ще открие библиотека на разположение на пациентите на лечебното заведение.  \r\n \r\n*** \r\n \r\nВ 11.30 часа в Многофункционалния социален център при БЧК ще стартира Обществена трапезария, в която 70 възрастни хора ще получават топъл обяд ежедневно. \r\n*** \r\n \r\nВ 12.00 часа в Дома на културата ще се проведе пресконференция, организирана от КНСБ, на тема стартиращата национална кампания „Арена Работеща България”. \r\n \r\n*** \r\n \r\nВ 14.00 часа в зала 5 на Окръжния съд ще се проведе заседание по делото срещу Борис А. и Григор Ал. , обвинени за кражба в особено големи размери.  \r\n \r\n*** \r\n \r\nВ 18.00 часа в Регионалния етнографски музей ще се състои откриването на Десето юбилейно издание на Международно биенале \"Майстори на карикатурата\" - Пловдив 2019.  \r\n \r\n*** \r\n   \r\nОт 10.00 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n*** \r\n   \r\nОт 9.00 часа ще започне празничната божествена света Литургия  в храм „Покров на Пресвета Богородица“. \r\n \r\n*** \r\n   \r\nОт 18 часа в зала „Петър Стайков” на Клуба на дейците на културата ще бъде открита самостоятелна изложба живопис на Здравко Палазов. \r\n \r\n*** \r\n Смолян.  \r\nОт 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете. \r\n \r\n*** \r\n   \r\nОт 17.30 часа в Регионален исторически музей-Търговище ще се проведе лекция-презентация на тема: „Културни влияния от Германия в българската архитектура и изкуство между двете световни войни”. \r\n \r\n*** \r\n   \r\nОт 9.30 часа в Окръжен съд- Шумен е насрочено заседание по делото „Хитрино“.  \r\n   \r\n ***  \r\n   \r\nОт 10.00 часа пред ДКТ „Васил Друмев“ ще се проведе концерт с песни и танци по повод откриването на новата учебна година за Центъра за подкрепа за личностно развитие – Обединен детски комплекс „Анастас Стоянов“ Шумен.  \r\n \r\n ***  \r\n   \r\nОт 10.00 часа в зала 2 на областна администрация ще се проведе заседание на Областната епизоотична комисия.  \r\n \r\n***  \r\n   \r\nОт 11.00 часа във Факултет „Артилерия, ПВО и КИС” – гр. Шумен на Националния военен университет „Васил Левски” ще бъде открита Международна научна конференция. \r\n \r\n *** \r\n   \r\nОт 13.00 часа в къща музей \"Д. Войников\" ще бъде представено част от дарението, направено от родственик на  Добри Войников. \r\n  \r\n \r\n *** \r\n   \r\nОт 17.30 часа в РБ „Ст. Чилингиров“ ще се проведе среща разговор за големите български пианисти, композитори и диригенти Панчо и Александър Владигерови с техните наследници – не по-малко известните днес музиканти Александър и Константин Владигерови.  \r\n   \r\n \r\n*** \r\n   \r\nОт 18.00 часа в залата на музеен комплекс \"Панчо Владигеров\" ще се състои поетично-музикалната вечер, посветена на Деня на музиката и поезията.  \r\n \r\n   \r\n*** \r\n   \r\n \r\nОт 11:00 часа в пространството около Часовника \"Движение България на гражданите\"-Бургас ще открие предизборната си шатра (павилион), с което ще даде официален старт на кампанията си.", "date": "2019.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2019/10/01/2703868/vitseprezidentat-iliyana-yotova-shte-otkrie-novata-akademichna-godina-v-sofiyskiya-universitet-sv-kliment-ohridski.html", "text": "Вицепрезидентът Илияна Йотова ще открие новата академична година в Софийския университет „Св. Климент Охридски“. Това съобщиха от  прессекретариата на държавния глава . Откриването ще се състои в Аулата от 10.00 часа. В 9.50 часа вицепрезидентът заедно с ректора и зам.-ректорите ще поднесат цветя пред паметниците на братята Евлоги и Христо Георгиеви.", "date": "2019.10.01", "title": "Вицепрезидентът Илияна Йотова ще открие новата академична година в Софийския университет „Св. Климент Охридски“"}
{"url": "http://www.focus-news.net/news/2019/10/01/2703869/darzhavniyat-glava-rumen-radev-shte-se-sreshtne-s-parviya-zamestnik-ministar-predsedatel-na-sotsialisticheska-republika-vietnam.html", "text": "От 11.00 часа президентът Румен Радев ще проведе среща на „Дондуков“ 2 с първия заместник министър-председател на Социалистическа република Виетнам Чъонг Хоа Бин.  Това съобщиха от  прессекретариата на държавния глава .", "date": "2019.10.01", "title": "Държавният глава Румен Радев ще се срещне с първия заместник министър-председател на Социалистическа република Виетнам"}
{"url": "http://www.focus-news.net/news/2019/10/01/2703871/ombudsmanat-diana-kovacheva-i-obshtestveniyat-zashtitnik-na-sarbiya-zoran-pashalich-organizirat-obshta-priemna-v-bosilegrad.html", "text": "От 10.30 часа омбудсманът Диана Ковачева и сръбският ѝ колега Зоран Пашалич организират обща приемна в гр. Босилеград, Сърбия. Това съобщиха от пресцентъра на  омбудсмана . Приемната ще бъде на адрес: Национална библиотека „Христо Ботев“, ул. „Георги Димитров“. \r\nВ 11.30 часа на ул. „Маршал Тито“ 15 двамата омбудсмани и българският посланик в Сърбия Н. Пр. Радко Влайков ще посетят Културния и  информационен център на българското национално малцинство. В 12.15 часа е предвиден брифинг в Регионалния пресклуб на БТА в Босилеград.  \r\nОт 13.30 часа в Национална библиотека „Христо Ботев“ на ул. „Георги Димитров“ омбудсманът Диана Ковачева ще се срещне с неправителствени организации и с представители на обществени и публични институции в Босилеград.", "date": "2019.10.01", "title": "Омбудсманът Диана Ковачева и общественият защитник на Сърбия Зоран Пашалич организират обща приемна в Босилеград"}
{"url": "http://www.focus-news.net/news/2019/10/01/2703870/predstoyashti-mezhdunarodni-sabitiya-za-1-oktomvri-agentsiya-fokus.html", "text": "*** \r\n  Икономическа конференция за интеграция на Западните Балкани с участието на Алексис Ципрас \r\n \r\n*** \r\n  Визита на държавния секретар на САЩ Майк Помпео \r\n \r\n*** \r\n  Военен парад, посветен на 70-годишнината от провъзгласяването на Китайската народна република \r\n \r\n*** \r\n  Среща на министрите на търговията на ЕС \r\n \r\n*** \r\n  Визита на президента на Филипините Родриго Дутерте \r\n \r\n*** \r\n  Пресконференция на Австрийската народна партия \r\n \r\n*** \r\n  Среща на Ангела Меркел с ръководителите на международните икономически организации \r\n \r\n*** \r\n  Две години от непризнатия референдум за независимост \r\n \r\n*** \r\n  Пресконференция на Карлес Пучдемон \r\n \r\n*** \r\n  20 години от началото на Втората чеченска война", "date": "2019.10.01", "title": "Предстоящи международни събития за 1 октомври  (Агенция \"Фокус\")"}
{"url": "http://www.focus-news.net/news/2019/10/01/2703875/agentsiyata-za-yadreno-regulirane-shte-vrachi-litsenziyata-za-udalzhavane-zhivota-na-shesti-blok-na-aets-kozloduy.html", "text": "Министърът на енергетиката Теменужка Петкова ще участва в официалното връчване на лиценз за удължаване срока на експлоатация на шести блок на АЕЦ „Козлодуй“. Това съобщиха от пресцентъра на  Министерство на енергетиката . Събитието ще се състои на  от 13.30 часа в сградата на Агенцията за ядрено регулиране.  \r\nПродължаването срока на експлоатация на двата енергоблока на атомната централа е приоритетна задача, залегнала в Енергийната стратегия на Република България. След успешно финализиране на дейностите от проекта за удължаване ресурса на 5 блок, на 6 ноември 2017 г. Агенцията за ядрено регулиране връчи лиценз за следващите 10 години.", "date": "2019.10.01", "title": "Агенцията за ядрено регулиране ще връчи лицензията за удължаване живота на шести блок на АЕЦ „Козлодуй“"}
{"url": "http://www.focus-news.net/news/2019/10/01/2703873/ministar-desislava-taneva-shte-uchastva-v-otkrivane-na-novite-proizvodstveni-moshtnosti-na-zavod-v-parvomay.html", "text": "Министърът на земеделието, храните и горите Десислава Танева ще участва в официалното откриване на новите производствени мощности на предприятието „Булконс Първомай“ ООД. Това съобщиха от пресцентъра на  Министерството . Проектът е реализиран с помощта на европейско съфинансиране по подмярка 4.2 „Инвестиции в преработка/маркетинг на селскостопански продукти” от Програмата за развитие на селските райони. \r\nСъбитието ще се проведе от 11.00 часа в предприятието в град Първомай. В рамките на събитието ще се отбележат и 80 години от създаването на завода и първото промишлено производство на лютеница в България.", "date": "2019.10.01", "title": "Министър Десислава Танева ще участва в откриване на новите производствени мощности на завод в Първомай"}
{"url": "http://www.focus-news.net/news/2019/10/01/2703872/sport-mariya-lasitskene-specheli-svetovnata-titla-na-skoka-na-visochina.html", "text": "Мария Ласицкене спечели третата си поредна титла в скока на височина. Рускинята, която се състезава под неутрален флаг, стигна до златото в Доха с постижение от 2.04 метра. Ласицкене премина от първи опит всички височини от 1.84 метра до 2.04 метра. След това 26-годишната рускиня вдигна летвата на 2.08 метра, но направи три неуспешни опита на тази височина. Втора остана 18-годишната украинка Ярослава Махучик също с 2,04. Българската участничка Мирела Демирева остана 10-та с 1,89 см.", "date": "2019.10.01", "title": "Спорт: Мария Ласицкене спечели световната титла на скока на височина"}
{"url": "http://www.focus-news.net/news/2019/10/01/2703878/mestni-izbori-2019-do-12-oktomvri-e-srokat-za-podavane-na-zayavleniya-ot-izbiratelite-koito-predpochitat-da-glasuvat-po-nastoyasht-adres.html", "text": "Ако не живеете на адреса си по лична карта и сте регистрирали настоящ преди 26 април 2019, може да поискате вписване в избирателния списък по настоящ адрес до 12 октомври 2019. Това съобщиха от  ЦИК .  \r\nИскането е писмено, по образец, или електронно, през сайта на съответната община. Общинската администрация заличава заявилите избиратели от списъка по постоянен адрес и ги вписва в списъка по настоящ адрес, разясняват от Централната избирателна комисия.  \r\nПрепоръчваме навреме да проверите дали сте вписани в избирателен списък за вашата избирателна секция, заявиха от комисията.  \r\nТова може да направите по един от следните три начина:  \r\n- Влизате на grao.bg/elections,  \r\n- изпращате SMS с ЕГН на 18429 срещу 25 стотинки без ДДС  \r\n- обаждате се безплатно на 0800 1 47 26  \r\nАко откриете, че не фигурирате в списъка, или установите някаква неточност, може да поискате корекция от общината с подаване на заявление до 19.10.2019. Кметът разглежда искането и обявява публично решението си в срок от 2 дни.", "date": "2019.10.01", "title": "Местни избори 2019: До 12 октомври е срокът за подаване на заявления от избирателите, които предпочитат да гласуват по настоящ адрес"}
{"url": "http://www.focus-news.net/news/2019/10/01/2703879/denyat-1-oktomvri-v-svetovnata-istoriya.html", "text": "1 октомври е Световен ден на вегетарианството, учреден през 1977 г. с решение на световния конгрес на вегетарианците във Великобритания по инициатива на Северноамериканската организация на вегетарианците. \r\nНа 1 октомври 1856 г. в Париж започва отпечатването на романа на Гюстав Флобер – “ Мадам Бовари”. Американският индустриалец Хенри Форд представя автомобила си “Модел Т” на пазара. Цената на автомобила е 825 долара (1908 г.). На 1 октомври 1946 г. завършва Военният трибунал в Нюрнберг, издал 12 смъртни присъди, между които на Гьоринг и Рибентроп. \r\nВ Университета на Мисисипи избухват студентски безредици по повод приемането на първия чернокож студент. Двама загиват и 75 души са ранени по време на бунтовете (1962). Хелмут Кол става канцлер на Германия през 1982 година, а през 1989 година хиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия.На тази дата са родени: английският крал Хенри ІІІ (1207 г.), френският композитор и музикален критик Пол Дюка (1865 г.). На 1 октомври умира германският писател Романо Гуардини. \r\n \r\n \r\n2014 г. \r\nВ Далас, САЩ е регистриран първия случай на Ебола. \r\n \r\n \r\n2013 г. \r\nАдминистрацията на САЩ спира работа за първи път от около 17 години. Около 800 000 души в правителствените служби са принудени да излязат в неплатен принудителен отпуск поради липса на финансиране. \r\n \r\n \r\n2013 г.  \r\nАминату Туре става 12-ият министър-председател на Сенегал. \r\n \r\n \r\n2012 г. \r\nВ Япония се сформира ново правителство, предвождано от Йошихико Нода – председател на Демократическата партия на Япония. \r\n \r\n \r\n2012 г.  \r\nЕнрике Нето окончателно е признат за победител на президентските избори в Мексико. \r\n \r\n \r\n2011 г. \r\nПолицията на Ню Йорк арестува над 700 демонстранти, включили се в мирния протест „Окупирай Уол Стрийт“, след като блокират за няколко часа Бруклинския мост.  \r\n \r\n \r\n2011 г. \r\nСлед втвърдяване позициите на Гърция и Република Македония посредникът на ООН Матю Нимиц се отказва от подновяване на инициативата относно името „Македония“. Гръцкият външен министър Ставрос Ламбринидис заявява, че решението на този проблем е свързано с пренаписването на историята, както и прекрояването на границите между двете спорещи държави. \r\n \r\n \r\n2011 г.  \r\nЛибийският Национален преходен съвет удължава със седмица ултиматума към привържениците на Кадафи в Сирт. Кадафи, чието местонахождение е неизвестно заявява, че има разногласия между бунтовниците и НАТО. Военното командване на либийския Преходен национален съвет подготвя ударна група от 150 танка Т-55, съветско производство, за настъпление към Сирт. \r\nСпоред вестник „Либерасион“ либийските бунтовниците са обещали на Саркози да дадат на Франция над 1/3 от петролните полета на Либия. Петролните резерви на Либия са за над 44,27 млрд. долара. Франция обявява, че размразява 1,5 млрд. от общо 7,6 млрд. евро на Кадафи във френски банки които ще предаде на новото либийско ръководство. \r\n \r\n \r\n2008 г. \r\nЗвукозаписната компания BMG (Bertelsmann Music Group) – част от Bertelsmann е закупена от Sony. С тази BMG са записвали изпълнители като: Аврил Лавин, Джъстин Тимбърлейк, Но Даут, Кели Кларксън, Кристина Агилера, Модърн Токинг, Си Си Кеч и други. \r\n \r\n \r\n2007 г. \r\nИгор Радойчич става седмият президент на Република Сръбска. \r\nИгор Радойчич е роден на 13 септември 1966 г. Управлява държавата от 1 октомври 2007 до 9 декември 2007 г.  \r\n \r\n \r\n2005 г. \r\nТри бомби избухват и в два туристически района на индонезийския остров Бали, които убиват 26 души. Сред убитите има и чуждестранни туристи. \r\n \r\n \r\n2004 г. \r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова. \r\n \r\n \r\n2001 г. \r\nВърховният съд на САЩ налага временна забрана на бившия президент на САЩ Бил Клинтън да се занимава с юридическа дейност. \r\nБил Клинтън (Уилям Джеферсън) е американски политик, президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Участва в президентска кампания на Джордж Макгавъм (1972 г.). Преподава в университета в Арканзас (1973-1976 г.). Избран е за главен прокурор на същия щат. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическа отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Милошевич над косовските албанци (1999 г.); посещава България през 1999 г. \r\n \r\n \r\n2001 г.  \r\nПакистанска терористична групировка, атакува законодателната власт в индийки-управляваната част на областта Кашмир, убивайки 38 души. \r\n \r\n \r\n1995 г. \r\nСъдът в Ню Йорк признава за виновен, обвиненият в терористични действия, египетски шейх Омар Абдел Рахман. \r\n \r\n \r\n1992 г. \r\nВ Литва е въведена нова парична единица – лит. \r\n \r\n \r\n1991 г. \r\nИзвършена е бомбардировка над Дубровник, което поставя началото на Гражданската война в Югославия. \r\n \r\n \r\n1989 г. \r\nХиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия. \r\n \r\n \r\n1986 г. \r\nВ Алтанта президентската библиотека и музеят са наречени на името на бившия президент Джими Картър. \r\n \r\n \r\n1982 г. \r\nХелмут Кол става канцлер на Германия.  \r\nХелмут Йозеф Михаел Кол (на немски Helmut Josef Michael Kohl) е немски политик от Християндемократическия съюз. Той е канцлер на Германия от 1 октомври 1982 до 27 октомври 1998 (до 1990 само на Западна Германия). \r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море. \r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г. \r\n \r\n \r\n1981 г. \r\nВ периода 22 септември – 1 октомври по решение на ЮНЕСКО в Париж се провеждат Дни на България. \r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г. \r\n \r\n \r\n1971 г. \r\nВ град Орландо, щата Флорида e открит Дисни Ленд. \r\n \r\n \r\n1967 г. \r\nПоставя се началото на първото турне в Америка на “Pink Floyd”. \r\nАнглийската рокгрупа Pink Floyd е основана в Лондон през 1965 г. в състав: Сид Барет – китара, вокал (до 1968 г.); Ричард Райт – клавишни; Роджър Уотърс – бас, вокал (до 1982 г.); Ник Мейсън – ударни; Дейвид Гилмър – китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Роджър Уотърс (студент по архитектура). Новото име е свързано със солиста Сид Барет. Специалистите определят стила на групата като симфорок, космически рок, прогресив-рок. Първият сингъл е записан през 1967 г. (\"Арнълд Лайн\"). През 1968 г. Сид Барет е заменен от Дейвид Гилмор. Групата записва музика за филми. Албумът \"Обратната страна на Луната\" от 1973 г. се задържа в класацията на сп. \"Билборд\" повече от 700 седмици. Pink Floyd издава и албума \"Стената\" (1979 г.), по който А. Паркър заснема филм през 1982 г. с участието на Боб Гелдоф. След поредица от съдебни дела Роджър Уотърс напуска групата и издава самостоятелни албуми. \r\n \r\n \r\n1962 г. \r\nВ Университета на Мисисипи избухват студентски безредици по повод приемането на първия чернокож студент. Двама загиват и поне 75 души са ранени по време на бунтовете. \r\n \r\n \r\n1962 г. \r\nБарбара Стрейзънд подписва своя първи договор с компанията “Колумбия”. \r\nАмериканската поппевица и киноактриса Барбара Джоун Стрейзънд е родена в Ню Йорк, САЩ. В началото на 60-те години пее в нощните клубове на “Гринич Вилидж”, участва в телевизионни шоупрограми, снима филми. Получава награда “Грами” за първия си албум през 1963 г., а през 1968 г. получава “Оскар” за филма “Забавното момиче”. Участва във филмите: “Каквито бяхме”, “Хелоу, Доли!”, “В един хубав ден ще се срещнем завинаги” (1970 г.), “Бухалът и котенцето” (1970 г.), “Какво има, Док?” (1972 г.), “Върху кутията с пясък” (1972 г.), “Пътят, по който вървяхме” (1973 г.), “Заради Пит” (1974 г.), “Веселата госпожа” (1975 г.), “Роди се звезда” (1976 г.), “Най-важното събитие” (1979 г.), “Всяка дълга нощ” (1981 г.), “Йентъл” (1983 г.), “Орехи” (1987 г.), “Принцът на прилива” (1991 г.), “Огледалото има две лица” (1996 г.). През 1987 г. получава втора награда “Грами” за албума “Бродуей”. Сред популярните й албуми са: “The Barbra Streisand Album” (1963 г.), “My Name is Barbra” (1964 г.), “Simply Streisand” (1967 г.), “Greatest Hits” (1969 г.), “Stoney End” (1971 г.), “The Way We Were” (1974 г.), “Greatest Hits, Vol. II” (1979 г.), “Guilty” (1980 г.), “Memories” (1981 г.), “Yentl” (1983 г.), “Emotion” (1984 г.), “The Brodway Album” (1986 г.), “One Voice” (1987 г.). \r\n \r\n \r\n1949 г. \r\nОбявява се създаването на Китайската народна република. \r\nКитайската народна република се намира в Централна и Източна Азия. Площта й е 9 600 000 кв. км., населението над 1 206 000 000 жители. Официалният език е китайският. Столица на страната е Пекин.  \r\n \r\n \r\n1947 г. \r\nПравителството на САЩ съобщава, че признава българското правителство и възстановява дипломатическите отношения с България. \r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г. \r\n \r\n \r\n1946 г. \r\nЗавършва Военният трибунал в Нюрнберг. Той издава 12 смъртни присъди, между които на Гьоринг и Рибентроп. \r\nСъдебният процес над главните нацистки военни престъпници се състои в Нюрнберг в периода 20 ноември 1945 г. – 1 октомври 1946 г. Международният военен трибунал се създава съгласно Декларацията за отговорността на нацистите за извършваните зверства, приета на Московската конференция (30 октомври 1943 г.), и Договора между правителствата на СССР, САЩ, Великобритания и Франция за съдебно преследване и наказание на главните военни престъпници от европейските страни на Оста (8 май 1945 г.). Пред Трибунала се привличат 24 нацистки ръководители. Провеждат се 403 открити съдебни заседания, на които освен подсъдимите се разпитват 116 свидетели, разглеждат се десетки хиляди писмени свидетелски показания и повече от 4 000 документални доказателства. На 30 юли 1946 г. завършват изказванията на главните обвинители, а на 30 септември и 1 октомври 1946 г. е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман (задочно) на смърт чрез обесване. Хес, Функ и Редер на доживотен затвор. Ширах и Шпеер на 20 години затвор, Нойрат на 15 години и Дьониц на 10 години. Смъртните присъди са изпълнени през нощта на 16 октомври 1946 г. в Нюрнбергския затвор. \r\n \r\n \r\n1936 г. \r\nГенерал Франциско Франко е обявен за глава на бунтовническия щат в Испания. \r\nФранциско Франко е испански генералисимус. Управлява Испания като диктатор, в годините 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник на главния щаб на сухопътните войски (1934 г.), командир на испански корпус в Африка (Мароко). Организира и ръководи въоръженото въстание на испански демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура; провъзгласен за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател на министерския съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. \r\n \r\n \r\n1922 г. \r\nОт 1 до 4 октомври във Форт Уейн, щат Индиана, е проведен учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов. \r\n \r\n \r\n1910 г. \r\nТерористи взривяват сградата на вестник “Лос Анджелис Таймс”, загиват 21 души. \r\n \r\n \r\n1908 г. \r\nХенри Форд представя автомобилът си “Модел Т” на пазара. Цената на автомобила е 825 долара. \r\nХенри Форд (1863 г.-1947 г.) е американски индустриалец. На 24 години става главен инженер на дружество “Едис Илюминейтинг”. През 1903 г. създава “Форд мотор”, от което прави най-голямото в света предприятие за производство на автомобили със 75 000 работника. \r\n \r\n \r\n1856 г. \r\nВ Париж започва отпечатването на романа на Гюстав Флобер – “ Мадам Бовари”. \r\nФренският писател Гюстав Флобер е роден на 12 декември 1821 г. в Руан. Завършва Руанския лицей и постъпва в юридическия факултет на Парижкия университет. Прекъсва обучението си през 1844 г. поради нервно заболяване. В Круасе създава основните си произведения. Първите му литературни опити са повестите “Мемоари на безумците” (1840 г.) и “Ноември” (1842 г.). Автор е на романа “Възпитание на чувствата” (1843-1845 г., непубликуван). През 1857 г. излиза романът “Мадам Бовари. Провинциални нрави”. Властите определят книгата като “безнравствена” и дават нейния автор под съд. Впоследствие той е оправдан. През 1858 г. Флобер пътешества из Алжир и Тунис, където събира материали за романа “Саламбо” (1862 г.). Творческият му път завършват “Три повести” (1887 г.) и романът “Бувар и Пекюше” (незавършен, публикуван 1887 г.). Съставя не голям по обем сатиричен “Лексикон на азбучните истини” (публикуван през 1910 г.). Умира на 8 май 1880 г. \r\n \r\n \r\n1791 г. \r\nЗаконодателното събрание на Франция се събира на първото си заседание. \r\n \r\n \r\n \r\n На тази дата са родени: \r\n \r\n \r\n1968 г. \r\nУмира Романо Гуардини – германски писател, католически философ и теолог. Роден е на 17 февруари 1885 г. във Верона. Свещеник (1910 г.). Частен доцент в Бон (от 1921 г.). Професор е по философия на религията и католическия светоглед в Берлин (от 1923 г.). През 1939 г. фашистите му забраняват да преподава. Преподавател е в Тюбинген (1946 г.) и в Мюнхен (1949 г.). Лидер е на движението на католическата младеж. Принципите на християнската антропология Гуардини представя в книгите си \"Свят и личност\" и \"Екзистенцът на християнина\", в които се открива влиянието на т. нар. диалогичен персонализъм. \r\n \r\n \r\n1943 г. \r\nРоден е Хусто Хорхе Падрон – испански поет. Завършва право и работи като адвокат. Автор е на теоретични изследвания в областта на поезията. Генерален секретар е на испанския ПЕН-център, носител на 35 международни награди. \r\n \r\n \r\n1930 г. \r\nРоден е Филип Ноаре – френски актьор. Завършва курсове за драматично изкуство при Блен. Работи в парижките театри, в кабаретата и телевизията. Снима се в киното от 1955 г. (\"Пуент Курт\"). Става известен с комичната си изява в \"Зази в метрото\" (1960 г.). Ноаре играе в комедии, трилъри, драми. Работи съвместно с Бертран Таверние, Марио Моничели и др. \r\n \r\n \r\n1924 г. \r\nРоден е Джейс Ърл Картър (Джими Картър) – американски политик, общественик; Президент на САЩ (1977-1981 г.), представител на Демократическата партия. Завършва Военноморската академия (1946 г.) и до 1953 г. служи във военноморските сили на САЩ. Губернатор е на щата Джорджия (1971-1975 г.). Картър посредничи за подписването на споразуменията от Кемп Дейвид между Израел и Египет; защитава човешките права в международната политика още преди края на Студената война. Води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. Получава Нобелова награда за мир (2002 г.). \r\n \r\n \r\n1903 г. \r\nРоден е Владимир Самойлович Хоровиц- пианист. Учи при В. В. Пухалски, С. Тарновски и Ф. М. Блуменфелд в Киевската консерватория, която завършва през 1921 г. През 1925 г. емигрира, а от 1928 г. е в Ню Йорк. Известен е с изпълнението на концерти от П. И. Чайковски, С. В. Рахманинов, С. С. Прокофиев, произведения на Ф. Лист и неговите виртуозни транскрипции, а някои композиции (напр. “Танц на смъртта” на К. Сен-Санс) свири в собствени, още по-виртуозни преработки. Автор е на фантазии за пиано върху теми от операта “Кармен” от Бизе, редица парафрази и транскрипции. Умира през 1989 г. \r\n \r\n \r\n1865 г. \r\nРоден е Пол Дюка – френски композитор и музикален критик. Член е на Френския институт (1934 г.). Учи в Парижката консерватория в класа по композиция на Е. Гиро (1882-1888 г.). Професор е в Парижката консерватория (през 1910-1912 г. – в оркестровия клас, от 1913 г. – композиция), като едновременно ръководи класа по композиция в Музикалното училище. Сред популярните му творби са: \"Ученик на чародея\", 1897 г., операта \"Ариана и Синята брада\" (1907 г., Париж), поемата балет \"Пери\" (1912 г.), симфонии, пиеси за пиано и др. Редактира произведения на Бетовен, Ж. Рамо, Д. Скарлати. Умира на 17 май 1935 г. в Париж. \r\n \r\n \r\n1207 г. \r\nРоден е крал Хенри III (крал от 1216 г.) от династията Плантагенети. Опитва се да управлява Англия, като разчита на чуждите феодали-авантюристи и на съюза с Римската курия. В края на 50-те години недоволните от тази политика барони намират подкрепа от дребните рицари, гражданите и заможните селяни. Кралят се принуждава да утвърди “Оксфордските провизии” (1258 г.), създали в страната режим на баронската олигархия. По-късно чрез “Уестминстърските провизии” ограничава правата на аристокрацията. Отказването на Хенри III от спазването на “Оксфорските провизии” довежда до гражданска война (1263-1267 г.). През 1264 г. Симон дьо Монфор разгромява кралската войска и пленява краля. След разгрома на опозиционните войски и гибелта на Монфор (август 1265 г.) правата му са напълно възстановени (1266 г.). Нарастващата роля на рицарството и на градовете подтиква Хенри III да създаде практиката за свикване на парламент. Умира на 16 ноември 1272 г. в Лондон. \r\n \r\n \r\n На тази дата умират: \r\n \r\n \r\n2013 г.  \r\nУмира американският писател Том Кланси, автор на политически трилъри на шпионска тематика издадени в над 100 милиона екземпляра по света. \r\n \r\n \r\n1684 г. \r\nУмира Пиер Корней – френски писател, представител на трагедията от епохата на класицизма. Роден е на 6 юни 1606 г. в Руан. \r\n \r\n \r\n1499 г. \r\nУмира Марсилио Фичино – италиански хуманист и философ неоплатоник. Роден е на 19 октомври 1433 г. във Филине Валдарно. Основава Платоновата академия във Флоренция. Превежда на латински език съчинения от Платон (публ. 1484 г.), Плотин, Ямблих, Прокъл, Порфирий, Михаил Псел, част от “Ареопагитии” и трактати. В коментариите към тях и в съчиненията “Платоновата теология за безсмъртието на душата” (1469-1474 г., публикувана през 1482 г.), “За християнската религия” (1476 г.) и др. Приема историческото съществуване на религиите и религиозните философски учения като етапи от развитието на “всеобщата религия”. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.01", "title": "Денят 1 октомври в световната история"}
{"url": "http://www.focus-news.net/news/2019/10/01/2703874/denyat-1-oktomvri-v-balgarskata-istoriya.html", "text": "Православната църква отбелязва празника Покров на пресвета Богородица. Софийският университет навършва годишнина от създаването си на 1 октомври 1888 г. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. На тази дата през 1890 г. Светият синод окончателно се установява в София. На 15 октомври митрополитите присъстват на откриването на парламентарната сесия и на 27 октомври са приети на аудиенция от княз Фердинанд. \r\nПрез 1915 година България обявява война на Сърбия и влиза в Първата световна война.  Навършват се 50 години от откриването на завод \"Електроника\" в София. През 1961 г. започва производство на електронно измервателна техника. До 1972 г. “ Електроника” е един от първите и най-големи производители на електронни калкулатори в Европа - ЕЛКА 6521. На 1 октомври е роден един от създателите на българското кино режисьорът Захари Жандов (1911). На тази дата умира един от дейците на национално-освободителното движение Иваница Данчев, участник в Старозагорското и Априлското въстание.  \r\n \r\n2010 г. \r\nНа поета Петър Караангов в Харманли е връчена Националната литературна награда \"Изворът на белоногата\". \r\n \r\n \r\n2006 г. \r\nСтанка Златева става световен шампион по борба в категория 72 килограма в Гуанджоу. Това я прави първата българка световен шампион в този спорт. \r\n \r\n \r\n2005 г. \r\nНадежда Михайлова (Надежда Нейнски) слиза от председателското място на Съюза на демократичните сили. Постът й се заема от Петър Стоянов. \r\n \r\n \r\n2004 г. \r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова. \r\n \r\n \r\n2002 г. \r\nОснован е Ансамбъл „Българе“ – български частен фолклорен ансамбъл, създаден от брата и сестрата Христо и Елена Димитрови. \r\n \r\n \r\n2002 г.  \r\nДимитър Цонев е назначен за говорител на кабинета на Симеон Сакскобургготски, а след три години става пиар на \"БТК Груп\". След това се връща отново в БНТ и става заместник програмен директор. \r\n \r\n \r\n2002 г.  \r\nСпира експлоатацията за пътнически превози на линията „Калотина - Станянци”. \r\n \r\n \r\n2001 г. \r\nПрезидентът на Република България присъжда орден „Стара планина“ първа степен проф. Збигнев Бжежински, американски учен и политик, съветник и член на настоятелството на центъра за стратегически и международни проучвания в САЩ. \r\n \r\n \r\n2000 г. \r\nЗакриват се 27-те летни олимпийски игри в Сидни Австралия, където в общото класиране по медали България се нарежда на 16-то място с 13 медала (5-златни, 6-сребърни и 2-бронзови). \r\n \r\n \r\n1982 г. \r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море. \r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г. \r\n \r\n \r\n1980 г. \r\nВ София се провежда Четвъртият конгрес на Съюза на българските писатели. \r\n \r\n \r\n1969 г. \r\nБългарската академия на науките чества своята 100-годишнина. Българската академия на науките е създадена през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав са обособени три клона на Българска академия на науките: историко-филологически, философско-обществени и природо-математически. Печатният орган на Българска академия на науките е \"Списание на Българска академия на науките\". Излиза от 1911 г. до 1945 г., а също и през 1950 г., 1951 г. и от 1957 г. Други издания са: \"Летопис на Българска академия на науките\", \"Сборник на Българска академия на науките\" и др. През 1947 г. се приема нов устав на Българска академия на науките. Съгласно новата политическа система в страната са усвоени и нови функции. До 1946 г. Академията е оглавявана от: Ив. Евстратиев Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.). \r\n \r\n \r\n1960 г. \r\nОткрит е завод \"Електроника\" в София. \r\n \r\n \r\n1949 г. \r\nБългария, както и останалите страни от Източния блок, е принудена от Москва да анулира договора си с Югославия и да започне широка кампания срещу нея. Българското Министерство на външните работи уведомява югославското правителство, че НРБ не може повече да се смята обвързана с договора за приятелство, сътрудничество и взаимна помощ между двете страни, тъй като Югославия грубо го е нарушила и се е поставила в \"услуга на империалистите\", като \"конспирира\" срещу България и се стреми да установи хегемония на Балканите. В отговор на 13 октомври югославската страна отправя нота, която хвърля вината за влошените отношения между двете страни изцяло върху България. \r\n \r\n \r\n1947 г. \r\nПравителството на САЩ съобщава, че признава българското правителство и възстановява дипломатическите отношения с България. \r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г. \r\n \r\n \r\n1944 г. \r\nПровежда се национална конференция на политически кръг \"Звено\". На конференцията политическият кръг се преобразува в партия под името Народен съюз \"Звено\". За председател на ЦК е избран Кимон Георгиев. \r\nПолитическият кръг \"Звено\" е обществено-политическа организация, създадена през април 1927 г. Членовете на “Звено” си поставят задачата да възпрепятстват групирането на българските политически сили в два лагера и на преден план да излязат обществено-икономическите и културните въпроси на страната. Членският му състав включва представители от всички политически партии и професионални организации, без комунистите. Нейните членове запазват своята партийна принадлежност. Политическият кръг \"Звено\" отрича традиционната парламентарна демокрация, почиваща на принципите на Търновската конституция и възхвалява силната надпартийна авторитарна власт. \r\n \r\n \r\n \r\n1927 г. \r\nЗа първи път сръбски епископ (Ириней Новосадски) служи в българска църква – \"Св. Александър Невски\" в София. \r\nХрам-паметникът Св. Александър Невски е построен в памет на Цар Александър II и освобождението от турско робство. Инициативата за изграждането му е поета от Петко Каравелов. Строежът на храма започва през 1904 г. и завършва през 1914 г. Поради редица причини освещаването му става на 12 септември 1924 г. \r\n“Св. Александър Невски” е построен върху площ от 2600 квадратни метра, дължина от 70 м. и широчина от 55 м. височината на главния купол е 42 м., а на камбанарията заедно с кръста 52 м. \r\n \r\n \r\n1915 г. \r\nБългария обявява война на Сърбия и се включва в Първата световна война. \r\nБългарското командване има предварително разработен план за война със Сърбия. С присъединяването на България към Централните сили планът е съгласуван с този на съюзниците. Първа армия (180 000 души и 360 оръдия) с командващ ген. Климент Бояджиев в състава на група армии „Макензен\" получава задача да настъпи в направлението Белоградчик - Ниш и съвместно с 3-а австроунгарска и 11-а германска армия да разгроми основните сръбски сили. Втора армия (136 000 души и 260 оръдия) с командващ ген. Георги Тодоров трябва да настъпи в Македония и да прекъсне комуникациите на сръбската армия със съглашенските войски в Гърция. Трета армия (93 000 души и 190 оръдия) с командващ ген. Стефан Тошев прикрива границата с Румъния. 2-ра и 10-а пехотна дивизия заемат за отбрана българо-гръцката граница. Срещу българската армия Сърбия развръща Тимошката и Втора армия, Власинския и Македонския отряд - 164 хиляди души и 300 оръдия, със задача да отразят настъплението на българските войски. \r\n \r\n \r\n1899 г. \r\nСъставя се правителство на Либералната партия начело с Тодор Иванчов. \r\nТодор Иванчов е политически и държавен деец. Роден е в Търново (днес Велико Търново) през 1858 г. Завършва Робърт колеж в Цариград, след което учи в Монпелие, Франция. След завръщането си в България е назначен за директор на Статистическото бюро. Иванчов е един от лидерите на Либералната партия (радослависти). От 1886 г. участва в управлението на държавата. Заема постовете министър на народното просвещение (август 1886 г. – юни 1887 г.; януари–октомври 1899 г.), министър-председател (1 октомври 1899 г. – 9 януари 1901 г.) и едновременно министър на външните работи (до 27 ноември 1900 г.), министър на финансите (27 ноември 1900 г. – 9 януари 1901 г.). Правителството на Иванчов връща отново натуралния десятък върху зърнените култури, което предизвиква бунтове сред населението. Бунтовете са потушени с военна сила и довеждат до свалянето на правителството. На 4 юни 1903 г. Тодор Иванчов и министрите му са съдени от Държавен съд за нарушаване на конституцията. Той е осъден на 8 месеца затвор, но по-късно е освободен. Умира през 1905 г. \r\n \r\n \r\n1890 г. \r\nСветият синод окончателно се установява в София. \r\n \r\n \r\n1888 г. \r\nПрез 1888 г. се създава Софийският университет. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. От 1901 г. Висшето училище започва да приема за студенти и девойки. През 1904 г. придобива университетски статут и се преименува на Български университет \"Братя Евлоги и Христо Георгиеви от Карлово\" в знак на благодарност за дарената от Евлоги Георгиев крупна сума за построяване на висше училище в България. Заради протестната акция на студентите срещу княз Фердинанд I при откриването на сградата на Народния театър (януари 1907 г.) университетът е закрит за половин година. През следващите години се увеличават специалностите, като се откриват нови факултети: Агрономически (1921 г.), Медицински (1918 г.), Ветеринарен (1921 г.) и Богословски (1921 г.). След държавния преврат на 19 май 1934 г. се ограничава силно университетската автономия, закрити са и са слети редица катедри. Нови промени в статута, организацията на обучението и т. н. в университета настъпват в края на 40-те и началото на 50-те години на ХХ в. \r\n \r\n \r\n1870 г. \r\nВ Цариград се издава първият брой на сп. \"Читалище\". Списанието е с научно-популярен и образователен характер. Негови редактори са Марко Балабанов, Лазар Йовчев, Петко Р. Славейков, Стефан Бобчев и др. \r\n \r\n \r\n \r\n На тази дата са родени: \r\n \r\n \r\n1911 г. \r\nРоден е Захари Костов Жандов – български режисьор, един от създателите на българското кино. Творческата му дейност започва през 40-те год. като фотограф художник и режисьор (заснема погребението на цар Борис III през 1943 г.). Снима няколко значими документални филма: \"Един ден в София\" (1946 г.), \"Хора сред облаците\" (1947 г.) и др. В игралното кино дебютира с филма \"Тревога\" (1951 г.), станал една от знаковите творби на киното на 50-те години. След него поставя \"Септемврийци\" (1954 г.). Значително постижение е филмът му \"Земя\" (1957 г.) по повестта на Е. Пелин. Други творби: \"Отвъд хоризонта\" (1960 г.), \"Шибил\" (1968 г.), \"Птици долитат\" (1971 г.), \"Боянският майстор\" (1981 г.). Умира на 1 февруари 1998 г. в София. \r\n \r\n \r\n1888 г. \r\nРоден е Димо Петров Сяров – български белетрист. Завършва икономически науки в Цюрих с докторат по политическа икономия (1912 г.). Участва в Първата световна война и е тежко ранен, загубва слуха си. Занимава се със стопанска дейност. Започва литературната си дейност с романите “Песента на Пана” (1914 г.) и “Вълшебното царство” (1920 г.), които нямат успех. Известност му донася пиесата “Камбаните на св. Климент” (1929 г.), която разкрива моменти от родолюбивата дейност на Гр. Пърличев. Автор е на следните романизирани биографии: “Световният шампион Никола Петров” (1951 г.), “Трапецът на смъртта” (1959 г., за Л. Добрич), на разкази, очерци, пътеписи и др., на сборниците “Юнгфрау” (1938 г.), “Очите на България” (1942 г.), “За тебе, Бяло море!” (1942 г.), “Страшната сила” (1956 г.), “Виденията на скитника” (1963 г.) и др. Умира на 4 август 1965 г. в София. \r\n \r\n \r\n На тази дата умират: \r\n \r\n \r\n1912 г. \r\nУмира Иваница Данчев – деец на национално-освободителното движение в България. През 60-те години на ХIХ в. емигрира в Румъния. Осъществява контакти с българската емиграция в Галац, Браила и Букурещ. Участва в подготовката на Старозагорското въстание (1875 г.). Включва се в подготовката на Априлското въстание (1876 г.), като доставя оръжие за Врачанския революционен окръг. Участва в Ботевата чета. След нейния разгром е заловен и заточен в крепостта Акя в Мала Азия. Освободен е по обща амнистия през 1878 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.01", "title": "Денят 1 октомври в българската история"}
{"url": "http://www.focus-news.net/news/2019/10/01/2703876/neyno-kralsko-visochestvo-dana-firas-printsesa-na-yordaniya-i-ministar-nikolina-angelkova-shte-posetyat-rilskiya-manastir.html", "text": "Нейно кралско височество Дана Фирас, принцеса на Йордания, и министърът на туризма Николина Ангелкова ще посетят Рилския манастир. Това съобщиха от  Министерството . По време на втория ден от посещението си принцеса Фирас, която е в България по покана на министър Ангелкова, ще разгледа и други известни културно-исторически забележителности в региона.", "date": "2019.10.01", "title": "Нейно кралско височество Дана Фирас, принцеса на Йордания, и министър Николина Ангелкова ще посетят  Рилския манастир"}
{"url": "http://www.focus-news.net/news/2019/10/01/2703877/tass-v-pekin-zapochnaha-tarzhestvata-po-povod-70-tata-godishnina-ot-obrazuvaneto-na-kitayskata-narodna-republika.html", "text": "Тържествените мероприятия в чест на 70-годишнината от образуването на Китайската народна република започнаха в 10 часа местно време (05:00 българско) на централния площад Тянанмън в Пекин, съобщава кореспондент на  ТАСС  от мястото на събитието. \r\nПрезидентът на Китай Си Дзинпин, министър-председателят на Държавния съвет Ли Къцян, други членове на ръководството на страната и бившият държавен глава Цзян Цземин се качиха на платформата, водеща към Забранения град при портата Тянанмън. \r\nЛи  Къцян обяви началото на тържествата. Под 70 залпа с церемониални оръдия прочутата група на честната стража на Народоосвободителната армия на Китай (НОАК) изнесе знамето на Китай на площада и го издигна на флагштока, след което военен оркестър изпълни националния химн. \r\nПекински парад \r\nПо-късно президентът на Китай даде заповед да започне военен парад за отбелязване на 70-годишнината от основаването на народната република.  \r\n„Пристъпете към церемониалното преминаване на войските“, каза държавният глава. Тогава Си Дзинпин в лимузина \"Хонгчи\" (\"Червеното знаме\") направи обиколка на церемониални карета и оборудване, построени на централния булевард на Пекин - Чанг'анджие. \r\n„Здравейте, другари! Ние работихме усилено, другари“, поздрави Си Дзинпин военнослужещите , облечени в тъмно сиви униформи, наричани още „маоцзедуновки“. \r\n„Желаем ви добро здраве, председател“, извикаха предните карета в отговор, включително онези, състоящи се от жени военнослужещи в бяла, синя и червена униформа. \r\nПо своя мащаб военният парад ще надмине всички подобни шоута в историята на Китай: в него ще вземат участие 15 хиляди военнослужещи, както и 160 бойни самолета и 580 единици военна техника. След преминаването на войските в града ще започне празнична демонстрация, в която ще вземат участие около 100 хиляди души. В чест на националния празник се планира да се освободят 70 хиляди „гълъби на мира“ и да се изстрелят толкова цветни балони. \r\n \r\nПревод и редакция:", "date": "2019.10.01", "title": "ТАСС: В Пекин започнаха тържествата по повод 70-тата годишнина от образуването на Китайската народна република"}
{"url": "http://www.focus-news.net/news/2019/10/01/2703881/pravoslavnata-tsarkva-pochita-praznika-pokrov-na-presveta-bogoroditsa.html", "text": "В повечето славянски езици думата „покров“ означава едновременно „покривало“ и „защита“. Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви (около 936 г.). \r\nВъв Влахернската църква в Константинопол, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания. \r\nПразникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол макар и да не празнували този празник, но възпоменавали видението на св. Андрей. Във Влахернската църква в града имало икона на Божията Майка в този вид, както Тя се явила на св. Андрей.", "date": "2019.10.01", "title": "Православната църква почита празника Покров на пресвета Богородица"}
{"url": "http://www.focus-news.net/news/2019/10/01/2703880/si-dzinpin-kitay-shte-ostane-po-patya-na-mirnoto-razvitie.html", "text": "Китайският президент Си Дзинпин заяви във вторник, че Китай ще остане на пътя на мирното развитие, но армията на страната решително ще защитава нейния суверенитет и сигурност, предава  Reuters . \r\nВ кратката си реч по повод 70-годишнината от основаването на Китайската народна република, Си също така заяви, че държавата ще продължи устойчивото си развитие и ще поддържа стабилността в Макау и Хонконг, а освен това ще насърчава мирното развитие на отношенията с Тайван. \r\n \r\nПревод и редакция:", "date": "2019.10.01", "title": "Си Дзинпин: Китай ще остане по пътя на мирното развитие"}
{"url": "http://www.focus-news.net/news/2019/10/01/2703884/zapochva-priem-na-dokumenti-za-zakupuvane-na-pozemleni-imoti-v-gorski-teritorii-sobstvenost-na-fizicheski-litsa.html", "text": "Започва прием на документи за закупуване на поземлени имоти в горски територии, собственост на физически лица, съобщиха от пресцентъра на  МЗХГ . През 2016 г. процедурата беше обявена за първи път и предизвика изключително голям интерес.  \r\nИзкупуването ще се извършва от 6-те държавни горски предприятия. Целта е към държавните гори да бъдат присъединени малки горски имоти, които не могат да бъдат обслужвани и поддържани в добро състояние от настоящите им собственици. Заявления ще могат да се подават до 15 януари 2020 г., след което ще бъде извършено оценяване. Одобрените предложения ще бъдат придвижени за закупуване на следващ етап. \r\nДържавните горски предприятия няма да закупуват поземлени имоти в горски територии, които са собственост на общини, юридически организации и сдружения.  \r\nВъвежда се нов праг на изискването за максимална обща площ на поземлените имоти, предлагани от един и същ собственик за закупуване. Тя не трябва да надхвърля 50 дка в рамките на една процедура. \r\nПредвидено е да отпадне изискването за представяне на таксационни описания на подотделите, включени в предлаганите от заявителите имоти. С цел намаляване на административната тежест, тази информация ще се изисква по служебен път от съответното държавното горско или държавното ловно стопанство, в чийто обхват попада предлагания за продажба имот. За улеснение на заявителите, ценовото предложение се предлага да бъде по образец.  \r\nПри проведената през 2016 г. процедура бяха финализирани сделки за закупуване на 126 имота с обща площ 1029 дка, на стойност от близо 600 хиляди лева. \r\nТук може да видите правилата за закупуване на горски територии.", "date": "2019.10.01", "title": "Започва прием на документи за закупуване на поземлени имоти в горски територии, собственост на физически лица"}
{"url": "http://www.focus-news.net/news/2019/10/01/2703882/shte-se-izvarshi-test-na-natsionalnata-sistema-za-ranno-preduprezhdenie.html", "text": "На територията на градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ „Козлодуй“, Стара Загора и Гълъбово на 1 октомври от 11.00 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация. Това съобщиха от пресцентъра на  МВР . \r\nВ тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. \r\nТренировката ще се извърши за проверка на техническото състояние на националната система и за обучение на населението.  \r\n Системата се тества два пъти годишно в първия работен ден на месец април и на месец октомври - в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност.  Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите .", "date": "2019.10.01", "title": "Ще се извърши тест на Националната система за ранно предупреждение"}
{"url": "http://www.focus-news.net/news/2019/10/01/2703883/viktor-orban-prestaplenieto-na-trochani-e-che-pomogna-na-ungariya-da-se-zashtiti-ot-migratsiyata-ek-kovarno-provede-glasuvaneto-v-druga-komisiya.html", "text": "Унгарският премиер Виктор Орбан заяви, че причината юридическата комисия на Европейския парламент да намери конфликт на интереси при кандидатурата на унгарския евродепутат за европейски комисар е, че бившият министър на правосъдието е помогнал на Унгария да се защити от миграцията, пише електронното издание  Hungary Today . \r\nОще в четвъртък комисията по юридически въпроси (JURI) установи, че има конфликт на интереси между кандидатурата на Трочани и юридическата фирма „Наги“, а освен това Трочани получава нареждания от унгарската държава. \r\nВ интервю пред общественото „Радио Косут“, Орбан похвали Трочани като международно уважаван правен експерт и опитен дипломат и го определи за „най-квалифицирания“ кандидат за Европейски комисар. \r\n„Но той извърши престъпление“ като помогна на правителството да защити Унгария от миграцията, заяви Орбан. Именно с помощта на Трочани Будапеща написа и приложи законодателство, с което сложи край на нелегалното влизане в Унгария, без нужните документи, добави премиерът. \r\n„И сега му натриха носа заради това“, посочи унгарският лидер, като определи като „коварен ход“ от страна на ЕС това, че вотът срещу Трочани се е провел в юридическата комисия, а не в тази, която отговаря за портфолиото на Трочани – политиката на съседство и разширяването. \r\nТой каза, че гледа напред по въпроса и има готово „второ, трето и четвърто решение“. \r\n \r\nПревод и редакция:", "date": "2019.10.01", "title": "Виктор Орбан: „Престъплението“ на Трочани е, че помогна на Унгария да се защити от миграцията, ЕК коварно проведе гласуването в друга комисия"}
{"url": "http://www.focus-news.net/news/2019/10/01/2703889/v-dnite-ot-parvi-do-peti-oktomvri-port-prim-art-fest-za-treta-poredna-godina-shte-prevarne-burgas-v-esenna-kulturna-stolitsa.html", "text": "В дните от първи до пети октомври Порт Прим Арт Фест за трета поредна година ще превърне Бургас в есенна културна столица. Патрон на събитието ще бъде една от най-обичаните български певици – „кралицата на шансона“ Богдана Карадочева. Програмата включва изключително премиерни за Бургас събития. Това съобщиха от пресцентъра на  Община Бургас . \r\nПорт Прим Арт Фест ще стартира с музикална прелюдия на 1 октомври (вторник). От 19.30 часа в Експозиционен център „Флора“ носителят на „Кристална Лира“ (2005 г.) и „Икар“ за съвременна българска музика (2016 г.) пианист, композитор, продуцент и аранжор Живко Петров, ще представи с концертна премиера новия си солов албум „TEN“. Билети на каса „Часовника“, телефон за информация: 0894 898 098. \r\nОфициалното откриване на фестивала на изкуствата ще бъде на следващия ден – 2 октомври (сряда) от 19.30 часа в Драматичен театър „Адриана Будевска.“ Специален гост ще бъде патронът на тазгодишното издание на Порт Прим Арт Фест – Богдана Карадочева. Пред морската публика тя ще представи своята автобиография „Богдана Карадочева и на 20, и на 30 х две“. Към нея на сцената ще се присъедини журналистът и продуцент Георги Тошев, с когото заедно ще представят филма, който той създава за нея: „Париж на Богдана“. Входът е свободен. \r\nНа 3 октомври (четвъртък) от 17.00 часа в Гранд Хотел и СПА „Приморец“ Теа Денолюбова и Христо Мутафчиев ще представят книгата „Черно на бяло“. Четивото тандемът определя не като (авто)биография, а като съкровена изповед и откровен разговор с председателя на Съюза на артистите в България. Входът е свободен. \r\nВ по-късните часове на деня, от 19.30, в Драматичен театър „Адриана Будевска“, Бургас ще попадне в магията на театъра с „Трима мъже и една Маргарита.“ Постановката на Сатиричен театър „Алеко Константинов“ – София е с автор и режисьор Лиза Шопова. На сцената публиката ще види Христо Мутафчиев, Асен Мутафчиев, Петър Калчев и Маргарита Хлебарова. Билети на каса „Часовника“, телефон за информация: 0894 898 098. \r\nППАФ ще продължи на 4 октомври (петък) от 17.30 часа с любопитна книжна премиера. Своята книга „Апокриф за воаяжа на една овца от стадото на пастира“ ще представи големият актьор и общественик Явор Милушев. Книгата е автобиография – „но не съвсем … пътуване през епохи и граници“ (Г. Тошев). Сцена на премиерата ще бъде Гранд Хотел и СПА „Приморец“. Входът е свободен. \r\nВ 19.30 премиера на бургаска сцена в Държавна опера ще има първата в света танго опера на Астор Пиацола „Мария от Буенос Айрес“. Творбата събира в едно танго, поезия и класическа музика в зрелищен спектакъл, който оставя публиката без дъх. Режисьор е Веселка Кунчева, диригент – Константин Добройков, със специалното участие на Люси Дяковска, оркестър, хор и балет на Държавна Опера – Пловдив. \r\nБилети на каса „Часовника“, телефон за информация: 0894 898 098. \r\nВ събота, 5 октомври, от 16.30 часа бургаската публика ще има възможност да се срещне със Захари Карабашлиев и неговата книга „Жажда“, вдъхновена от истинска история. Сцена на срещата автор – публика ще бъде новото културно пространство на Бургас – Прим Арт Център (ул. „Княз Александър Батенберг“ 12, срещу Гранд Хотел и СПА „Приморец“). \r\nНа същото място, от 18.00 часа Порт Прим Арт Фест 2019 ще бъде закрит с представителна изложба на петима изключително творци – Женя Адамова, Емануела Ковач, Румен Читов, Даниел Мирчев и творческият директор на ППАФ Стефан Божков. Експозицията ще гостува в Прим Арт Център до 14 октомври 2019 г., включително. \r\nСъбитията в заключителния ден на фестивала на изкуствата са със свободен вход. \r\nОсвен богата палитра премиерни събития, Порт Прим Арт Фест 2019 ще предложи на бургазлии и гостите на града и „фестивал във фестивала“. На 3, 4 и 5 октомври от 18.00 часа в Експо център „Флора“ на ППАФ ще гостува Международен фестивал за късометражно кино „Карантината“. В посочените дни ще можете да гледате напълно безплатно селекция игрални, документални, експериментални филми и анимация от цял свят, с български субтитри. Куратор на прожекциите ще бъде Георги Кръстев – директор на гостуващия за трета поредна година фестивал на късометражното кино. \r\nПорт Прим Арт Фест е фестивал на изкуствата, който цели обогатяване на културната сцена в Бургас и осигуряване на близка среща на морската публика с актуални ценни личности и събития. Форумът осигурява и платформа за комуникация между отделните творци и артформи. Организатор е Гранд Хотел и СПА „Приморец“, със съдействието на Община Бургас.", "date": "2019.10.01", "title": "В дните от първи до пети октомври Порт Прим Арт Фест за трета поредна година ще превърне Бургас в есенна културна столица"}
{"url": "http://www.focus-news.net/news/2019/10/01/2703887/akademiyata-na-mvr-chestva-50-godishen-yubiley-i-otkriva-novata-uchebna-godina.html", "text": "С тържествена церемония Академията на МВР ще отбележи 50 години от създаването на Висшата специална школа и началото на учебната 2019/2020 година. Това съобщиха от пресцентъра на  МВР . На празника ще присъстват министърът на вътрешните работи Младен Маринов, политическото и професионално ръководство на министерството, директори на главни и административни дирекции, преподаватели и курсанти. Церемонията започва в 11.00 часа в сградата на Академията на МВР, бул. „Александър Малинов“ № 1.", "date": "2019.10.01", "title": "Академията на МВР чества 50-годишен юбилей и открива новата учебна година"}
{"url": "http://www.focus-news.net/news/2019/10/01/2703888/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с прекъсване на сградно водопроводно отклонение на ул. „Антон Кецкаров“ в кв. „Модерно предградие“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Антон Кецкаров“ от бул. „Сливница“ до ул. „Връх Манчо“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антон Кецкаров“ на кръстовището с ул. „Връх Манчо“. \r\nВъв връзка с изграждане на сградно водопроводно отклонение на ул. „Георги Пеячевич“ в кв. „Подуяне“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Георги Пеячевич\" от ул. „Марагидик\" до ул. „Кобилино бранище\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Пеячевич\" на кръстовището с ул. „Марагидик\". \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/01/2703886/sport-parma-pobedi-torino-s-32.html", "text": "Парма победи Торино с 3:2 в мач от 6-ия кръг на италианската Серия „А“, игран на стадион „Енио Тардини“. В срещата имаше пропусната дузпа, червен картон и обрати, а победата за домакините дойде с гол в 88-та минута. Така Парма се поздрави с успеха и се изравни по точки с Торино. И двата тима имат по 9 и се намират на 8-ата и 9-ата позиция в класирането.", "date": "2019.10.01", "title": "Спорт: Парма победи Торино с 3:2"}
{"url": "http://www.focus-news.net/news/2019/10/01/2703891/nyama-ogranicheniya-po-golemite-patni-arterii-v-oblast-sliven.html", "text": "Трафикът по пътищата в Сливенско е интензивен, но без задръствания. Пътните настилки са сухи и нормално проходими. Няма въведени ограничения по пътищата,  съобщиха от  Областно пътно управление .Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.01", "title": "Няма ограничения по големите пътни артерии в област Сливен"}
{"url": "http://www.focus-news.net/news/2019/10/01/2703890/pregled-na-osnovnite-temi-v-dobrudzhanskiya-pechat.html", "text": "„Община Шабла получи нов противопожарен автомобил“, съобщава на първа страница  вестник „Добруджанска трибуна“ .  Специализираната машина е дарение от побратимената община Терешин в Полша. На церемонията са присъствали Ярослав Годун, съветник на посолството на Република Полша в България, Анджей Качик, ръководител на доброволното формирование в Терешин, Ядвига Дурчак, ръководител на пенсионерския клуб, чиито членове гостуват в Шабла, главен инспектор Стоян Георгиев, началник сектор „Превантивна и контролна дейност“ при Районната дирекция „Пожарна безопасност и защита на населението“ в Добрич. В рубриката „Новини“ -  „Комуникацията между роми и Община Добрич се подобрила“, това е отчетено на заседание на Общинския съвет по етнически и интеграционни въпроси. Заседанието се е провело вчера в Община град Добрич. То е било ръководено от председателя на Съвета зам. кмета д-р Емилия Баева. Приключва програма „РОМАКТ“ в Общината.  „Двама готвачи от Албена с награди от най-добър готвач на БХРА“, съобщава изданието. Достойно са се представили няколко участници от Професионалната гимназия по туризъм „Пейо Яворов“ в Добрич. Това е гимназия, с която курортът работи по проект за дуално обучение. „Задържаните за убийството на Диан не казват къде е ножа“, съобщава в днешното си издание вестник „Нова добруджанска трибуна“. Разследващите продължават да издирват ножа, с който е убит 41-годишният Диан в землището на село Котленци. На обвинените в грабеж и убийство са наложени мерки за неотклонение „задържане под стража“ от Окръжния съд в Добрич.  „Марин Кондов е пътен полицай на годината“ съобщава всекидневникът. Конкурсът се провежда за 27-ми път. В него са участвали 64-ма състезатели от 29 отбора от всички областни дирекции на МВР. Сред участниците е имало и шест дами, но те не сформират отбор. Сред тях най-добре са се представили Деница Господинова от ОД на МВР в Русе и Победа Карарадева от ОД на МВР в Сливен. „Албена е най-добрата СПА дестинация за 2019 година“, съобщава вестникът. Комплексът е отличен по време на шестия годишен конгрес на БУБСПА. Наградата е връчена на Димитър Танев, заместник директор „Бизнес развитие“ в Албена от Тиери Дюбоа, председател на Европейската асоциация на СПА-центровете.", "date": "2019.10.01", "title": "Преглед на основните теми в добруджанския печат"}
{"url": "http://www.focus-news.net/news/2019/10/01/2703893/meditsinskiyat-institut-na-mvr-shte-poluchi-dva-mikrobusa-oborudvani-za-okazvane-na-speshna-pomosht.html", "text": "На церемония днес в Гараж 10 на МВР представители на ръководството на Медицинския институт на МВР ще получат дарение от Международната организация по миграция – два микробуса, оборудвани със специализирана техника за оказване на спешна помощ. Това съобщиха от пресцентъра на  МВР . Церемонията ще започне в 16.00 часа", "date": "2019.10.01", "title": "Медицинският институт на МВР ще получи два микробуса, оборудвани за оказване на спешна помощ"}
{"url": "http://www.focus-news.net/news/2019/10/01/2703894/dvizhenieto-v-uchastaka-slanchev-bryag-burgas-v-rayona-na-obhod-na-gr-pomorie-tryabva-da-se-osashtestvyava-s-povisheno-vnimanie-poradi-izgrazhdane-na-vtoro-patno-platno.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите са отворени за всички моторни превозни средства. Движението на територията на областта се осъществява безпроблемно. До 1 юли 2020 г. движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път трябва да се осъществява с повишено внимание поради изграждане на второ пътно платно. Движението на моторни превозни средства се организира в двете ново изградени платна, като скоростта на движение е намалена до 50 км/ч. в участъците на съществуващите кръстовища. \r\nИнтензивен е трафикът в сутрешните часове на територията на град Бургас. Струпване на автомобили се наблюдава по входно-изходните пътни артерии на областния център. В централната градска част движението е по-натоварено в района на кръстовището между улиците „Константин Фотинов“ и „Булаир“, в района на кръстовището с кръгово движение „Трапезица“, както и по бул. „Стефан Стамболов“ в района на Новата поща. \r\nМария ПОПЧЕВА", "date": "2019.10.01", "title": "Движението в участъка Слънчев бряг – Бургас в района на обход на гр. Поморие трябва да се осъществява с повишено внимание поради изграждане на второ пътно платно"}
{"url": "http://www.focus-news.net/news/2019/10/01/2703896/mvr-dvama-dushi-sa-zaginali-a-drugi-36-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 36 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 45 леки и три тежки катастрофи, при които са пострадали трима души.", "date": "2019.10.01", "title": "МВР: Двама души са загинали, а други 36 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/01/2703895/remonti-ogranichavat-dvizhenieto-po-nyakolko-patni-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места в планинската част и хлъзгави. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение.  Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.01", "title": "Ремонти ограничават движението по няколко пътни отсечки в област Пазарджик"}
{"url": "http://www.focus-news.net/news/2019/10/01/2703897/kathimerini-zaev-i-tsipras-prizovaha-es-da-opredeli-data-za-pregovori-sas-skopie.html", "text": "Македонският премиер Зоран Заев и лидерът на основната гръцка опозиционна партия СИРИЗА Алексис Ципрас призоваха Европейския съюз да определи дата за започване на присъединителни преговори със Скопие през октомври, пише електронното издание на вестник  Kathimerini . \r\nПо време на срещата си в понеделник следобед Заев и Ципрас заявиха, че двете страни са преодолели национализма и политическия егоизъм чрез подписването на Преспанския договор за името на Македония през лятото на 2018 година, когато Ципрас беше министър-председател на Гърция и „е време за ЕС да направи същото, като даде зелена светлина за започване на присъединителни преговори със Северна Македония“. \r\nБившият гръцкия премиер е в Скопие за да участва на организираната от списание Economist конференция с име „Среща на върха на Западните Балкани – Увеличаване на инерцията за европейска интеграция“. \r\nВъв вторник Ципрас ще говори на мероприятието за следващите стъпки в европейската интеграция на региона и ще обсъди сделката за името със Заев и бившия председател на европейския парламент Мартин Шулц. \r\n \r\nПревод и редакция:", "date": "2019.10.01", "title": "Kathimerini: Заев и Ципрас призоваха ЕС да определи дата за преговори със Скопие"}
{"url": "http://www.focus-news.net/news/2019/10/01/2703898/negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-selo-vetren-dol.html", "text": "В празничния за християните ден Покров Богородичен, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще предстои Архиерейска света Литургия в храм \"Успение на Пресвета Богородица\", село Ветрен дол, предаде репортер на  Агенция \"Фокус\" . Начало ще бъде в 9.00 часа.  \r\nНикола ПЕТКОВ", "date": "2019.10.01", "title": "Негово преосвещенство Константийският епископ Яков ще оглави Архиерейска света Литургия в село Ветрен дол"}
{"url": "http://www.focus-news.net/news/2019/10/01/2703885/komisiyata-po-pravni-vaprosi-shte-razgleda-predlozheniyata-za-sakratenoto-sadebno-sledstvie.html", "text": "Комисията по правни въпроси ще разгледа предложенията за съкратеното съдебно следствие. Това предвижда програмата на Комисията. Тя ще заседава от 15.30 часа в зала 238. На заседанието ще бъде разгледан общ законопроект от приетите на 25 септември на първо четене три проекта на БСП, \"Обединени патриоти\" и \"Воля\" за промените в Наказателно-процесуалния кодекс. Текстовете, заложени в проектите, предвиждат да не се прилага съкратено съдебно следствие за тежки престъпления. До заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на \"БСП за България\". Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически.  \r\n Агенция \"Фокус\"  припомня:   \r\nНа 25 септември депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ народните представители запазиха съкратеното съдебно следствие на първо четене. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието. Предложението бе направено от ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления.", "date": "2019.10.01", "title": "Комисията по правни въпроси ще разгледа предложенията за съкратеното съдебно следствие"}
{"url": "http://www.focus-news.net/news/2019/10/01/2703900/shofyorite-da-karat-s-povisheno-vnimanie-pri-20-ti-km-na-am-trakiya-v-posoka-burgas.html", "text": "От 9 часа до 15:30 часа ще бъде ограничено движението в аварийната лента при км 20 на АМ „Тракия“ в посока Бургас поради ремонтни дейности на виадукта. Това съобщиха от пресцентъра на  Агенция \"Пътна инфраструктура\" .  \r\nШофьорите да карат внимателно и по път I-1 Ботевград-София, в участъка Бебреш–Ботевград. Поради неравности по пътната настилка скоростта на движение е ограничена до 60 км/ч.   \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.01", "title": "Шофьорите да карат с повишено внимание при 20-ти км на АМ „Тракия“ в посока Бургас"}
{"url": "http://www.focus-news.net/news/2019/10/01/2703899/pregled-na-osnovnite-temi-v-burgaskiya-pechat.html", "text": "„Купуваме дърва и въглища на „стари“ цени“ е водещото заглавие в днешния брой на бургаския  ежедневник „Черноморски фар“ . Напук на прогнозите за недостиг и закъснели доставки на дърва и въглища, свързани с ограниченията за сеч в горите заради африканската чума по свинете, офанзивата в Бургаско за осигуряване на топлото през зимата е в разгара си. Няма дефицит на нито един артикул от твърдите горива, а предлагането и купуването вървят с пълна сила, а цените засега са като в началото на миналия отоплителен сезон. В складовете на „Топливо“ – Бургас дървата за огрев, тип метровки, са 170 лв. за тон, рязаните – с 5 лв. отгоре, а цепените – 180 лв., пояснява материалът. „БСУ откри новата учебна година“ е друго заглавие от първа страница на днешния брой. Тази година Бургаският свободен университет осъществи прием в 14 бакалавърски, 20 магистърски и 9 докторски програми. Той е единственият университет в България, който реализира прием в магистърските програми два пъти годишно – през септември и февруари. Ректорът на университета проф. п.д.н. Галя Христозова поздрави новите студенти, техните колеги и преподаватели с началото на новата учебна година, пише още вестникът. Друга статия от страниците на „Черноморски фар“ е „Павилиони с наем от 50 до 100 лева излизат на търг“. Обектите са 22 и се намират в общо 4 подлеза в Бургас. За тях се открива процедура за провеждане на публичен търг с тайно наддаване за отдаване под наем за срок от 5 години, пояснява материалът. Интервюто в изданието е с проф. д-р Христо Бозов, управител на Комплексния онкологичен център в Бургас. \r\nВ страниците на днешния брой е поместено изданието на областния съвет на БЧК – Бургас, в което водещи материали са: „БЧК – Бургас продължава активно своята мисия за хуманизиране на обществото“, „По повод Международния ден на Червения кръст и Червения полумесец БЧК – Бургас награди доброволци и членове с почетни звания“, както и „Над 10 000 души в област Бургас получиха индивидуални хранителни пакети“.", "date": "2019.10.01", "title": "Преглед на основните теми в бургаския печат"}
{"url": "http://www.focus-news.net/news/2019/10/01/2703903/dvizhenieto-po-glaven-pat--7-ot-km-133-do-km-134-tryabva-da-se-osashtestvyava-s-povisheno-vnimanie-poradi-izgrazhdane-na-distantsionna-kontrolna-edinitsa.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Времето е ясно и слънчево, температурата на въздуха е около 17 градуса. Видимостта е нормална. По път І-7 Граница Румъния - Силистра - Дулово - Преслав - Върбишки проход - Петолъчката - Елхово - Лесово - граница Турция, на територията на област Шумен движението от км 133 до км 134 трябва да се осъществява с повишено внимание поради изграждане на дистанционна контролна единица. \r\nИвелина ИВАНОВА", "date": "2019.10.01", "title": "Движението по главен път І-7 от км 133 до км 134 трябва да се осъществява с повишено внимание поради изграждане на дистанционна контролна единица"}
{"url": "http://www.focus-news.net/news/2019/10/01/2703901/prodalzhava-remontat-na-chast-ot-tretoklasniya-pat-dobrich-s-balik-i-na-kraybrezhniya-pat-balchik-kavarna.html", "text": "Продължава ремонтът на част от третокласния път Добрич – с. Балик и на крайбрежния път Балчик - Каварна. Предвидено е първият ремонт да приключи до 30 септември тази година. Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В ремонт е крайбрежният път между Балчик и Каварна. Работи се в отклонението за Тузлата.В Добрич времето е ясно и слънчево, тихо е, температурата на въздуха е около 16 градуса.  \r\nЖулиета НИКОЛОВА", "date": "2019.10.01", "title": "Продължава ремонтът на част от третокласния път Добрич – с. Балик и на крайбрежния път Балчик - Каварна"}
{"url": "http://www.focus-news.net/news/2019/10/01/2703902/v-kulturen-tsentar-morsko-kazino-shte-se-provede-preskonferentsiya-po-povod-predstoyashtata-16-ta-galavecher-ot-poreditsata-pro-fight.html", "text": "От 13.30 часа в зала „Петя Дубарова“ на Културен център „Морско казино“ ще се проведе пресконференция по повод предстоящата 16-та Галавечер от поредицата Pro fight. Това съобщиха от пресцентъра на  Община Бургас . В пресконференцията ще участват двукратният световен шампион Атанас Божилов, треньорът му Николай Атанасов, президентът на Про Файт Димитър Спасов и Йордан Дичев от страна на организаторите.", "date": "2019.10.01", "title": "В Културен център „Морско казино“ ще се проведе пресконференция по повод предстоящата 16-та Галавечер от поредицата Pro fight"}
{"url": "http://www.focus-news.net/news/2019/10/01/2703892/kompleksniyat-onkologichen-tsentar-v-burgas-organizira-bezplatni-profilaktichni-pregledi-za-rak-na-gardata-ot-dnes-do-31-oktomvri.html", "text": "Комплексният онкологичен център (КОЦ) в Бургас организира от следващия месец безплатни профилактични прегледи за рак на гърдата. Това съобщиха от пресцентъра на  Община Бургас . Традиционната кампания „Бяла лястовица“ е ориентирана за жени от 35 до 50 години, които имат близки – баби, майки и лели, диагностицирани със заболяването. \r\nПрегледите ще се извършват от 1 до 31 октомври всеки ден от 12.30 ч. до 13.00 часа в хирургичният кабинет № 204 на Диагностично-консултативен блок в КОЦ-Бургас . Прегледите включват ултразвуково сканиране на млечните жлези. \r\nЗаписването се извършва предварително на телефон 056/82 01 42 или на място: Бургас, поликлиниката на „КОЦ-Бургас“ ЕООД – регистратура. \r\nОфициалният старт на кампанията „Бяла лястовица“ ще бъде даден на 2 октомври в Културен център „Морско казино“. Тогава ще бъде представен специализираният екип, който ще извършва профилактичните прегледи за рак на гърдата. Амбицията на КОЦ-Бургас е да създаде първият в страната реално функциониращ постоянен екип, който да работи за ранно откриване на заболяването и да организира специфичното лечение и проследяване на пациентите. \r\n„Ракът на гърдата не една болест, а съвкупност от различни процеси, започващи в гърдата, но с много различно поведение според биологията на тумора. Това налага обширно познание и опит, който не може да бъде придобит за няколко месеца. Работим за създаването на този екип над година и вече виждаме промяна“, казват специалистите от КОЦ – Бургас. \r\nСъорганизатор на кампанията е сдружение „Онкоболни и приятели“.", "date": "2019.10.01", "title": "Комплексният онкологичен център в Бургас организира безплатни профилактични прегледи за рак на гърдата от днес до 31 октомври"}
{"url": "http://www.focus-news.net/news/2019/10/01/2703908/umbalsm-n-i-pirogov-shte-otchete-deynostta-na-proekta-koordiniran-multi-sektoren-ot-govor-kam-domashnoto-nasilie-chrez-vavezhdane-na-osnoven-paket-ot-uslugi.html", "text": "От 11.00 часа ще бъде отчетена дейността на проекта „Координиран мулти-секторен отговор към домашното насилие, чрез въвеждане на основен пакет от услуги”. Това съобщиха от пресцентъра на  УМБАЛСМ „Н. И. Пирогов” . Той се осъществява съвместно между УМБАЛСМ „Н. И. Пирогов” и Асоциация „Деметра”.", "date": "2019.10.01", "title": "УМБАЛСМ „Н. И. Пирогов” ще отчете дейността на проекта „Координиран мулти-секторен от говор към домашното насилие, чрез въвеждане на основен пакет от услуги”"}
{"url": "http://www.focus-news.net/news/2019/10/01/2703904/s-detski-kontsert-v-asenovgrad-shte-bade-otbelyazan-mezhdunarodniya-den-na-muzikata-i-poeziyata.html", "text": "С детски концерт „Талантите на Асеновград“ ще бъде отбелязан Международния ден на музиката и поезията в Асеновград. Това съобщиха за  Радио „Фокус“ – Пловдив  от  Общината . Празничният концерт ще се състои от 18.00 часа на 1 октомври в Градската библиотека „Паисий Хилендарски“.  За осма поредна година жителите и гостите на Асеновград ще могат да се насладят на музикалното изкуство в неговите различни форми на традиционния концерт по повод Световния ден на музиката и поезията. Даровити деца с художествен ръководител Кети Стоянова ще поздравят гостите с инструментални произведения на световни музиканти, песни и поезия.", "date": "2019.10.01", "title": "С детски концерт в Асеновград ще бъде отбелязан Международния ден на музиката и поезията"}
{"url": "http://www.focus-news.net/news/2019/10/01/2703910/dots-antoniy-galabov-politolog-balgariya-i-severna-makedoniya-nyamat-problem-s-istoriyata-govoreneto-za-neya-e-udobna-populistka-pista.html", "text": "България и Северна Македония нямат проблем с историята, говоренето за нея е удобна популистка писта. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. Според него президентът Румен Радев обезсмисли вчерашната двустранна консултативна среща. По отношение на Северна Македония България се намира в сферата на фалшивите новини, обясни той. „Не съществува такъв формат на двустранна консултативна среща. Второ – имаме форсиране на говорене, което няма особен смисъл в момента. Очевидно е, че България трябва да подготви позиция за евроинтеграцията на Северна Македония, защото ако наистина югозападната ни съседка получи покана за начало на водене на преговори, страната ни е част от този процес. До голяма степен сме в сферата на фалшивите новини, произведени повече с оглед на това президентската администрация да демонстрира инициатива, а някои политически сили – непоколебима решителност в защита на българския национален интерес”, обясни доц. Гълъбов. Той каза още, че проблемът на България е, че продължава да няма цялостен поглед върху развитието на ситуацията. Невинаги обвързването на външнополитическите с вътрешнополитическите отношения е добро, обясни доц. Антоний Гълъбов. Въпреки това, обаче, България се опитва да сформира все по-ясна политика спрямо Северна Македония, добави политологът.  \r\nЙоланда ПЕЛОВА", "date": "2019.10.01", "title": "Доц. Антоний Гълъбов, политолог: България и Северна Македония нямат проблем с историята, говоренето за нея е удобна популистка писта"}
{"url": "http://www.focus-news.net/news/2019/10/01/2703911/poradi-remontni-deynosti-sa-ogranicheni-nyakolko-otsechki-v-oblast-veliko-tarnovo.html", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е предимно ясно и слънчево, настилките – сухи, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Няма и допълнително въведени ограничения – в старата столица и региона. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.01", "title": "Поради ремонтни дейности са ограничени няколко отсечки в област Велико Търново"}
{"url": "http://www.focus-news.net/news/2019/10/01/2703907/dvizhenieto-po-patya-srednogortsi-rudozem-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да  се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.01", "title": "Движението по пътя Средногорци – Рудозем трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/10/01/2703913/intenziven-e-trafikat-na-vhod-i-izhod-za-tovarni-avtomobili-na-gkpp-kulata-promahon.html", "text": "Интензивен на вход и изход за товарни автомобили е трафикът на ГКПП „Кулата – Промахон“. Това съобщиха за  Радио „Фокус“ – Пирин  от  Главна дирекция „Гранична полиция“ . На ГКПП „Илинден – Ексохи“, както и на границата с Република Северна Македония движението е нормално. До 14 октомври във връзка с извършване на ремонтно-строителни дейности на ГКПП „Златарево“ преминаването ще бъде затруднено. \r\nЛивия НИНОВА", "date": "2019.10.01", "title": "Интензивен е трафикът на вход и изход за товарни автомобили на ГКПП „Кулата – Промахон“"}
{"url": "http://www.focus-news.net/news/2019/10/01/2703905/nova-makedoniya-makedoniya-skopie-i-atina-podpisaha-tehnicheskoto-sporazumenie-za-nadzor-na-makedonskoto-vazdushnoto-prostranstvo-ot-gartsiya.html", "text": "Министерствата на отбраната на Македония и Гърция подписаха в Атина техническото споразумение за наблюдение на въздушното пространство на югозападната ни съседка, пише вестник  „Нова Македония“ . \r\nДоговорът, подписан от началника на Генералния щаб на македонските въоръжени сили генерал Васко Гюрчиновски и началникът на отбраната на Гърция генерал Христос Кристодулу представлява официализиране на мисията „Еър полисинг“, която ще се реализира в координация с НАТО. \r\nПодписаното споразумение произтича от новия договор за сътрудничество в сферата на отбраната, подписан от ресорните министри Радмила Шекеринска и Евангелос Апостолакис по време на посещението на гръцка делегация в Скопие през април миналата година. \r\nПрез май с прелитането през въздушното пространство на Македония на два гръцки F-16 бе извършен първият пробен полет за нуждите на мисията на НАТО Air Policing с цел да се проверят комуникациите и покритието на радарите в македонското небе. \r\nМисията включва използване на системите за мониторинг на въздушното пространство и системата за управление и контрол на въздушните сили със съответните сили и средства за противовъздушна отбрана, включително и изтребители. Целта е да се защити целостта на въздушното пространство на страните-членки на НАТО. \r\nПоследният член на Алианса – Черна гора - също подписа техническо споразумение за Air Policing с Гърция и Италия по време на присъединяването си към НАТО. \r\n \r\nПревод и редакция:", "date": "2019.10.01", "title": "„Нова Македония“ (Македония): Скопие и Атина подписаха техническото споразумение за надзор на македонското въздушното пространство от Гърция"}
{"url": "http://www.focus-news.net/news/2019/10/01/2703914/normalno-natovaren-e-trafikat-po-osnovnite-patni-arterii-v-blagoevgradska-oblast.html", "text": "Нормално натоварен е трафикът по основните пътни артерии в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. През нощта няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. В региона не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери има в района на Монца и в град Кресна. Движението по автомагистрала „Струма“ и главен път Е-79, както ѝ по второкласен път – 19 Симитли – Гоце Делчев се извършва с обичайните темпове за делничен ден. \r\nЛивия НИНОВА", "date": "2019.10.01", "title": "Нормално натоварен е трафикът по основните пътни артерии в Благоевградска област"}
{"url": "http://www.focus-news.net/news/2019/10/01/2703909/mikrobus-e-izgoryal-sled-kato-se-zapalil-po-vreme-na-dvizhenie-v-burgas.html", "text": "Микробус е изгорял напълно, след като се е запалил по време на движение. Това съобщиха от  ОДМВР - Бургас . Сигнал за инцидента е постъпил около 18.06 часа. В 4-то Районно управление – Бургас е получено съобщение за горящ пътнически микробус „Рено Мастер“ с бургаска регистрация в района на бул. „Захари Стоянов“ в близост до кръстовището с ул. „Въстаническа“ в ж.к. „Меден Рудник“. Установено е, че микробусът, собственост на частна фирма от с. Страцин. Пожарът е потушен от един противопожарен автомобил и трима огнеборци.", "date": "2019.10.01", "title": "Микробус е изгорял, след като се запалил по време на движение в Бургас"}
{"url": "http://www.focus-news.net/news/2019/10/01/2703916/dots-antoniy-galabov-politolog-temata-za-evrointegratsiyata-na-severna-makedoniya-se-izpolzva-s-predizborna-tsel-u-nas.html", "text": "Темата за присъединяването на Северна Македония в ЕС се използва с предизборна цел у нас. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. Според него проблемите с югозападната ни съседка ще затихнат след изборите. „По много важни и сериозни въпроси за развитието на целия регион и за мястото на България в това развитие, в момента си говорим предизборно, със зле прикрити амбиции за самоизтъкване. Бяхме свидетели на странната позиция на ВМРО, че ще напуснат управлението, ако България подкрепи присъединяването на Северна Македония към ЕС. Никога и по никакъв начин не е ставало въпрос за безусловна подкрепа”, обясни доц. Антоний Гълъбов. Той каза още, че става дума за зле планирано извличане на политически дивиденти. Възпрепятстването на евроинтеграцията на Северна Македония е лошо за българските национални интереси, заяви той, като уточни, че е важно страната ни да е активен посредник на присъединяването на съседката си в структурите на ЕС. Всички опити за поставяне на „червени линии“ са неприемливи, добави политологът.  \r\nЙоланда ПЕЛОВА", "date": "2019.10.01", "title": "Доц. Антоний Гълъбов, политолог: Темата за евроинтеграцията на Северна Македония се използва с предизборна цел у нас"}
{"url": "http://www.focus-news.net/news/2019/10/01/2703920/edin-kvartal-v-dupnitsa-e-bez-voda-poradi-remontni-deynosti.html", "text": "Един квартал в Дупница е без рода поради ремонтни дейности. Това съобщиха за  Радио „Фокус” – Кюстендил  от дружеството „Водоснабдяване и канализация” – Дупница. От 9.00 до 12.00 часа се спира водоподаването към улиците „Александър Стамболийски“, „Иван Шишман“, „Велико Търново“, Бузлуджа и прилежащите преки. Причината е ремонт на улица „Александър Стамболийски”. Ремонт на улица „Александър Батенберг” е причина за спиране на водата по същата улица, както и по улица „22 март” и прилежащите преки. Ремонтът ще продължи до 17.00 часа. \r\nВенцеслав ИЛЧЕВ", "date": "2019.10.01", "title": "Един квартал в Дупница е без вода поради ремонтни дейности"}
{"url": "http://www.focus-news.net/news/2019/10/01/2703918/d-r-stanimir-hasardzhiev-hepatitat-prodalzhava-da-e-seriozen-problem-za-chovechestvoto.html", "text": "Световният ден на борбата с Хепатит се празнува на две дати. По световната здравната организация официалната дата по цял свят е 28 юли, въпреки това си остана традиция Световният ден на борбата с хепатит, да се отбелязва на старата дата, а именно на 1- октомври, така че това е още един повод да се говори за тези заболявания, които продължават да са сериозен проблем за човечеството. Това каза д-р Станимир Хасърджиев, председател на Националната пациентска организация, в интервю за  Агенция „Фокус”  по повод Световния ден за борба с хепатита. „Освен различни клиники и акции, които започнаха още този уикенд по време на „Мисия здраве“ изложението, разбира се ще продължим с информационна кампания, с която да помогнем на хората да разберат и да мислят затова заболяване, тъй като често то протича безсимптомно“, допълни още Хасърджиев.  \r\n„Хората не са достатъчно информирани, но лекарите и държавата не полагат достатъчно усилия това да се случва, така че вина затова не носят хората. Вина носят тези, които трябва да подават или да направят така че информацията да бъде достъпна и интересна за тези хора. Истината е, че хепатитът, както и много други хронични заболявания, могат да имат общи и неясни симптоми, които да приличат на всяко друго заболяване. Така че е добре човек да се обръща към лекаря при всеки алармиращ симптом, особено младите. Поне веднъж да извършат рутинни изследвания за инфекции и такива заболявания, включително и вирусно хепатити. Добре е хората, които не са си направили ваксини срещу Хепатит A и B, за които има ваксина да го направят, защото това е най-сигурният начин за предпазване.  \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Д-р Станимир Хасърджиев: Хепатитът продължава да е сериозен проблем за човечеството"}
{"url": "http://www.focus-news.net/news/2019/10/01/2703912/snezhana-daneva-ivanova-vid-kmet-na-veliko-tarnovo-dnes-izrazyavame-vazhishtenie-i-blagodarnost-kam-vazrastnite-hora-za-primera-koyto-davat-na-badeshtite-pokoleniya.html", "text": "На днешния ден изразяваме своето възхищение и благодарност към възрастните хора за примера, който дават на бъдещите поколения. Това се казва в поздравителен адрес от Снежана Данева-Иванова, в.и.д. кмет на Велико Търново, по повод Международния ден на възрастните хора – 1 октомври, съобщиха от пресцентъра на  Общината . „За мен е удоволствие от името на общинското ръководство и лично от свое име, да отправя най-искрени поздравления и пожелания до всички Вас по повод Международния ден на възрастните хора – 1 октомври. \r\nНа днешния ден всички ние изразяваме своето възхищение и благодарност към Вас за примера, който давате на бъдещите поколения за несломимият човешки дух, преминал през бурите на живота и за нестихващото желание да бъдете полезни, както на себе си, така и на обществото.  \r\nБъдете горди от постигнатото и продължавайте с Вашата  активна  дейност да допринасяте за обогатяване на културния и социален живот на възрастните хора в Община Велико Търново.Поздравявам Ви и най-искрено Ви пожелавам здраве, дълголетие и достойни старини! Честит празник!“, посочва още Снежана Данева-Иванова.", "date": "2019.10.01", "title": "Снежана Данева-Иванова, в.и.д. кмет на Велико Търново: Днес изразяваме възхищение и благодарност към възрастните хора за примера, който дават на бъдещите поколения"}
{"url": "http://www.focus-news.net/news/2019/10/01/2703915/natovareno-e-dvizhenieto-po-osnovnite-napravleniya-v-oblast-plovdiv.html", "text": "Натоварено е движението по основните направления в Пловдивска област, съобщиха за  Радио „Фокус“ – Пловдив  от  Областното пътно управление . Най-интензивен е трафикът по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Продължават ремонтните дейности по някои ключови пътни участъци в областта. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград-Смолян. Срокът на дейностите е до 30 ноември. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. Водачите трябва да преминават с повишено внимание през посочените пътни участъци, призовават от Областното пътно управление. \r\nНатоварено е движението и на територията на град Пловдив към този час. Задръствания се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града са сухи и нормално проходими. \r\nТони МИХАЙЛОВ", "date": "2019.10.01", "title": "Натоварено е движението по основните направления в област Пловдив"}
{"url": "http://www.focus-news.net/news/2019/10/01/2703921/mestni-izbori-2019-kandidatat-za-kmet-na-obshtina-pazardzhik-inzh-ivan-panayotov-ot-pp-gerb-shte-dade-preskonferentsiya-na-tema-finansi.html", "text": "Кандидатът за кмет на Община Пазарджик инж. Иван Панайотов, издигнат от ПП ГЕРБ, ще даде пресконференция на тема „Финанси“, съобщиха от  пресцентъра на политическата партия . Срещата с медиите и обществеността е от 10.00 часа в офиса на ПП ГЕРБ в Пазарджик на ул. „Екзарх Йосиф“ 15А.", "date": "2019.10.01", "title": "Местни избори 2019: Кандидатът за кмет на Община Пазарджик инж. Иван Панайотов от ПП ГЕРБ ще даде пресконференция на тема „Финанси“"}
{"url": "http://www.focus-news.net/news/2019/10/01/2703919/remont-na-mostovo-saorazhenie-se-izvarshva-po-pat--62-nad-reka-topolnitsa-v-rayona-na-dupnitsa.html", "text": "Ремонт на мостово съоръжение се извършва по път II-62 над река Тополница в района на Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.01", "title": "Ремонт на мостово съоръжение се извършва по път II-62 над река Тополница в района на Дупница"}
{"url": "http://www.focus-news.net/news/2019/10/01/2703924/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Температурите са между 10 – 11 градуса. Времето е ясно, на някои места има разкъсана облачност. Лифтовите съоръжения не работят. Няма регистрирани инциденти.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.10.01", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/01/2703925/sport-nyakolko-turski-kluba-sledyat-evandro.html", "text": "Топреализаторът на ЦСКА Евандро е попаднал на радара на клубове от Турция и може скоро да се озове в южната ни съседка. Местни тимове наблюдават изявите на бразилеца под лупа от началото на сезона. Това стана ясно след изказване на бившия футболен агент Бейсман, който в момента се изявява като анализатор с безспорен авторитет.", "date": "2019.10.01", "title": "Спорт: Няколко турски клуба следят Евандро"}
{"url": "http://www.focus-news.net/news/2019/10/01/2703927/glavniyat-prokuror-sotir-tsatsarov-e-na-poseshtenie-v-germaniya.html", "text": "Главният прокурор Сотир Цацаров е на официално посещение в Германия по покана на федералния прокурор д-р Петер Франк. Това съобщиха от пресцентъра на  Прокуратура на Република България . В Карслруе, където е седалището на Федералната прокуратура, българският главен прокурор е придружаван от заместниците си във ВКП и ВАП Иван Гешев и Ася Петрова.  \r\nВ рамките на визитата бяха проведени срещи с председателя на Федералния Върховен съд на Германия г-жа Бетина Лимперг, със съдията от Конституционния съд г-жа Сибиле Кесал-Вулф, с главните прокурори на Манхайм Александер Шварц и на Карлсруе д-р Уве Шлосер.  \r\nСред основните теми, дискутирани по време на разговорите, са съвременните аспекти на тероризма и международните измерения на организираната престъпност, както и сътрудничеството между правоохранителните органи в противодействието им.  \r\nНастоящата трета среща между главните прокурори на България и Германия е продължение на успешното сътрудничество на двете прокуратури. Първата бе в Карлсруе през ноември 2017 г. а през юни 2018 г. д-р Петер Франк бе на посещение в София.  \r\nФедералната прокуратура в Германия е със седалище в Карлсруе, където се намират и Федералният Върховен съд и Конституционният съд. Федералната прокуратура има изключителна компетентност по отношение на наказателното преследване на тероризъм и другите престъпленията против републиката.", "date": "2019.10.01", "title": "Главният прокурор Сотир Цацаров е на посещение в Германия"}
{"url": "http://www.focus-news.net/news/2019/10/01/2703926/trusat-registriran-v-rayona-na-s-dolno-osenovo-obsht-simitli-ne-e-useten-ot-mestnoto-naselenie.html", "text": "Трусът, регистриран в района на село Долно Осеново, община Симитли, не е усетен от местното население. Това съобщиха за  Радио „Фокус“ – Пирин  от кметството в населеното място. Не са нанесени и материални щети. \r\n „Фокус“  припомня: \r\nЗеметресение с магнитуд 2,2 по скалата на Рихтер бе регистрирано в района на село Долно Осеново. Трусът е на дълбочина 13 км и е регистриран в 04.51 часа. \r\nЛивия НИНОВА", "date": "2019.10.01", "title": "Трусът, регистриран в района на с. Долно Осеново, общ. Симитли, не е усетен от местното население"}
{"url": "http://www.focus-news.net/news/2019/10/01/2703929/liturgiya-v-chest-na-praznika-pokrov-na-presveta-bogoroditsa-se-otsluzhva-v-pravoslavnite-hramove-v-pazardzhik.html", "text": "Литургия в чест на празника Покров на пресвета Богородица  се отслужва в православните храмове в Пазарджик, предаде репортер на  Радио „Фокус“ – Пазарджик . Най-много миряни има в катедралния храм „Св. Богородица“ в града.  \r\nПразникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви (около 936 г.). Във Влахернската църква в Константинопол, близо до градските порти, по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие. След явяването опасността отминала и градът бил спасен от кръвопролития и страдания.  \r\nПразникът Покров на Божията Майка се почита само в славянските страни – вероятно защото св. Андрей бил славянин по произход. В Руската църква празникът е установен около XII век. В Константинопол, макар и да не празнували този празник, възпоменавали видението на св. Андрей. Във Влахернската църква в града имало икона на Божията Майка в този вид, както Тя се явила на св. Андрей. \r\nАлбена ЖИЛЕКОВА", "date": "2019.10.01", "title": "Литургия в чест на празника Покров на пресвета Богородица се отслужва в православните храмове в Пазарджик"}
{"url": "http://www.focus-news.net/news/2019/10/01/2703928/pregled-na-osnovnite-temi-vav-velikotarnovskiya-pechat.html", "text": "„С камери ловят кой изхвърля отпадъци на забранени места“, е водещо заглавие в областния всекидневник  „Янтра Днес” . С камери експерти от Община Велико Търново ще следят за изхвърлянето на отпадъци на нерегламентирани места. Устройствата функционират от няколко седмици и са поставени на любими за недобросъвестните граждани места в покрайнините на града.  \r\n„Удължават ремонта на три пътни участъка“, пише още вестникът. Удължава се ремонтът на три пътни участъка във Великотърновска област, които трябваше да бъдат завършени до края на септември. До 31 октомври ще бъде завършена рехабилитацията на пътя II – 53 Поликраище – Първомайци – Горна Оряховица. \r\n„Откраднаха голяма сума пари от жилище“, е новина от криминалната хроника. „7,6 тона стара хартия за нови книги събраха децата на В. Търново“ е друго заглавие от днес, а статията ни разказва как премина едноименната кампания и кой се включи в нея. „Медал и личен рекорд за Йордан Грозданов от международен пробег“ е новина от спортните страници.  \r\n„Възложиха работното проектиране на Северен пътен възел“, е заглавие от другия областен ежедневник -  „Борба“ . Държавата чрез Министерството на регионалното развитие и благоустройство вече е възложила работно проектиране на дългоочаквания Северен пътен възел на града. Проучването за изграждането му е още от 2017-а и е на Община Велико Търново, която получи доста пари.  \r\n„Президентът на КНСБ и двама зам.-министри идват за лекция във В. Търново“, е друга новина от броя. Поредна лекция от цикъла Masterclasswork 4.0 ще се проведе във Велико Търново. В нея ще участват президентът на КНСБ Пламен Димитров, заместник – министърът на образованието Карина Ангелова и зам.-министърът на труда и социалната политика Зорница Русинова.  \r\nВ днешното издание има материал и за търновка, която „след 20 години разбра, че е наполовина италианка, и тръгна да търси баща си“.   \r\n„42-годишен от Сухиндол ранен при челен удар между две коли“, е новина от криминалната хроника. В областния ежедневник ще намерите и подробности за това как премина Фестивалът на меда в Мусина, в който се включиха българи, англичани и руснаци.", "date": "2019.10.01", "title": "Преглед на основните теми във великотърновския печат"}
{"url": "http://www.focus-news.net/news/2019/10/01/2703932/oblastniyat-upravitel-na-pernik-irena-sokolova-dnes-s-uvazhenie-se-obrashtame-kam-vazrastnite-hora-ot-koito-cherpim-energiya-i-sila-za-preodolyavane-na-trudnite-zhiteyski-momenti.html", "text": "Днес с уважение се обръщаме към възрастните хора, от които черпим енергия и сила за преодоляване на трудните житейски моменти. Това казва областният управител на Перник Ирена Соколова в поздравителен адрес по повод Международния ден на възрастните хора, съобщиха от пресцентъра на  Областната администрация . „1 октомври е дата събираща в себе си три празника – Международният ден на възрастните хора, на музиката и на поетите. Приемете моите пожелания към всички Вас за много настроение в празничния ден. \r\nДнес с уважение се обръщаме към вас, хората от третата златна възраст – нашите майки, бащи, баби, дядовци, най-близки приятели. От Вашия опит и борбеност ние черпим енергия и сила, с които преодоляваме по-лесно трудните житейски моменти“, посочва Соколова. \r\n„В забързаното ни ежедневие понякога пропускаме да изразим своята благодарност към Вас за всичко, което сте направили и сте ни научили, за вашия неуморен труд за превръщането ни в достойни личности. \r\nСледвайки вашия пример, ние ще продължим да възпитаваме в следващите поколения ценностна система и уважение към ближния“, добавя Ирена Соколова. \r\n„Благодаря и на хората, свързали живота си с изкуството, за вдъхновяващия им пример и творческо дръзновение! Високо ценя и подкрепям Вашите изяви, прославили областта и страната ни. \r\nТворете и създавайте красота, предавайте я, чрез силата и неукротимия порив на Вашия дух! Благодаря на всички Ви! Желая здраве на Вас и Вашите семейства, и близки. Нека тяхната и нашата обич, и признателност изпълват дните ви с радост и щастие! Честит празник!“, казва още областният управител на Перник.", "date": "2019.10.01", "title": "Областният управител на Перник Ирена Соколова: Днес с уважение се обръщаме към възрастните хора, от които черпим енергия и сила за преодоляване на трудните житейски моменти"}
{"url": "http://www.focus-news.net/news/2019/10/01/2703917/parvi-dokazan-sluchay-na-afrikanskata-chuma-po-svinete-e-registriran-v-sliven.html", "text": "Първи доказан случай на африканската чума по свинете е регистриран в Сливен. Това съобщи пред  Радио „Фокус“ - Сливен  Петър Байчев, член на земеделски съюз „Хаджи Димитър\". По думите му заразеното мъртво прасе е открито миналата седмица по пътя за близкото до Сливен село Сотиря, а в събота са станали известни резултатите от взетите проби.  \r\nЗемеделецът заяви, че има нещо съмнително в находката. „Болните от чума прасета търсят вода и е странно как трупът се е озовал на безводния път. Ако става въпрос за саботаж, това е много тревожно. В Сливен има няколко големи свинекомплекса и ако заразата се разпространи, всички животновъди ще пострадат сериозно\", коментира Петър Байчев.  \r\nЗаради африканската чума по свинете вече е поскъпнало и свинското месо, а това неизбежно ще оскъпи и продукцията от него. „При нас увеличението е само с 5 стотинки, но ние поддържаме ниска печалба. Как ще реагират останалите, не мога да прогнозирам“, заяви Байчев.  \r\nВ момента цената на килограм свинско живо тегло се търгува на 2.90 лв., докато преди навлизането на чумата е била 2.60 лв.  \r\nЛюдмила ЙОРГОВА", "date": "2019.10.01", "title": "Първи доказан случай на африканската чума по свинете е регистриран в Сливен"}
{"url": "http://www.focus-news.net/news/2019/10/01/2703931/dvizhenieto-po-patya-gramada-sinagovtsi-e-ogranicheno-za-avtomobili-nad-12-t-poradi-svlachishte.html", "text": "Движението по пътя Грамада – Синаговци е ограничено за автомобили над 12 т поради свлачище, съобщиха за  Радио „Фокус“ – Видин  от Областно пътно управление – Видин.  Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. Остава в сила забраната за преминаване на автомобили над 12 тона през прохода Петрохан. В посока от ГКПП „Дунав мост 2“ към София пътуват предимно тежкотоварни автомобили. Най-натоварен е участъкът Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.10.01", "title": "Движението по пътя Грамада – Синаговци е ограничено за автомобили над 12 т поради свлачище"}
{"url": "http://www.focus-news.net/news/2019/10/01/2703934/adelina-stefanova-hram-vavedenie-bogorodichno-blagoevgrad-na-praznika-pokrov-bogorodichen-chestvame-zakrilata-na-bogoroditsa.html", "text": "На празника Покров Богородичен честваме закрилата на Богородица. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. Тя разказа, че историята на Влахернската църква в Константинопол датира още от 910 година, когато при управлението на император Лъв мъдри сарацините нахлули в пределите на Византия. Страната била опустошена, а населението ѝ – поробено. Стефанова отбеляза, че в първия ден от месеца св. Андрей Юродови и ученикът му Епифаний се молели в цариградската църква Влахерна, която пазела свещената одеждата на св. Богородица. „Изведнъж, по време на службата, видели Божията Майка да се носи във въздуха. Обкръжена от апостоли и ангели, тя се молела за спасението на своя народ. Видението на двамата апостоли станало достояние на богомолците в храма. За него научил и еврейски народ, който с очите си видял как сарацините напускали безславно страната им. Така се родил църковния празник Покров Богородичен“, каза още Аделина Стефанова.  \r\nЦърковният уредник обясни, че по традиция празникът се отбелязва с тържествена литургия, отслужена от свещениците. „Идват миряни, които се молят на иконата, палят свещи и благодарят за щастието, здравето и късмета, който им е дала св. Богородица и този празник“, добави Стефанова. На 1 октомври църквата почита също светлата памет на св. апостол Ананий, преподобни Роман Сладкопевец и преподобни Йоан Кукузел. \r\nЛивия НИНОВA", "date": "2019.10.01", "title": "Аделина Стефанова, храм „Въведение Богородично“ – Благоевград: На празника Покров Богородичен честваме закрилата на Богородица"}
{"url": "http://www.focus-news.net/news/2019/10/01/2703922/washington-examiner-republikantsite-v-senata-poiskaha-razsledvane-za-vrazkite-na-klintan-i-baydan-s-ukrayna.html", "text": "Републиканците в Сената на САЩ възобновиха разследването за това, дали украинците са били в координация с Демократическата партия, за да предоставят уличаваща информация за президента Доналд Тръмп преди изборите за държавен глава през 2016 година, пише американското консервативно издание  Washington Examiner . \r\nПредседателят на финансовата комисия в Сената Чък Грасли и председателят на комисията за вътрешна сигурност Рон Джонсън писаха на Генералния прокурор Уилям Бар, че освен това искат да знаят дали Министерството на правосъдието има информация от украински прокурори, която противоречи на обяснението на бившия вицепремиер Джо Байдън за заплахата да се задържи помощ от 1 милиард долара за Киев. \r\nДвамата високопоставени републиканци са изпратили писмото няколко дни,, след като демократите в Камарата на представителите обявиха, че започват официално разследване за импийчмънт на Тръмп заради проведения на 25 юли телефонен разговор между президента и украинския му колега Владимир Зеленски. Демократите твърдят, че Тръмп е използвал властта на поста си, за да принуди украинския държавен глава да разследва Байдън, като го е заплашил да задържи помощта от 1 милиард долара. \r\nКакто отбелязва изданието, републиканците отдавна искат да разобличат усилията на демократите да хвърлят мръсотия по Тръмп и неговата кампания чрез украинското правителство. \r\nГрасли пише за първи път до Министерството на финансите през юли 2017 година с искане за информация относно „наглите усилия на Националния демократически комитет и кампанията на Хилъри Клинтън да използват правителството на Украйна с изричната цел да намерят негативна информация за тогавашния кандидат Тръмп, за да навредят на кампанията му“. \r\nПо думите на Грасли, основен играч в операцията е американката от украински произход Александра  Чалупа, чиято цел е била „да разкрие предполагаемите връзки между тогавашния кандидат Доналд Тръмп, Пол Манафорт и Русия“. \r\nГрасли и Джонсън искат да знаят дали Бар разследва „връзките и координацията“ между украинските правителствени служители и Националния демократически комитет или кампанията на Клинтън. \r\nТе също така искат от Бар да обясни защо не е изискано от Чалупа да се регистрира като чуждестранен агент. \r\n \r\nПревод и редакция:", "date": "2019.10.01", "title": "Washington Examiner: Републиканците в Сената поискаха разследване за връзките на Клинтън и Байдън с Украйна"}
{"url": "http://www.focus-news.net/news/2019/10/01/2703935/12-rasteniya-ot-roda-na-konopa-sa-otkriti-v-zemlishteto-na-selo-zverino-v-oblast-vratsa.html", "text": "12 растения от рода на конопа са открити в землището на село Зверино в област Враца. Това съобщиха от  ОДМВР - Враца . Растенията са намерени на 30 септември 2019 г. след оперативно-следствени действия на служители на РУ - Мездра и проведена специализирана операция по линия „Противодействие  на разпространението на наркотични вещества“. В горска местност в землището на село Зверино е установен обезлесен участък със засадени в него 12 растения от рода на конопа с височина до 1.26 м, от които е отделена 1.200 кг зелена листна маса – канабис. В РУ - Мездра е задържан 44-годишен мъж от село Зверино - криминално проявен за кражби и отглеждане на растения от рода на конопа и осъждан. Това е втори участък с канабис отглеждан от същото лице, което се укри от МВР преди около седмица, когато служители на РУ - Мездра откриха друга площ в землището на село Зверино, а мъжът беше обявен за издирване.", "date": "2019.10.01", "title": "12 растения от рода на конопа са открити в землището на село Зверино в област Враца"}
{"url": "http://www.focus-news.net/news/2019/10/01/2703936/ria-novosti-v-belarus-ne-vizhdat-smisal-da-razpolagat-ruska-voenna-baza-na-svoya-teritoriya.html", "text": "В разполагането на руска военновъздушна база на територията на Беларус „няма нито практически, нито политически, нито военен смисъл“, заяви в интервю пред РБК министърът на външните работи на страната Владимир Макей, предава  РИА Новости . \r\nТази тема неведнъж е повдигана от различни медии, а в Москва и Минск са потвърждавали, че обсъждат тази възможност. \r\nТози път Макей уточни, че въпросът е загубил актуалност заради развитието на съвременните технологии, а освен това се усъмни, че разполагането на военни обекти ще укрепи стабилността и сигурността в региона. \r\nВ същото време министърът подчерта, че решението на Минск не е свързано с „влиянието на външни сили“, а става въпрос само за национални интереси. \r\nПо-рано неговият руски колега Сергей Лавров определи отказът на Беларус да се съгласи като „неприятен епизод“. При това той отбеляза съюзническият характер на двустранните отношения. \r\nПовечето военни бази на Русия в чужбина са разположени в бившите съветски републики. По-специално, в Беларус има уникална радиолокационна станция „Волга“, предназначена за откриване на далечни разстояния на изстрелвания на балистични ракети. Големи съоръжения са разположени и в Армения, Казахстан, Киргизстан и други страни. \r\n \r\nПревод и редакция:", "date": "2019.10.01", "title": "РИА Новости: В Беларус не виждат смисъл да разполагат руска военна база на своя територия"}
{"url": "http://www.focus-news.net/news/2019/10/01/2703938/mariyana-popova-nimh-na-vtori-oktomvri-temperaturite-shte-dostigat-na-otdelni-mesta-31-gradusa.html", "text": "На втори октомври температурите ще достигат на отделни места 31 градуса. Това съобщи в интервю на  Агенция „Фокус“  Марияна Попова, синоптик от Националния институт по метеорология и хидрология (НИМХ). „Циганското лято е след Димитровден, тоест в края на октомври, началото на ноември. Октомври ще започне така както изпращаме септември – със слънчево, топло време“, обясни синоптик.  Тя допълни, че най-високите измерени температури  през септември са били около 32 градуса.  \r\n„Валежи ще има още в средата на първото десетдневие. Към 8-ми и 9-ти евентуално отново, към 12-14, към 19-ти също, около 25-ти, към края на месеца също.  Слани имаше още в края на септември, около 20 -21. Обикновено за слани са необходими не само ниски температури, също така и по-спокойно и ясно време. Сега очакваме доста динамика – вятър, облачност, превалявания, така че вероятността за слани при това захлаждане не е голяма“, обясни синоптикът.  „Още в средата на първото десетдневие, като на фона на тези високи температури, които ще имаме в началото на месеца, в средата на десетдневието, около 4-ти - 5-ти температурите ще се понижат чувствително. Като през тези два дни максималните няма да надхвърлят 20 градуса.  Това са дни с по-нормални за месец октомври температури“, още допълни тя.   \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Марияна Попова, НИМХ: На втори октомври температурите ще достигат, на отделни места, 31 градуса"}
{"url": "http://www.focus-news.net/news/2019/10/01/2703930/d-r-stanimir-hasardzhiev-detsata-sa-nay-uyazvimi-ot-hepatit-a.html", "text": "Децата са най-уязвими от хепатит А. Това каза д-р Станимир Хасърджиев, председател на Националната пациентска организация, в интервю за  Агенция „Фокус”  по повод Световния ден за борба с хепатита – 1 октомври. „Хепатит А е така наречената болест на мръсните ръце, защото децата играят на пясъчници, лапат най-различни предмети, така че при тях това е най-голямата опасност. Те са ваксинирани, освен децата на така наречените уж загрижени родители, които извършват голямо престъпление спрямо децата си, отказвайки те да бъде ваксинирани“, коментира Хасърджиев. Той допълни, че при децата хепатит А продължава да бъде проблемен. „България, Румъния и Полша сме източници на над 60, 70 % от всичките случай на хепатит А в цяла Европа, което може да Ви подскаже що за държава и отношение има. В западният свят недоумяват как няма елементарни условия за българските деца, например вода, което е основно с борбата с хепатит А“. Въпреки политическите заявки и кръгли маси, което се правеше през годините, защото ние бяхме сред първите, които  заявихме, че ще правим стратегия срещу хепатита, но така или иначе тази стратегия днес не е факт и не виждам скоро тя да бъде факт, за нея да има финансиране и реални действия, за да се ограничат последствията от това изключително коварно заболяване” допълни още д-р Станимир Хасърджиев.  \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Д-р Станимир Хасърджиев: Децата са най-уязвими от Хепатит А"}
{"url": "http://www.focus-news.net/news/2019/10/01/2703933/remontni-deynosti-se-izvarshvat-na-patya-krumovgrad-ivaylovgrad-ot-km-36-do-km-55-v-oblast-kardzhali.html", "text": "Ремонтни дейности се извършват на път II-59 Крумовград – Ивайловград от км 36+784 до км 55+845 в срок до 4 октомври. Преминаването трябва да се осъществява с повишено внимание. Това съобщиха за  Радио „Фокус“  от ОПУ - Кърджали. По път I-5 Хасково – Кърджали – Маказа е ограничено предвижването в участъка Надлез Кирково – ГКПП „Маказа за МПС над 3.5 т до края на годината. По път III-5009 от село Козлец за Кърджали от км 0 до км 26 е ограничено преминаването на МПС над 12 т. Ограничено е движението за МПС над 12 т по същия път, но в посока Зорница – Бели пласт – Стремци – Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до края на тази година. По път І-5 Хасково - Черноочене – Кърджали в посока Кърджали се ограничава движението на МПС над 15 т в срок до края на годината. Обходни маршрути са предвидени по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.  \r\nДарина ДЕЕНИЧИНА", "date": "2019.10.01", "title": "Ремонтни дейности се извършват на пътя Крумовград – Ивайловград от км 36 до км 55 в област Кърджали"}
{"url": "http://www.focus-news.net/news/2019/10/01/2703941/mestni-izbori-2019-g-kaloyan-pargov-bsp-nablyudava-se-nespravyane-s-problemite-na-stolichani-za-smetka-na-nyakolko-tsentralni-laskavi-obekta.html", "text": "Наблюдава се устойчиво несправяне с проблемите на столичани, каза за сутрешния блок „Добро утро, България“ на  Радио „Фокус“  Калоян Паргов, председател на Градския съвет на БСП – София и водач на листата общински съветници на „БСП за България“. Това се случва за сметка на няколко лъскави обекта, които се оказаха провал за управляващите. Те станаха известни като „ремонт на ремонта“ и „контрол на контрола“, коментира Паргов. Той каза още, че след изборите основната задача е разпределянето на бюджета на Столична община. „Важно е той да бъде прозрачно и ефективно разходван, за да бъдат разрешени повече от проблемите на хората, а не най-често те да бучат от управляващите и администрацията, че няма пари за всичко. Средства има, стига да бъдат похарчени с мисъл за човека и проблема му. Лошата инфраструктура и липсата на благоустройство е основното нещо, което мъчи столичаните квартали 30 години след началото на демокрацията. Оказа се, че за 2/3 от софиянците Общината е мащеха, а не майка, за сметка на малка представителна част. По този начин управляващите се надяваха, че ще убедят столичани, че все пак нещо се прави за града“, обясни Паргов. Той каза още, че друг важен въпрос е транспортното обслужване и екологията в града. БСП-София ще акцентира и върху образователната инфраструктура. За 10 години Столична община не успя да обърне внимание на всички училища в София, добави Паргов. БСП има не просто идеи, а цели, обобщи председателят на Градския съвет на левицата. Според него за успешното управление на Столична община са необходими прозрачност, професионализъм и разговор с гражданите. \r\nЙоланда ПЕЛОВА", "date": "2019.10.01", "title": "Местни избори 2019 г.: Калоян Паргов, БСП: Наблюдава се несправяне с проблемите на столичани за сметка на няколко централни лъскави обекта"}
{"url": "http://www.focus-news.net/news/2019/10/01/2703923/zasedanie-na-oblastnata-epizootichna-komisiya-shte-se-provede-v-blagoevgrad.html", "text": "Областната епизоотична комисия ще заседава във връзка с актуалната обстановка по отношение на заболяването африканска чума по свинете от 11.00 часа в конферентната зала на Областна администрация – Благоевград, предаде репортер на  Радио „Фокус“ – Пирин . Очаква се на заседанието да бъде представена информация относно разпространението и резултатите от превантивните действия, предприети в област Благоевград за ограничаване заболяването. \r\nЛивия НИНОВА", "date": "2019.10.01", "title": "Заседание на Областната епизоотична комисия ще се проведе в Благоевград"}
{"url": "http://www.focus-news.net/news/2019/10/01/2703943/zapochva-priemaneto-na-zayavleniya-po-programa-kulturno-nasledstvo-na-stolichna-obshtina.html", "text": "Столична община започна да приема заявления за кандидатстване по програма „Културно наследство“. С програмата се подпомагат собствениците на недвижими културни ценности за извършване на необходимите дейности по опазването, реставрацията, консервацията и социализацията им. Това съобщиха от пресцентъра на  Столична община . \r\nПраво да кандидатстват за финансиране по програмата имат собственици на имоти - частна, общинска и държавна собственост, представляващи недвижими културни ценности с категория „национално значение“, „местно значение”, „ансамблово значение“ и „за сведение”. \r\nНасоките за кандидатстване и пакета от необходими документи са публикувани на сайта на Направление „Архитектура и градоустройство“ в раздел „Културно наследство“ -  . \r\nЗаявленията се подават лично или чрез упълномощен представител, пощенска или куриерска услуга в деловодството на Направление „Архитектура и градоустройство“ – Столична община, адрес: гр. София 1000, ул. „Сердика“ № 5 до 17,30 часа на 31 октомври 2019 г.", "date": "2019.10.01", "title": "Започва приемането на заявления по Програма „Културно наследство“ на Столична община"}
{"url": "http://www.focus-news.net/news/2019/10/01/2703944/dots-mariya-paslar-rektor-tarakliyskiyat-darzhaven-universitet-grigoriy-tsamblak-v-moldova-sazdade-akademichna-atmosfera-koyato-se-tseni-ot-balgarskata-obshtnost-v-stranata.html", "text": "Тараклийският държавен университет „Григорий Цамблак“ в Молдова създаде академична атмосфера, която се цени от българската общност в страната.  Това каза за сутрешния блок  „Добро утро, България“  на  Радио „Фокус“  ректорът на учебното заведение доц. Мария Паслар по повод 15-годишнината от основаването му. Тя добави, че е било правилно взето решението да се открие университетът в Тараклия, където живее компактна общност етнически българи, защото съществува благоприятна, по думите й,  езикова ситуация. Българската общност очаква да бъде осъществен планът учебното заведение да се трансформира във филиал на Русенския университет „Ангел Кънчев“, каза още доц. Паслар, като обясни, че подобен акт би помогнал за развититето на региона и подобряването на академичната инфраструктура на Тараклийския университет. Доц. Паслар посочи и предизвикателствата пред институцията. „Университетът е изправен пред няколко проблема. Един от тях е този, свързан с миграцията, като оттам се намалява и общият брой на студентите. Необходимо е да се разшири спектърът на специалностите, за да бъде нашият университет по-привлекателен. Планираме да създадем научноизследователски център в областта на българстиката. Това са проблемите, които трябва да се решават, за да функционира нашето учебно заведение“, обясни ректорът. Доц. Паслар добави, че по повод отблелязването на 15 годинишната от откриването на Тараклийският държавен университет „Григорий Цамблак“ е предвидено тържествено мероприятие, включващо концертна програма, на която са поканени високопоставени гости, които ще отправят поздравителни слова.  \r\nЙоланда ПЕЛОВА", "date": "2019.10.01", "title": "Доц. Мария Паслар, ректор: Тараклийският държавен университет „Григорий Цамблак“ в Молдова създаде академична атмосфера, която се цени от българската общност в страната"}
{"url": "http://www.focus-news.net/news/2019/10/01/2703937/19-straka-kanabis-sa-otkriti-pri-proverka-na-kashta-v-selo-gradevo-v-oblast-blagoevgrad.html", "text": "19 стръка канабис са открити при проверка на къща в село Градево. Това съобщиха от  ОДМВР - Благоевград . Акцията по линия на противодействие на производството, разпространението и съхранението на наркотични вещества е проведена от  полицейски служители на 02 РУ - Благоевград. На 30 септември 2019 г. в село Градево, община Симитли, са извършени претърсвания и изземвания, като в къща, обитавана от 64-годишна жена от селото са намерени около 19 стръка канабис с общо тегло около 450 грама, а в друга къща, обитавана от 49-годишна жена от селото е намерена и иззета около 2,1 килограма суха тревиста маса, реагираща положително на канабис. Лицата са задържани със заповед за задържане до 24 часа. По случаите са образувани досъдебни производства. Работата продължава.", "date": "2019.10.01", "title": "19 стръка канабис са открити при проверка на къща в село Градево в област Благоевград"}
{"url": "http://www.focus-news.net/news/2019/10/01/2703946/dvizhenieto-se-izvarshva-v-edna-lenta-po-pat--11-milkovitsa-somovit-v-oblast-pleven-zaradi-remontni-deynosti.html", "text": "Движението по път II-11 Милковица - Сомовит от км 196 до км 206 е в една лента до 15 октомври. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 27°и 30°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.01", "title": "Движението се извършва в една лента по път II-11 Милковица - Сомовит в област Плевен заради ремонтни дейности"}
{"url": "http://www.focus-news.net/news/2019/10/01/2703940/ramush-haradinay-mitata-varhu-srabskite-stoki-ne-tryabva-da-se-otmenyat-a-da-se-uvelichat.html", "text": "Лидерът на „Алианса за бъдещето на Косово“ и кандидат за подновяване на мандата си като премиер на страната Рамуш Харадинай заяви, че 100-процентовите мита върху сръбските стоки не трябва да се отменят, а да се увеличат, пише белградският ежедневник  „Политика“ . \r\n„Тарифите са инструмент за създаване на балансирана стойност в замяна на признаването. Трябва да ги обменим за признание. Голяма аномалия е, че Сърбия иска нещо. Трябваше ние да поискаме нещо като жертва – признание плюс извинение или компенсация, а при нас се случва обратното“, заяви Харадинай. \r\nПолитикът каза още, че като премиер той е показал „кой е шефът в косовската къща“ и че „успя да спре идеята за размяна на територии“ и да започне други процеси като създаването на армията и закона за металургичния комбинат „Трепча“. \r\nХарадинай добави също, че Сърбия не трябва да иска нищо в замяна на признаването на независимостта на Косово, а просто да го направи, да се извини и да плати обезщетение. \r\nОсвен това бившият премиер е категоричен, че няма да се върне в коалиция с ПДК (Демократическата партия на Косово, оглавявана в момента от Кадри Весели, а преди това от Хашим Тачи – бел. „Фокус“), а на коментар, че е разтурил коалицията без предупреждение, Харадинай отговори, че не е могъл да съобщи намеренията си на коалиционните партньори, защото „не искам новината да бъде предадена на Вучич“. \r\n \r\nПревод и редакция:", "date": "2019.10.01", "title": "Рамуш Харадинай: Митата върху сръбските стоки не трябва да се отменят, а да се увеличат"}
{"url": "http://www.focus-news.net/news/2019/10/01/2703945/v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово при км 145+256 поради реконструкция на кръстовище. От Областно пътно управление (ОПУ) – Габрово съветват шофьорите да карат с повишено внимание в свободната лента. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ. Времето в Габровска област е предимно слънчево и ясно, а пътните настилки са сухи. Трафикът е интензивен. Няма нововъведени ограничения през изминалото денонощие.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано. Извършва се укрепване, което ще продължи до края на месеца. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до 31 октомври. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. За прохода Шипкаостава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.10.01", "title": "В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/10/01/2703942/nevrohirurgat-d-r-dimitar-haritonov-prodalzhava-da-priema-patsienti-v-mbal-sartse-i-mozak.html", "text": "Водещият специалист в областта – неврохирургът д-р Димитър Харитонов, който е част от екипа на УМБАЛ „Сърце и Мозък“ в град Бургас, продължава да консултира пациенти всеки четвъртък след предварително записване. Това съобщиха от пресцентъра на  МБАЛ „Сърце и Мозък“ .  \r\nПоради голeмия пациентски интерес и регистрираната висока посещаемост - безплатните консултативни прегледи за пациенти с гръбначни заболявания на главния мозък и периферната нервна система продължават.  \r\nСтартирането на консултациите е част от изпълнението на програмата на Българския кардиологичен институт и МБАЛ „Сърце и Мозък“ и за подобряване достъпността до високоспециализирана медицинска помощ.  \r\nВсички, които имат желание да бъдат консултирани от високо квалифицирания неврохирург, трябва предварително да се запишат на телефон 056/703003.", "date": "2019.10.01", "title": "Неврохирургът д-р Димитър Харитонов продължава да приема пациенти в МБАЛ „Сърце и Мозък“"}
{"url": "http://www.focus-news.net/news/2019/10/01/2703948/zamestnik-kmetat-na-sofiya-doncho-barbalov-shte-poseti-na-2-oktomvri-chetvarta-mnogoprofilna-bolnitsa-za-aktivno-lechenie.html", "text": "Заместник-кметът на София Дончо Барбалов ще посети на 2 октомври в 11.00 часа Четвърта многопрофилна болница за активно лечение.Това съобщиха от  Столична община .   \r\nВ общинското лечебно заведение беше доставена нова медицинска апаратура, за която бяха осигурени средства от Столична община.   \r\nАпаратурата е за диагностика и лечение на заболявания на млечната жлеза, онкологични заболявания в областта на коремната хирургия, за диагностика  и лечение на заболявания на отделителната  система и др.", "date": "2019.10.01", "title": "Заместник-кметът на София Дончо Барбалов ще посети на 2 октомври Четвърта многопрофилна болница за активно лечение"}
{"url": "http://www.focus-news.net/news/2019/10/01/2703952/pregled-na-osnovnite-temi-vav-varnenskiya-pechat.html", "text": "Морето завря от сафрид“, е водещото заглавие във вестник  „Черно море“ . Времето се „обърна“ и морето завря от сафрид, похвалиха се на Медийна група „Черно море“ запалени рибари. Вече излиза пред „Галата“, „Траката“, „Болата“. Ентусиасти се похвалиха, че вече са доволни от улова край Варна. Макар и да се ловят, засега чернокопите и леферите са рядкост, допълват те.  \r\n„Машините за автобусни билети вече приемат и монети от 2 лв.“, гласи друго заглавие на втора страница. Машините за продажба на билети – в автобусите и на спирките, вече приемат и монети с номинална стойност от 2 лв. Досега това не беше възможно, тъй като към датата на обявяване на обществената поръчка през 2013 г. такива монети не бяха в обръщение. Това съобщи Биляна Якова, ръководител на проекта „Интегриран градски транспорт“.  \r\n„От днес пясъчните ивици стават неохраняеми“, става ясно от водещата публикация на трета страница. От 1 октомври всички плажове във Варна и курортните комплекси стават неохраняеми. Спасители и медицински реаниматори дежурят от 1 юни до 30 септември всяка година, както е по наредбата. Това съобщи в сутрешния блок на тв „Черно море“ с водещ Иван Барбов д-р Иван Иванов, управител на ДКЦ 1 „Света Клементина“, лечебното заведение, което осигурява медицинското обслужване на плажуващите във Варна и близките курортни комплекси.  \r\n„Румънци, германци и поляци са най-големите групи чужденци, избрали Варна за почивка“, е друг акцент в броя. Пренощувалите чужденци са 210 800, като най-висок e делът на гостите от Румъния – 26.6%, след тях се нареждат тези от Германия – със 17.5%, от Полша – с 14.1%, и от Русия – с 4.9%.", "date": "2019.10.01", "title": "Преглед на основните теми във варненския печат"}
{"url": "http://www.focus-news.net/news/2019/10/01/2703950/liturgiya-za-praznika-pokrov-na-presveta-bogoroditsa-se-otsluzhva-v-katedralata-rozhdestvo-bogorodichno-vav-veliko-tarnovo.html", "text": "Литургия за празника Покров на пресвета Богородица се отслужва в катедралата „Рождество Богородично“ във Велико Търново. Десетки миряни дойдоха в църквата, за да запалят свещ за здраве и благополучие. Началото на богослужението бе оповестено с камбанен звън, предаде репортер на  Радио „Фокус“ – Велико Търново . Литургия има и в останалите православни храмове в града.  \r\nБългарската църква отбелязва големият християнски празник, който символизира явяването на Божията Майка в Константинопол.  \r\nЛуиза ТРАНЧЕВА", "date": "2019.10.01", "title": "Литургия за празника Покров на пресвета Богородица се отслужва в катедралата „Рождество Богородично“ във Велико Търново"}
{"url": "http://www.focus-news.net/news/2019/10/01/2703951/kristalina-georgieva-vstapva-v-dlazhnost-kato-noviya-upravlyavasht-direktor-na-mvf.html", "text": "Кристалина Георгиева, която наскоро бе избрана да заеме длъжността управляващ директор на Международния валутен фонд (МВФ) за следващите пет години, официално встъпва в длъжност днес. \r\nОт МВФ обявиха назначението на Георгиева на 25 септември. Тя ще наследи на поста французойката Кристин Лагард, която ще оглави Европейската централна банка. Българката е първият човек от развиваща се икономика начело на МВФ от 1944 година, съобщават от Фонда. \r\nКакто коментира Reuters, гласуването за избирането на Георгиева е било до голяма степен церемониално, защото тя има подкрепата на френския президент Еманюел Макрон, а през последния месец е получила одобрението и на другите членки на Европейския съюз, както и на САЩ. \r\nВ речта си след избирането, Георгиева, която преди това заемаше различни ръководни позиции в Световната Банка и Европейския съюз, подчерта необходимостта да се осигури стабилност в глобалната икономическа и финансова система чрез сътрудничество. \r\n„Аз встъпвам в длъжност във време, когато световната икономика е изправена пред много рискове. В краткосрочен план приоритетът ни е да гарантираме, че страните минимизират риска от икономически спад и са готови да се справят, ако той настъпи. В дългосрочен план имаме голяма, благородна цел - да помогнем на страните да изградят по-силни икономики и да подобрят живота на хората си“, заяви новият управляващ директор на МВФ. \r\nМеждународният валутен фонд е международна организация със седалище във Вашингтон. Състои се от 189 държави, които работят за насърчаване на глобалното парично сътрудничество и осигуряване на финансова стабилност. \r\n \r\nПревод и редакция:", "date": "2019.10.01", "title": "Кристалина Георгиева встъпва в длъжност като новия управляващ директор на МВФ"}
{"url": "http://www.focus-news.net/news/2019/10/01/2703953/sofiyski-universitet-sv-kliment-ohridski-otkri-novata-akademichna-godina.html", "text": "Софийски университет „Св. Климент Охридски” откри новата академична година 2019/2020 г., предаде репортер на  Агенция „Фокус” . На церемонията присъстваха вицепрезидентът Илияна Йотова, председателят на Българска академия на науките (БАН), зам.-кметът Тодор Чобанов и народни представители. \r\nВиолета СИМЕОНОВА", "date": "2019.10.01", "title": "Софийски университет „Св. Климент Охридски” откри новата академична година"}
{"url": "http://www.focus-news.net/news/2019/10/01/2703949/do-sredata-na-mesetsa-se-ochakva-da-prodalzhat-remontnite-deynosti-po-avtomagistrala-hemus-v-rayona-na-devnya.html", "text": "До средата на месеца се очаква да продължат ремонтните дейности по автомагистрала „Хемус“ в района на Девня, предаде репортер на  Радио „Фокус“ – Варна . Движението се осъществява двупосочно в една лента в участъка Неофит Рилски – Девня. Трафикът е ограничен в посока Варна и се осъществява двупосочно в платното за София.  \r\nПо пътя Варна – „Златни пясъци“ трябва да се преминава с повишено внимание поради монтаж на мантинели. Отсечката, в която се работи, е сигнализирана с пътни знаци. По пътя между село Кранево и Варна все още е в сила ограничението за преминаване на моторни превозни средства над 10 тона. Обходният маршрут е през селата Кичево и Оброчище. \r\nДиана СТОЕВА", "date": "2019.10.01", "title": "До средата на месеца се очаква да продължат ремонтните дейности по автомагистрала „Хемус“ в района на Девня"}
{"url": "http://www.focus-news.net/news/2019/10/01/2703954/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, а пътните настилки са сухи. Това съобщи за  Радио „Фокус” – Кюстендил  дежурният на пункта. Преминаването се извършва без голямо изчакване. \r\nВенцеслав ИЛЧЕВ", "date": "2019.10.01", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/01/2703955/okrazhniyat-sad-v-shumen-shte-zasedava-po-deloto-hitrino.html", "text": "Окръжният съд в Шумен ще заседава по делото „Хитрино“. Съдебното заседание трябваше да започне в 9.30 часа, но беше отложено за 11.00 часа, предаде репортер на  Радио „Фокус“ - Шумен . Причината е неявяването на двамата обвиняеми машинисти Димитър Михнев и Радослав Петков. Двамата са аварирали, по тази причина са сменили автомобила, с който пътуват, и се очаква да бъдат в Шумен към 10.30 часа. В началото на заседанието не се явиха и призованите вещи лица.  \r\nИвелина ИВАНОВА", "date": "2019.10.01", "title": "Окръжният съд в Шумен ще заседава по делото „Хитрино“"}
{"url": "http://www.focus-news.net/news/2019/10/01/2703959/dvama-mladezhi-i-zhena-sa-postradali-pri-katastrofa-v-rayona-na-selo-plazishte-v-oblast-kardzhali.html", "text": "Пътно произшествия с трима пострадали е станало  около 21.00 часа снощи в района на село Плазище.  Това съобщиха от  ОДМВР – Кърджали . 24-годишна жена с лек автомобил „Опел“ загубила контрол над управлението вследствие на движение с несъобразена скорост, колата напуснала пътното платно и се преобърнала по таван в двора на кметството. Жената, управлявала автомобила и двама нейни спътници, били транспортирани от екипи на Центъра за спешна помощ в Кърджали. След прегледи в Спешното приемно отделение водачката и 17-годишен пътник били настанени с травми за лечение. Най-тежко пострадал друг 17-годишен, който е в Отделението за интензивно лечение. На шофиралата колата е взета кръвна проба за анализ. Дежурна оперативна група от РУ-Джебел извършила оглед на мястото на произшествието. Образувано е досъдебно производство, по което работа продължава разследващ полицай. Екип на пожарната служба в Джебел обезопасил автомобила.", "date": "2019.10.01", "title": "Двама младежи и жена са пострадали при катастрофа в района на село Плазище в област Кърджали"}
{"url": "http://www.focus-news.net/news/2019/10/01/2703956/v-regionalna-biblioteka-dora-gabe-v-dobrich-shte-bade-predstavena-knigata-na-varta-korizyan-pelasgite-mostat-mezhdu-atlanti-i-ariytsi.html", "text": "В Регионална библиотека „Дора Габе” в Добрич ще бъде представена новата книга на писателката Меонлина (Варта Коризян)  „Пеласгите – мостът между Атланти и Арийци”. Това съобщи Галя Маринова, главен библиотекар в направление „Библиотечно- библиографско и информационно обслужване“ и експерт връзки с обществеността в Регионална библиотека (РБ) „Дора Габе“, предаде кореспондентът на  Радио „Фокус” – Варна . Началният час на премиерата е 17,30. Меонлина (Варта Коризян) се занимава повече от две десетилетия с изопаченото до неузнаваемост минало на нашия народ, стараейки се, според силите си, да допринесе за неговата корекция. Плод на нейните издирвания са книгите „Нагоре по спиралата” (2008 г.) и „Богомилите“ (2016 г.) и серията лекции „Дважди свещеният Пловдив“,  „Кабирските мистерии“, „Александър Велики“, „Кан Атила Дуло“, „Княгиня Олга“ и др. Идеята за тази книга за пеласгите се ражда сред музеите и туристическите атракции на Гърция, част от които са създадени от самите тях, но множество техни аналози ги срещаме и у нас, както и у другите ни съседи. \r\nЖулиета НИКОЛОВА", "date": "2019.10.01", "title": "В Регионална библиотека „Дора Габе” в Добрич ще бъде представена книгата  на Варта Коризян „Пеласгите – мостът между Атланти и Арийци”"}
{"url": "http://www.focus-news.net/news/2019/10/01/2703957/16-sm-e-dostignalo-nivoto-na-reka-dunav-pri-svishtov.html", "text": "16 см е достигнало нивото на река Дунав при Свищов. Това съобщиха от  Хидрометеорологичната станция  в града. Нивото на реката там се е понижило с 2 см за изминалото денонощие. Температурата на водата 20.6 градуса.  \r\nСлънчево и топло ще е времето над българския участък на Дунав. След пладне ще има временни увеличения на облачността, но ще остане без валежи. Ще духа до умерен северозападен вятър. Максималните температури ще са между 25° и 29°.", "date": "2019.10.01", "title": "16 см е достигнало нивото на река Дунав при Свищов"}
{"url": "http://www.focus-news.net/news/2019/10/01/2703962/v-burgas-zapochva-kampaniya-za-preventsiya-na-razshirenite-veni.html", "text": "В града ще се проведат безплатни профилактични прегледи за пациенти със заболявания или оплаквания на вените. Това съобщиха от пресцентъра на  Община Бургас . Те ще се извършат на 5 октомври от 15.30 до 20.00 часа и на 6 октомври от 08.00 до 20.00 часа в Медицински център „Д-р Маджуров“. Безплатните прегледи в Бургас са част от националната кампания за превенция на заболяването разширени вени, което стартира Фондация „Докосни щастието“.  \r\nБезплатните профилактични прегледи ще бъдат извършени от д-р Асен Тодоров и неговия екип, които ще проверят с помощта на ултразвук състоянието на пациентите и ще дадат съответните препоръки за профилактика или лечение.  \r\nЗа безплатен профилактичен преглед в Медицински център „Д-р Маджуров“ можете да се запишете на телефони: 056 865 730 и 056 877 960.  \r\nСпоред специалистите профилактиката е най-добрият начин да се погрижим за здравето. Много по-лесно е да се предпазим от варикозното разширение на вените, отколкото да го лекуваме. Промяната в хранителния режим, редовните спортни занимания, кремовете за разширени вени и компресите имат само временен характер. Затова хората с предразположеност към това заболяване или тези, които вече имат проблеми с вените, се нуждаят от посещение при специалист и своевременно започнато лечение.  \r\nВарикозата не сe появява изведнъж на 30 или 40-годишна възраст. Ако човек има склонност към заболяването или ако вените са слаби, трябва да се вземат мерки на много по-ранна възраст. Всяка форма на варикозна болест трябва да се лекува, дори ако ефектът е 90% козметичен и само 10% лечебен.", "date": "2019.10.01", "title": "В Бургас започва кампания за превенция на разширените вени"}
{"url": "http://www.focus-news.net/news/2019/10/01/2703958/premierat-boyko-borisov-balgariya-e-s-izklyuchitelen-turisticheski-potentsial-treti-sme-v-evropa-po-artefakti.html", "text": "„Йордания е изключително важен и желан партньор за България. Ние оценяваме ролята и влиянието на Кралството в регионален и глобален план затова целта пред България е да развиваме взаимноизгодни отношения в области от стратегическа важност за двете страни“. Това заяви министър-председателят Бойко Борисов по време на срещата си с принцесата на Йордания - Нейно кралско височество Дана Фираз, съобщиха от  Правителствената информационна служба . \r\nПринцеса Фираз е посланик на добра воля на ЮНЕСКО и председател на „Петра Нешанъл Тръст“ - най-старата национална неправителствена организация в областта на опазването и съхраняването на наследството на Йордания.  \r\nПремиерът Борисов подчерта, че свидетелство за категоричната воля за издигането на равнището на връзките между двете държави е активизирането на двустранното сътрудничество в редица ключови сфери. \r\nФокус на разговора бе развитието на културно-историческия туризъм, както и на програми за внедряване на обучението за съхранение на културното наследство от най-ранна възраст.  \r\n„Страната ни е с изключителен туристически потенциал и е трета по брой артефакти в Европа след Гърция и Италия“, изтъкна премиерът Борисов и добави, че българското правителство подкрепя идеята за неразривната връзка между културата и туризма. \r\nМинистър-председателят Борисов акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и предпочитана дестинация. В тази връзка близо 12% от БВП у нас се формира от туризма, който през миналата година привлече за първи път над 9,2 млн. чуждестранни гости. Секторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България.  \r\nВ рамките на посещението на принцеса Дана Фираз у нас бе договорено да стартира пилотна инициатива за обучение на подрастващите в съхранение и опазване на културното наследство като се ползва опитът на “Петра Нешанъл Тръст“ за представяне на историческите паметници по подходящ и автентичен начин. За целите на инициативата бе договорено подписването на Меморандум за сътрудничество между Министерство на туризма на България и „Петра Нешанъл Тръст“.  \r\n„Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения“, каза още премиерът Борисов пред принцеса Дана Фираз. В хода на разговора министър-председателят изтъкна отдадеността й по отношение на работата й децата от най-ранна възраст да бъдат обучавани за ценността на културното наследство. \r\n„Образованието е друг основен приоритет на българското правителство и всяка инициатива, която възпитава не само манталитет на успешна икономическа реализация, но и уважение към историята, е повече от достойна за уважение“, заключи премиерът Борисов.", "date": "2019.10.01", "title": "Премиерът Бойко Борисов: България е с изключителен туристически потенциал, трети сме в Европа по артефакти"}
{"url": "http://www.focus-news.net/news/2019/10/01/2703960/tsarkvata-pokrov-bogorodichen-v-selo-poleto-otbelyazva-hramoviya-si-praznik.html", "text": "Църквата „Покров Богородичен” в квартал „Нивото” в село Полето, община Симитли, отбелязва храмовия празник, предаде репортер на  Радио „Фокус“ – Пирин . По традиция всяка година на този ден се прави курбан, който събира на обща трапеза местни хора, техни роднини и приятели от цяла България. Празникът Покров Богородичен събира всички, които обичат родния дом. \r\nЛивия НИНОВА", "date": "2019.10.01", "title": "Църквата „Покров Богородичен” в село Полето отбелязва храмовия си празник"}
{"url": "http://www.focus-news.net/news/2019/10/01/2703964/17-godishno-momche-ot-razgrad-e-namerilo-portfeyl-s-pari-i-go-e-predalo-v-politsiyata.html", "text": "17-годишно момче от Разград е намерило портфейл с пари и го е предало в полицията. Това съобщиха от  ОДМВР - Разград . Ученикът попаднал на изгубената вещ около 16.00 часа на 30 септември, докато минавал през детската площадка зад банка „Алианц“ в Разград. В портфейла имало лични документи и сумата от 80 лв., които момчето веднага предало в полицията.  \r\nОДМВР - Разград изказва благодарност за съвестната постъпка на младия човек. Предстои да бъде установен собственикът на изгубените пари и документи и те да му бъдат върнати от органите на реда.", "date": "2019.10.01", "title": "17-годишно момче от Разград е намерило портфейл с пари и го е предало в полицията"}
{"url": "http://www.focus-news.net/news/2019/10/01/2703963/gd-granichna-politsiya-trafikat-na-gkpp-kapitan-andreevo-i-gkpp-lesovo-e-izklyuchitelno-intenziven-na-izhod-za-tovarni-avtomobili-natovareno-e-i-dvizhenieto-na-kamioni-na-kulata.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили, по данни към 10.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . На ГКПП \"Кулата\" на българо-гръцката граница трафикът е интензивен на вход и изход за товарни автомобили. На ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален. Поради ниското ниво на река Дунав, от съображение за безопасност платформата, обслужваща фериботната връзка Оряхово – Бекет, работи само от 08.00 ч. до 22.00 ч. \r\nПреминаването през всички гранични контролно-пропускателни пунктове ма границите с Румъния и Сърбия се осъществява нормално.", "date": "2019.10.01", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е изключително интензивен на изход за товарни автомобили, натоварено е и движението на камиони на \"Кулата\""}
{"url": "http://www.focus-news.net/news/2019/10/01/2703966/900-bali-sas-seno-i-lyutserna-sa-izgoreli-pri-pozhar-v-stopanski-dvor-v-s-chervenakovo-v-oblast-sliven.html", "text": "900 бали със сено и люцерна са изгорели при пожар в стопански двор в с. Червенаково в област Сливен.  Това съобщиха от ОДМВР – Сливен . \r\nНа  30 септември в 17,38 часа е получен сигнал за пожар в стопански двор в село Червенаково. На място са изпратени два екипа на РСПБЗН-Твърдица и един екип на РСПБЗН-Сливен. Произшествието е локализирано в 19,10 часа, ликвидирано е в 02,00 часа на 1 октомври. На място е оставен един дежурен екип. Изгорели са 900 бали със сено и люцерна. Спасени са 150 бали и 3 сгради. Причините за пожара са в процес на установяване.", "date": "2019.10.01", "title": "900 бали със сено и люцерна са изгорели при пожар в стопански двор в с. Червенаково в област Сливен"}
{"url": "http://www.focus-news.net/news/2019/10/01/2703967/sloboden-pechat-makedoniya-zaev-tsipras-michal-i-shults-sa-sred-uchastnitsite-na-konferentsiyata-na-economist-za-zapadnite-balkani-v-skopie.html", "text": "„Увеличаване на инерцията за европейска интеграция“ е темата на ежегодното издание на „Срещата на върха на Economist“, която ще се състои днес в Скопие, отбелязва скопското електронно издание  „Слободен печат“ . \r\nОчаква се на мероприятието да присъстват около 450 участници, сред които бизнесмени от целия свят, политици и мениджъри на компании, важни за регионалната амбиция за евроатлантическа интеграция, както и журналисти. Сред гостите и панелистите са македонският премиер Зоран Заев, бившият помощник-държавен секретар на САЩ за Европа и Евразия Уес Мичъл, бившите премиери на Гърция и Белгия Алексис Ципрас и Ги Верхофстад, както и бившият председател на Европейския парламент и на Германската социалдемократическа партия (ГСДП) Мартин Шулц. \r\nЗа първи път Скопие е домакин на събитието, организирано от списание Economist – най-известното седмично икономическо издание, което има милионен тираж и е основано през 1843 година. \r\nСрещата на върха в Скопие предхожда очакваното решение за определяне на дата за започване на преговорите за присъединяване на Северна Македония и началото на нова ера в процеса на интеграция на Западните Балкани в ЕС. \r\nУес Мичъл ще говори на темата Западни Балкани в ерата на голяма надпревара между великите сили, а за европейската перспектива на региона ще говорят Ги Верхофстад и Димитрис Пападимулис, заместник-председател на Европейския парламент. \r\nСпоред организаторите, Заев, Ципрас и Шулц ще говорят за това, кои са следващите стъпки към Европейската интеграция в светлината на Преспанския договор, както и за това какво е в момента положението на нещата в Западните Балкани. \r\nЗа сигурността и сътрудничеството в региона, както и участието на НАТО в Западните Балкани ще говорят действащият председател на Организацията за сигурност и сътрудничество в Европа и министър на външните работи на Словакия Мирослав Лайчак, помощник-генералния секретар на НАТО по политическите въпроси и политиката на сигурност Бетина Каденбах, македонският вицепремиер по европейският въпроси Буяр Османи, както и заместник-министърът на отбраната на Гърция Алкивиадис Стефанис. \r\nУчастниците ще обсъдят и кои са най-големите икономически предизвикателства за Западните Балкани, как се развива регионалното сътрудничество и как регионът може да привлече повече чуждестранни инвестиции. \r\nСрещата на върха се провежда през ключова година, заради уникалната ситуация предвид очаквания Брекзит, новия състав на Европейската комисия и Европейския парламент, както и търговските войни на САЩ и промените в глобалната геополитическа карта. \r\n„В тези условия страните от Югоизточна Европа се опитват да приложат сериозни социални и икономически реформи с цел да се доближат до по-богатите страни. През миналата година Северна Македония даде нова надежда, че регионалните конфликти могат да се решат, а същевременно икономиката да се движи напред. В този контекст Срещата на върха на The Economist или Economist Events ще бъде озаглавена „Увеличаване на инерцията за европейска интеграция“, подчертават организаторите. \r\n \r\nПревод и редакция:", "date": "2019.10.01", "title": "„Слободен печат“ (Македония): Заев, Ципрас, Мичъл и Шулц са сред участниците на конференцията на Economist за Западните Балкани в Скопие"}
{"url": "http://www.focus-news.net/news/2019/10/01/2703968/kurban-za-zdrave-shte-bade-razdaden-po-povod-hramoviya-praznik-na-cherkvata-pokrov-bogorodichen-v-selo-slokoshtitsa.html", "text": "Курбан за здраве ще бъде раздаден по повод храмовия празник на черквата „Покров Богородичен” в село Слокощица. Това съобщиха за  Радио „Фокус” – Кюстендил  от църковното настоятелство. Празникът ще се състои от 16.30 часа в двора на храм „Свети Никола”, където има изграден навес за посрещане на миряните.  \r\nИсторията на църквата „Покров Богородичен” датира от 1870 година, когато местното население взима решение за изграждането й. През 1872 година са издействани разрешителни за строеж от турските власти, а през 1874 година черквата е построена и осветена. Храмът е обявен за художествен паметник на културата, недвижима културна ценност и архитектурно-строителен паметник от местно значение. \r\nВенцеслав ИЛЧЕВ", "date": "2019.10.01", "title": "Курбан за здраве ще бъде раздаден по повод храмовия празник на черквата „Покров Богородичен” в село Слокощица"}
{"url": "http://www.focus-news.net/news/2019/10/01/2703965/detsko-zavedenie-v-dobrich-osamna-sas-schupena-parzalka.html", "text": "Детска ясла №4 „Щастливо детство“/Филиал 1/ осъмна със счупена пързалка, което за пореден път помрачи настроението на екипа на яслата и на родителите, чиито деца посещават детското заведение. Това съобщиха от пресцентъра на  Общината . Вандали са счупили новото детско съоръжение, което бе закупено от Община Добрич и допринасяше за забавни детски игри и атмосфера. Такива детски съоръжения бяха осигурени от Общината за всички детски ясли в Добрич. Детската ясла се намира в двора на 26 детска градина и няма висока ограда, което вероятно улеснява недобросъвестните действия на някои съграждани.  \r\nОбщина Добрич призовава за пореден път да бъдем добри стопани и да пазим изграденото. Нека възпитаваме децата си да се отнасят с грижа и внимание към общите блага, защото това е пътя за превръщането на Добрич в по–уютен и подреден град.  \r\nЕдинствено и само от всички нас зависи да живеем в уреден и чист град!", "date": "2019.10.01", "title": "Детско заведение в Добрич осъмна със счупена пързалка"}
{"url": "http://www.focus-news.net/news/2019/10/01/2703961/koha-ditore-nay-golyamata-partiya-v-kosovo-postavi-uslovie-na-sarbiya-za-premahvane-na-mitata.html", "text": "Кандидатът за премиер на най-голямата към момента политическа фракция – Демократическата лига на Косово (ЛДК) Вьоса Османи заяви, че ако стане министър-председател ще води диалога Белград-Прищина и че „процесът трябва да бъде оглавен от лице, което не може да бъде изнудвано. Освен това тя е категорична, че няма да допусне „корекцията на границите“ да бъде част от преговорите, пише прищинският ежедневник  Koha Ditore . \r\nПо думите на Османи, „митата ще бъдат част от реципрочна размяна със Сърбия. Ние ще призовем Белград да се върне на масата за преговори. Днес Сърбия не приема много косовски стоки и създава немитнически пречки. Пълната реципрочност е дори по-строга от митата. Ще премахна тарифите, ако Сърбия ни даде информация за 1700 липсващи лица“. \r\nСпоред политика, вносните мита върху сръбските стоки са въведени, за да се отвлече вниманието от скандалите на правителството на Рамуш Харадинай. Тя добави, че ключовите теми на диалога трябва да са липсващите косовари, военните репарации и други въпроси, свързани с нормализацията на отношенията. \r\nОсвмани посочи също, че остава ангажирана с предизборната коалиция с ляво-националистическата партия „Ветевендосие“ (Движение „Самоопределение“) на Албин Курти. \r\n \r\nПревод и редакция:", "date": "2019.10.01", "title": "Koha Ditore: Най-голямата партия в Косово постави условие на Сърбия за премахване на митата"}
{"url": "http://www.focus-news.net/news/2019/10/01/2703947/zasedanie-na-oblastnata-epizootichna-komisiya-vav-vrazka-s-razprostranenieto-na-bolestta-afrikanska-chuma-po-svinete-shte-se-provede-v-smolyan.html", "text": "От 14.00 часа в зала 201 на Областна администрация - Смолян Постоянната областна епизоотична комисия ще проведе заседание в разширен състав, във връзка с появата и разпространението на болестта африканска чума по свинете. Това съобщиха от  Областната администрация .", "date": "2019.10.01", "title": "Заседание на областната епизоотична комисия във връзка с разпространението на болестта африканска чума по свинете ще се проведе в Смолян"}
{"url": "http://www.focus-news.net/news/2019/10/01/2703973/31-godishen-mazh-e-sas-spukan-cherep-sled-sbivane-pred-hranitelen-magazin-v-gr-popovo-v-oblast-targovishte.html", "text": "31-годишен мъж е със спукан череп след сбиване пред хранителен магазин в гр. Попово в област Търговище. Това съобщиха от  ОДМВР – Търговище .  \r\nНа 30 септември 2019 г. около 20.00 часа пред хранителен магазин в гр. Попово е възникнал скандал, в хода на който 28-годишен мъж от града е нанесъл побой на 31-годишен свой съгражданин. В резултат последният е настанен за лечение в МБАЛ-Търговище с фрактура на синусите и спукан череп, без опасност за живота му. Извършителят на побоя е задържан в РУ-Попово на основание чл. 72, ал. 1, т. 1 от Закона за МВР. По случая е образувано досъдебно производство по чл. 129 от Наказателния кодекс по описа на РУ-Попово.", "date": "2019.10.01", "title": "31-годишен мъж е със спукан череп след сбиване пред хранителен магазин в гр. Попово в област Търговище"}
{"url": "http://www.focus-news.net/news/2019/10/01/2703971/kalin-marinov-bdzh-nablyudava-se-lek-rast-na-patnitsite-vav-vlakovete-spryamo-minalata-godina.html", "text": "Наблюдава се лек ръст на пътниците във влаковете спрямо миналата година. Това каза за дневния блок „Добър ден“ на  Радио „Фокус“  Калин Маринов ръководител на отдел „Маркетинг“ към Българските държавни железници /БДЖ/. Основното увеличение е на пътуващите на дълги разстояния и на пътуванията до Варна и Бургас, обясни той. “По групи увеличение на пътуващите има при възрастните граждани, спад – при учащите. През лятото се наблюдаваше изключително търсене на билетите с резервация на спални места. Имаше дни, през които въпреки увеличението на броя им, се усещаше липса на свободни места за предварителен 20-дневен период. Нямаше особени сътресения през летния сезон. Смятам, че успяхме да изпълним желанията на нашите клиенти през отпускарския сезон”, отбеляза Маринов. Той каза още, че през есента пътникопотокът чувствително намалява. Липсата на подвижен състав изисква предприемане на нетрадиционни мерки за осигуряване на нормалното движение на влаковете, обясни Калин Маринов, като уточни, че за целта се използва автомобилен транспорт за къси разстояния. От днес до 20 октомври ще бъдат засегнати 14 влака, обяви Маринов. Промените са съобразени с разписанието на вече съществуващите линии, заяви той. Не се очакват промени в цените на билетите до края на годината, добави Калин Маринов. \r\nМарияна ВАЛЕНТИНОВА", "date": "2019.10.01", "title": "Калин Маринов, БДЖ: Наблюдава се лек ръст на пътниците във влаковете спрямо миналата година"}
{"url": "http://www.focus-news.net/news/2019/10/01/2703970/balgariya-sred-parvite-14-strani-v-sveta-vaveli-revolyutsionen-podhod-pri-izsledvane-za-avtoimunni-zabolyavaniya.html", "text": "България се нареди сред първите 14 страни в света, които са възприели иновативен подход за тълкуване на резултатите от изследването на антинуклеарните антитела (ANA). Това стана ясно от изнесени данни по време на традиционния световен научен форум в Дрезден, посветен на имунодиагностиката на автоимунните заболявания, съобщиха от пресцентъра на  УМБАЛ „Св. Иван Рилски“ . Наличието на ANA обикновено е знак за съществуване на автоимунно заболяване. От правилното им тълкуване обаче зависи да се разбере с точност какво е то и съответно да се започне подходящо лечение. \r\nСтава въпрос за откриване, количествено определяне и анализиране на антинуклеарни антитела чрез имунофлуоресцентен тест. За разлика от други методи, при които резултатите се получават под формата на цифра, тук крайният резултат включва и образ. Различните образи са групирани в 29 типа, като всеки дава конкретна информация. Тъй като ANA не са специфични само при определено заболяване, на базата на тези образи имунолозите могат да препоръчат на своите колеги къде да съсредоточат търсенето си. Подходът може да се използва не само за диагностика, но и като част от превенцията на автоимунните заболявания и съответно в терапията, тъй като някои от показателите се следят и по време на лечението. Това е и причината имунологичните данни от имунофлуоресценцията и определянето на образите да бъде широко използван от Клиниката по ревматология на УМБАЛ „Св. Иван Рилски“, която е основен център за лекуване на ревматични автоимунни заболявания у нас. \r\n„Това е нов подход, революционен, който върши повече работа в диагностиката и дава повече информация. В УМБАЛ „Св. Иван Рилски“ подходът е въведен още преди две години. Той беше предложен от нас, като най-голямата лаборатория в България, ангажирана в диагностиката на ревматични автоимунни заболявания и беше възприет и от останалите колеги, като Българската асоциация по клинична имунология го прие като национален консенсус. Въпреки това, доколкото ми е известно, на този етап се използва само в нашата болница. За използването му е необходима специална подготовка от лекарите“, обясни проф. д-р Доброслав Кюркчиев, началник на Лабораторията по клинична имунология на УМБАЛ „Св. Иван Рилски”.  \r\nОстаналите държави, които до този момент на национално ниво са избрали имунофлуоресценцията по ICAP (международен консенсус по ANA образите) като основен метод за откриване, количествено определяне и анализ на антинуклеарни антитела са: Германия,  Франция, Италия, Холандия, Швеция, Швейцария, Белгия, Бразилия, Аржентина, Чили, Китай, Хонконг, Уругвай. В някои от останалите държави подходът също се използва в единични лаборатории, но не е постигнат национален консенсус той да бъде основен за всички. \r\nПри автоимунните заболявания организмът атакува собствените си структури, възприемайки ги за чужди. Тестът ANA е за основни антитела в серума, насочени към собствените тъкани на тялото. Заболяванията, при които могат да се установят ANA, включват: ревматоиден артрит, системен лупус, системна склероза, различните видове васкулити, склеродермия, дерматомиозит,полимиозит, синдром на Сьогрен,тиреоидит на Хашимото, белодробна фиброза, някои форми на захарен диабет, първична билиарна цироза, автоимунен хепатит, глумеронефрити, инфекции, злокачествени заболявания и др.", "date": "2019.10.01", "title": "България сред първите 14 страни в света, въвели революционен подход при изследване за автоимунни заболявания"}
{"url": "http://www.focus-news.net/news/2019/10/01/2703972/natsionalniyat-tsentar-po-narkomanii-e-premesten-v-rayona-na-darzhavnata-bolnitsa-sv-anna.html", "text": "През последните няколко години държавният Национален център по наркомании се помещаваше в общинска сграда на ул. \"Пиротска\" №117, но договорът за наем между Министерство на здравеопазването (МЗ) и Столична община изтече през есента на 2018 г. Като принципал на центъра, МЗ намери друга сграда, държавна собственост, в която е преместил  дейността му. Това съобщиха от  Столична община .  \r\nРешението Националният център по наркомании да бъде настанен в района на държавната болница \"Св. Анна\" е на Министерство на здравеопазването. Не отговарят на истината разпространяваните сред гражданите от кв. „Младост“ 1 твърдения, че решението за отваряне на центъра е взето от Столична община, както и че сградите са общинска собственост. \r\nСградата на ул. „Пиротска\" №117, където преди се помещаваше този център, е общинска. Тя беше освободена и в нея Столична община планира да изгради детско лечебно заведение, от каквото столицата има огромна нужда. В детската поликлиника ще работят различни специалисти, които ще правят цялостна диагностика на малките пациенти, ще дават първа помощ, а при необходимост ще ги насочват и за лечение в съответна специализирана болница.", "date": "2019.10.01", "title": "Националният център по наркомании е преместен в района на държавната болница „Св. Анна“"}
{"url": "http://www.focus-news.net/news/2019/10/01/2703975/sport-yakub-shvierchok-otpadna-ot-sastava-na-ludogorets-za-macha-s-ferentsvarosh.html", "text": "Якуб Швиерчок ще пропусне пореден мач за Лудогорец. Полякът, който лекуваше контузия, отпада за гостуването  на Ференцварош от Група Н на Лига Европа в четвъртък. Заради вирусно заболяване той пропусна и срещата от 11-ия кръг в efbet Лига при успеха с 1:0 в Русе срещу Дунав. Групата на Лудогорец ще стане ясна след тренировката днес. Със сигурност отпадат Талеб Тауата, Станислав Манолев и Димо Бакалов, които нямат картотеки за мачовете от Лига Европа.", "date": "2019.10.01", "title": "Спорт: Якуб Швиерчок отпадна от състава на Лудогорец за мача с Ференцварош"}
{"url": "http://www.focus-news.net/news/2019/10/01/2703976/mestni-izbori-2019-po-59-600-byuletini-shte-badat-otpechatani-za-izbor-na-obshtinski-savetnitsi-i-kmet-v-kyustendil.html", "text": "По 59 600 бюлетини ще бъдат отпечатани за избор на общински съветници и кмет в Кюстендил. Това съобщиха за  Радио „Фокус” – Кюстендил  от Общинска избирателна комисия – Кюстендил. Комисията е одобрила предпечатните образци на бюлетините, както и техният тираж. Броят на бюлетините за избор на кмет на община Кюстендил и на общински съветници ще бъде по 59 600, което включва и определения резерв. За кметствата, в които също се избира кмет, са одобрени трети по вид бюлетини. Броят им за селата Богослов, Горна Гращица и Раждавица е по 300. За селата Драговищица, Николичевци и Шишковци е по 400. По 500 бюлетини ще бъдат отпечатани за избора на кмет на селата Граница и Копиловци, а по 600 за селата Багренци, Жабокрът и Соволяно. По 700 ще бъдат бюлетините за избор на кмет в селата Коняво и Лозно, а по 800 за селата Ябълково и Пиперков чифлик. 900 ще са бюлетините за село Жиленци и 1 400 за село Слокощица. \r\nВенцеслав ИЛЧЕВ", "date": "2019.10.01", "title": "Местни избори 2019: По 59 600 бюлетини ще бъдат отпечатани за избор на общински съветници и кмет в Кюстендил"}
{"url": "http://www.focus-news.net/news/2019/10/01/2703969/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Кандидатът за премиер на най-голямата към момента политическа фракция – Демократическата лига на Косово (ЛДК) Вьоса Османи заяви, че ако стане министър-председател ще води диалога Белград-Прищина и че „процесът трябва да бъде оглавен от лице, което не може да бъде изнудвано. Освен това тя е категорична, че няма да допусне „корекцията на границите“ да бъде част от преговорите, пише прищинският ежедневник  Koha Ditore . \r\nПо думите на Османи, „митата ще бъдат част от реципрочна размяна със Сърбия. Ние ще призовем Белград да се върне на масата за преговори. Днес Сърбия не приема много косовски стоки и създава немитнически пречки. Пълната реципрочност е дори по-строга от митата. Ще премахна тарифите, ако Сърбия ни даде информация за 1700 липсващи лица“. \r\nСпоред политика, вносните мита върху сръбските стоки са въведени, за да се отвлече вниманието от скандалите на правителството на Рамуш Харадинай. Тя добави, че ключовите теми на диалога трябва да са липсващите косовари, военните репарации и други въпроси, свързани с нормализацията на отношенията. \r\nОсвмани посочи също, че остава ангажирана с предизборната коалиция с ляво-националистическата партия „Ветевендосие“ (Движение „Самоопределение“) на Албин Курти. \r\n*** \r\n Лидерът на „Алианса за бъдещето на Косово“ и кандидат за подновяване на мандата си като премиер на страната Рамуш Харадинай заяви, че 100-процентовите мита върху сръбските стоки не трябва да се отменят, а да се увеличат, пише белградският ежедневник  „Политика“ . \r\n„Тарифите са инструмент за създаване на балансирана стойност в замяна на признаването. Трябва да ги обменим за признание. Голяма аномалия е, че Сърбия иска нещо. Трябваше ние да поискаме нещо като жертва – признание плюс извинение или компенсация, а при нас се случва обратното“, заяви Харадинай. \r\nПолитикът каза още, че като премиер той е показал „кой е шефът в косовската къща“ и че „успя да спре идеята за размяна на територии“ и да започне други процеси като създаването на армията и закона за металургичния комбинат „Трепча“. \r\nХарадинай добави също, че Сърбия не трябва да иска нищо в замяна на признаването на независимостта на Косово, а просто да го направи, да се извини и да плати обезщетение. \r\nОсвен това бившият премиер е категоричен, че няма да се върне в коалиция с ПДК (Демократическата партия на Косово, оглавявана в момента от Кадри Весели, а преди това от Хашим Тачи – бел. „Фокус“), а на коментар, че е разтурил коалицията без предупреждение, Харадинай отговори, че не е могъл да съобщи намеренията си на коалиционните партньори, защото „не искам новината да бъде предадена на Вучич“. \r\n*** \r\n  Министерствата на отбраната на Македония и Гърция подписаха в Атина техническото споразумение за наблюдение на въздушното пространство на югозападната ни съседка, пише вестник  „Нова Македония“ . \r\nДоговорът, подписан от началника на Генералния щаб на македонските въоръжени сили генерал Васко Гюрчиновски и началникът на отбраната на Гърция генерал Христос Кристодулу представлява официализиране на мисията „Еър полисинг“, която ще се реализира в координация с НАТО. \r\nПодписаното споразумение произтича от новия договор за сътрудничество в сферата на отбраната, подписан от ресорните министри Радмила Шекеринска и Евангелос Апостолакис по време на посещението на гръцка делегация в Скопие през април миналата година. \r\nПрез май с прелитането през въздушното пространство на Македония на два гръцки F-16 бе извършен първият пробен полет за нуждите на мисията на НАТО Air Policing с цел да се проверят комуникациите и покритието на радарите в македонското небе. \r\nМисията включва използване на системите за мониторинг на въздушното пространство и системата за управление и контрол на въздушните сили със съответните сили и средства за противовъздушна отбрана, включително и изтребители. Целта е да се защити целостта на въздушното пространство на страните-членки на НАТО. \r\nПоследният член на Алианса – Черна гора - също подписа техническо споразумение за Air Policing с Гърция и Италия по време на присъединяването си към НАТО. \r\n*** \r\n  Македонският премиер Зоран Заев и лидерът на основната гръцка опозиционна партия СИРИЗА Алексис Ципрас призоваха Европейския съюз да определи дата за започване на присъединителни преговори със Скопие през октомври, пише електронното издание на вестник  Kathimerini . \r\nПо време на срещата си в понеделник следобед Заев и Ципрас заявиха, че двете страни са преодолели национализма и политическия егоизъм чрез подписването на Преспанския договор за името на Македония през лятото на 2018 година, когато Ципрас беше министър-председател на Гърция и „е време за ЕС да направи същото, като даде зелена светлина за започване на присъединителни преговори със Северна Македония“. \r\nБившият гръцкия премиер е в Скопие за да участва на организираната от списание Economist конференция с име „Среща на върха на Западните Балкани – Увеличаване на инерцията за европейска интеграция“. \r\nВъв вторник Ципрас ще говори на мероприятието за следващите стъпки в европейската интеграция на региона и ще обсъди сделката за името със Заев и бившия председател на европейския парламент Мартин Шулц.", "date": "2019.10.01", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/01/2703977/prezidentat-rumen-radev-dalzhim-na-vazrastnite-hora-spokoyni-i-dostoyni-starini-bez-strahove.html", "text": "Президентът Румен Радев поздравява възрастните хора по повод Международния им ден, съобщиха от  прессекретариата на държавния глава . „Дължим ви спокойни и достойни старини, в които няма място за страхове“, обръща се държавният глава към хората от третата възраст у нас.  \r\nСпоред президента най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота. Румен Радев посочва, че цивилизоваността на една общност се измерва с грижите, които тя полага за най-уязвимите – възрастните и децата. Чувството за взаимност започва с отговорност и уважение към близкия и непознат възрастен човек, посочва държавният глава.  \r\nМеждународният ден тази година ще привлече вниманието към решенията, които ще проправят път към постигането на равенство между поколенията. В приветствието си президентът посочва, че, от една страна, равенството е отговорността на по-младите за изграждането на социална и здравна системи, които да посрещнат остаряването на своите граждани ангажирано и адекватно. „От другата страна обаче стои възстановяването на социалните връзки, които изграждат усещането за взаимна подкрепа“, посочва президентът.", "date": "2019.10.01", "title": "Президентът Румен Радев: Дължим на възрастните хора спокойни и достойни старини без страхове"}
{"url": "http://www.focus-news.net/news/2019/10/01/2703974/prodalzhava-rabotata-po-rekonstruktsiyata-na-kashtata-muzey-adriana-budevska-v-dobrich.html", "text": "С подкрепата на Министерството на културата и на Община град Добрич Регионален исторически музей – Добрич успешно продължава работата по реконструкцията по автентични данни и адаптацията за творчески дейности на къщата музей на голямата българска драматична актриса Адриана Будевска. Това съобщиха от пресцентъра на  Община Добрич . Музейният обект, открит през 1978 година, напоследък бе в лошо състояние, като сградата постепенно се саморазрушаваше. Затова експозицията бе своевременно евакуирана. След около 4-годишна работа по създаването, подготовката за изпълнение и реализацията на проекта за възстановяване на музея се очаква до месец ноември къщата да е построена. За тази цел бе досъборена музейната сграда, която бе реплика на родния дом на Адриана Будевска. В момента тя се изгражда наново по автентични данни, максимално близо до оригинала. Дейностите се движат по план. Къщата вече е издигната, като сега се работи по нейния покрив.  \r\nАмбицията на музея е през 2019 година сградата да бъде напълно възстановена, а през 2020 година да се уреди експозицията в нея и музейният обект да заработи пълноценно.", "date": "2019.10.01", "title": "Продължава работата по реконструкцията на къщата музей „Адриана Будевска“ в Добрич"}
{"url": "http://www.focus-news.net/news/2019/10/01/2703978/zapochnato-e-dosadebno-proizvodstvo-sreshtu-57-godishniya-mazh-strelyal-s-gazov-pistolet-v-rayona-na-pazara-v-kyustendil.html", "text": "Започнато е досъдебно производство срещу 57-годишен мъж, стрелял с газов пистолет на 30 септември пред заведения в района на пазара в Кюстендил на площад „Първи май”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Мъжът е бил в нетрезво състояние, няма пострадали хора. Той е задържан. Извършен е оглед от дежурна полицейска група, на място са открити три гилзи. Иззети са газовият пистолет и 37 патрона. За случая е уведомен дежурен прокурор. \r\nВенцеслав ИЛЧЕВ", "date": "2019.10.01", "title": "Започнато е досъдебно производство срещу 57-годишния мъж, стрелял с газов пистолет в района на пазара в Кюстендил"}
{"url": "http://www.focus-news.net/news/2019/10/01/2703980/vitseprezidentat-iliyana-yotova-sofiyskiyat-universitet-formira-darzhavnostta-chrez-obrazovanieto-chrez-naukata-chrez-podgotovkata-na-stroitelite-na-savremenna-balgariya.html", "text": "Благодаря Ви отново за привилегията на 1 октомври да открия новата учебна година на Софийски университет.  Щастлива съм, че днес заедно, тържествено, с много надежда преподаватели, студенти и институции ще започнем новата 2019/2020 година, с поглед към бъдещето. Това каза вицепрезидентът Илияна Йотова по време на откриването на учебната година в Софийски университет \"Св. Климент Охридски\", предаде репортер на  Агенция \"Фокус\" . \"По традиция положихме цветя пред паметника на две авторитетни фигури на българската история - двамата карловски братя Евлоги и Христо Георгиеви. И пак по традиция днес мнозина българи, които минават пред Софийския университет, свеждат глава на признателност към най-големите благодетели, най-големите дарители в българската история. Дарения за просвета, за знание и за бъдещето на един народ\", добави Йотова. \"Скъпи студенти, млади хора,  тази сграда завинаги е завещана за Вас. По аудиториите, коридорите се усеща следата на много видни български личности, преподаватели, учени. Ако имаше единица мярка за познанието в България, то непременно  щеше да носи името на Алма Матер. От утре тази атмосфера ще бъде ваша, тази вселена ще бъде ваша. От вас зависи колко много от това богатство ще вземете във вашите ръце\", посочи още вицепрезидентът. По думите й Софийският университет е не само роден по  времето на Третата българската държава, но той формира държавността чрез образованието, чрез науката, чрез подготовката на строителите на съвременна България. \"Каквито и да са предизвикателствата на времето той остана свободен и независим. Нашият университет днес е един от малкото оазиси на свободомислието, на съпротивата срещу празнодумието, равнодушието, измислените идоли, на битката срещу полуистините и фалшификатите. Запомнете това и продължете тази традиция. Софийският университет е непоклатима стена срещу бездуховността и посредствеността\", каза още  Йотова. \"Горда и благодарна съм, че моите преподаватели тук ме научиха на най-ценния урок, че няма по-могъща и успешна сила от силата на словото, на знанието. Тук ме научиха да мисля, да чувам другия, да уважавам мнение с присъщия за всеки млад човек критичност. За това е необходимо да се доверите на преподавателите, доверете се и на себе си. Не се притеснявайте от силата на собствената си позиция, участвайте активно в политиката, в обществения дебат, с познание и компетентност, които тук ще получите. Имаме нужда от вас, от активни поколения, грамотни лидери, които утре ще коват закони, ще управляват, ще обучават, или ще откриват нови технологии уверени в познанията си, смели и независими в своите действия\", допълни още вицепрезидентът Илияна Йотова. \r\nВиолета СИМЕОНОВА", "date": "2019.10.01", "title": "Вицепрезидентът Илияна Йотова: Софийският университет формира държавността чрез образованието, чрез науката, чрез подготовката на строителите на съвременна България"}
{"url": "http://www.focus-news.net/news/2019/10/01/2703983/bezplatni-endokrinni-pregledi-za-bremenni-zheni-shte-se-provedat-v-burgas-ot-21-do-23-oktomvri.html", "text": "Безплатни ендокринни прегледи за бременни жени ще се проведат на 21, 22 и 23 октомври в Бургас. Това съобщиха от пресцентъра на  Общината . Кампанията се организира от Българско дружество по ендокринология и Община Бургас. \r\nПрофилактиката на ендокринната система по време на бременност е изключително важна, както за успешното развитие на плода, така и за здравето на майката, категорични са специалистите. Те посочват като един от най-масовите проблеми е недостигът на йод в организма. \r\nБъдещите майки, които желаят да се включат в кампанията за безплатни прегледи, е нужно да носят талон с определен срок на бремеността от лекаря, който изпраща бременната жена. Желателно е кръвните изследвания да се правят само на гладно от 7.30 часа. \r\nЕкипът, който ще обезпечи кампанията, ще бъде ситуиран в зала „Нимфа\" в хотел „Аква\". \r\nЗа записвания: Бодимед „Стефан Стамболов\" 90, Християна - 0888/30 42 40. \r\nРезултатите ще бъдат изпратени на лекаря, насочил бременната чрез „Бодимед\".", "date": "2019.10.01", "title": "Безплатни ендокринни прегледи за бременни жени ще се проведат в Бургас от 21 до 23 октомври"}
{"url": "http://www.focus-news.net/news/2019/10/01/2703985/praznik-da-igraem-zaedno-organizira-snts-za-horata-i-zhivotnite-na-5-oktomvri-v-stara-zagora.html", "text": "На 5-и октомври,  от 17.00 часа, СНЦ „За Хората и Животните” ще организира празник за деца и кучета под надслов „Да играем заедно!”, съобщиха от  Община Стара Загора . \r\nПъстрият празник в чест на Деня на Стара Загора  ще се проведе на  поляната до кучешка градина „Куйбишевска”  и ще  включва забавни игри за деца и кучета с много награди, както и песни и танци, изпълнени от талантливи малки деца. \r\nСпециални гости на тържеството ще бъдат представители на Общинския приют за безстопанствени животни и на Спасителния център за диви животни „Зелени Балкани”. От тях  децата ще научат, че кучето осиновено от приют е точно толкова достойно да бъде домашен любимец, колкото и породистото, както и че осиновяването е благородна постъпка. Всички присъстващи ще могат да се запознаят отблизо с обитатели на приюта, както и да осиновят някои от тях, в специално оградения кът за кучета.  \r\nСпасителен център за диви животни „Зелени Балкани” също ще имат своето специално място на празника.Те ще разкажат на децата за дейността си, ще покажат спасени от тях диви птици и ще научат децата как да помагат на изпаднало в беда диво животно. \r\nДокато децата се забавляват, за всички гости на празника ще има инфо зона, в която ветеринарни специалисти ще дават съвети за добра грижа  и хигиена, профилактика и хранене на техните домашни любимци. \r\nТази година, в инициативата се включва активно и Община Стара Загора, със специално отворено на място бюро за регистрация на домашни кучета. Служители от административните бюра ще обслужат с усмивка всеки стопанин, който е пропуснал да регистрира кучето си. За целта са нужни 2 снимки паспортен формат и копия от ветеринарния паспорт на кучето със всички ваксини и чип. Годишният данък за Стара Загора е 24 лева. Кастрираните любимци, кучета на хора с увреждания, както и осиновените от приют са освободени от налог.", "date": "2019.10.01", "title": "Празник \"Да играем заедно\" организира СНЦ \"За хората и животните\" на 5 октомври в Стара Загора"}
{"url": "http://www.focus-news.net/news/2019/10/01/2703982/79-godishna-zhena-ot-dobrich-e-stanala-zhertva-na-telefonna-izmama-sas-sumata-ot-blizo-5-000-lv.html", "text": "79-годишна жена от Добрич е станала жертва на телефонна измама със сумата от близо 5 000 лв. Това съобщиха от  ОДМВР - Добрич . Сигналът за измамата е подаден на 30 септември в 19.40 часа в Първо РУ - Добрич от 79-годишната жителка на град Добрич. Тя съобщила, че за времето от около 11.45 часа до 19.00 часа на 30 септември 2019 г. е получила обаждане на домашния си телефон от непознат мъжки глас, който се представил за служител на общинска полиция и ѝ казал, че я следят телефонни измамници и трябва да съдейства за задържането им. В резултат на многократни разговори по стационарен и по мобилния ѝ телефон жената остава 1 000 лева до оградата на къщата си. След това тегли сума от 2 000 евро от банка в град Добрич, които носи в град Варна и ги оставя в района на автогарата. Образувано досъдебно производство.", "date": "2019.10.01", "title": "79-годишна жена от Добрич е станала жертва на телефонна измама със сумата от близо 5 000 лв."}
{"url": "http://www.focus-news.net/news/2019/10/01/2703986/vitseprezident-iliyana-yotova-ako-zaviseshe-ot-men-bih-dala-oshte-po-golyama-avtonomiya-na-vsichki-visshite-uchebni-zavedeniya-na-universitetite.html", "text": "Ако зависеше от мен бих дала още по-голяма автономия на всички висшите учебни заведения, на университетите. Това заяви вицепрезидентът Илияна Йотова по време на откриването на учебната година в Софийски университет \"Св. Климент Охридски\", предаде репортер на  Агенция \"Фокус\" . \"Скъпи преподаватели, нашата задача и като преподаватели и като институция е да отговорим максимално на очакванията на тези млади хора, да им помогнем да осъществят мечтите си. Неписаната конституция на университета задължава в едно да се слеят правата и задълженията на всеки един, за да достигнат световните стандарти. Най-доброто образование в една силно конкурентна среда и аз съм сигурна, че вие успявате\", добави Йотова. \"Трябва да освободим енергията на университетите и предложенията да дойдат именно от вас, хората, които работите на терен всеки ден. А защо не и от тези млади хора, които тепърва ще градят бъдещето си. Повече средства и още по-добро финансиране на приоритетни проекти. Важността на Софийски университет е не само, защото е най-доброто висше училище, а защото тук се твори наука и тя трябва да срещне подкрепата на държавата. Иновациите, високите технологии, езикознанието това отдавна не е лукс, а задължително условие за една модерна държава\", посочи още вицепрезидентът. Тя коментира, че се надява  на помощта на нашият еврокомисар Мария Габриел за още възможности за включване в програмата за развитие, както на образованието, така и на науката. \"Мястото на Софийски университет въпреки голямата конкуренция е от над 400 университета е именно е в европейската система от европейски университети. Нашата икономика ще просперира ако университетите и висшите училища са адаптирани към изискванията на бизнеса. Все още има съществено разминаване между специалности и потребности на пазара на труда. Не е достатъчно да кажем днес, че образованието е наш приоритет. Трябват инвестиции от училището до науката. Много е  важно ориентацията на децата още в училище, но след това и професионалните стажове, напътствията, съветите. Това е единственият начин да дадем оръжие и средства за амбициите на България като модерна и развита държава. Може да направим нашата \"Силиконова долина\" например\", допълни още Йотова. \"Държавата трябва да осигури нещо много важно равен старт на нашите деца. Всеки, които иска да учи трябва да има шанс да го направи, независимо от край на България е и колко са заможни неговите родители. Това е наша грижа и наше задължение\", завърши Илияна Йотова. \r\nВиолета СИМЕОНОВА", "date": "2019.10.01", "title": "Вицепрезидент Илияна Йотова: Ако зависеше от мен бих дала още по-голяма автономия на всички висшите учебни заведения, на университетите"}
{"url": "http://www.focus-news.net/news/2019/10/01/2703984/ep-izslushvane-na-kandidata-za-komisar-mariya-gabriel.html", "text": "Комисията по култура и образование и Комисията по промишленост, изследвания и енергетика изслушаха Мария Габриел, кандидат за комисар с ресор Иновации и младеж, съобщава  Представителството на ЕП в България . \r\nКоординаторите на политическите групи ще се срещнат в следващите 24 часа, за да дадат своята оценка на представянето на кандидата. \r\n \r\nСъздаване на синергиии и възможности за младежите \r\n \r\nПо време на нейното встъпително изказване, Мария Габриел изтъкна важността на създаването на европейско пространство за научни изследвания, иновации, образование, култура и спорт, както и синергии между програмите, за да могат те да отговорят на очакванията на европейците, най- вече в областта на устойчивото развитие и създаването на нови възможности за младежите. \r\n \r\nДвете комисии бяха критични относно това, че в заглавието на ресора на комисаря не се споменават “култура” и “научни изследвания”. \r\n \r\nЧленовете на Комисията по промишленост, изследвания и енергетика подчертаха необходимостта от амбициозен бюджет за предстоящата научноизследователска програма \"Хоризонт Европа\", в съответствие с позицията на ЕП, и необходимостта от участие на ЕП в прилагането ѝ. \r\n \r\nЕвродепутатите от Комисията по култура и образование повдигнаха въпроси, свързани с бюджета на програмата Еразъм+, призовавайки кандидата да увеличи тройно бюджета ѝ. Те също искаха да разберат как дигитализацията може да бъде полезна за европейското наследство, както и как най-добре може да се предпази и гарантира достъпът до култура и образование за всички културни и езикови малцинства в Европа. Допълните въпроси подчертаха необходимостта от насърчаването на аудиовизуалните медии от културна гледна точка. \r\n \r\nОбръщение към медиите \r\n \r\nСлед изслушването председателите на комисиите Адина Вълян (ЕНП, Румъния) и Сабине Верхайен (ЕНП, Германия) се обърнаха към медиите.  \r\n \r\nСледващи стъпки \r\n \r\nНа основата на препоръките на комисията, на 17 октомври Председателският съвет ще вземе решение дали Парламентът е получил достатъчно информация, за да обяви процеса на изслушванията за приключил. Ако случаят е такъв, пленарната зала ще проведе гласуване относно цялостния състав на Европейската комисия на 23 октомври в Страсбург.", "date": "2019.10.01", "title": "ЕП: Изслушване на кандидата за комисар Мария Габриел"}
{"url": "http://www.focus-news.net/news/2019/10/01/2703988/mestni-izbori-2019-ivan-panayotov-gerb-neobhodimi-sa-politicheska-otgovornost-i-prozrachnost-pri-razhodvaneto-na-finansovi-sredstva-v-obshtina-pazardzhik.html", "text": "Необходими са политическа отговорност и прозрачност при разходването на финансови средства в Община Пазарджик. Това каза кандидатът за кмет на Пазарджик от ПП ГЕРБ инж. Иван Панайотов по време на пресконференция на тема „Финанси“, в която взеха участие също кандидатът за общински съветник и експерт Евтим Янев и областният координатор на ПП ГЕРБ Найден Шопов, предаде репортер на  Радио „Фокус“ – Пазарджик . Основен акцент бе поставен върху досегашното управление на Община Пазарджик във финансов аспект и натрупаните задължения.  \r\n„Обезпокоени сме от това, че общо дълговете на Общината към днешна дата са на стойност 28.8 млн. лева, плюс 4 млн. към доставчици и плюс 8 млн. задължения, съгласно Закона за управление на отпадъци, или общо 38 млн. лева. Ясен е белегът за неефективността на управлението и липсата на добро планиране, тъй като управлението на Тодор Попов започна през 2007 г. с излишък от 7 млн. лева, а сега – 11 години по-късно, дълговете са 38 млн. лева. Отговорът на въпроса, защо това е така е ясен – защото през всички тези години парите са управлявани лошо. През годините на управление имаме продадени и общински имоти за 42 млн. лева. Това прави общо 80 млн. лева за 11 години, или около 7 млн. на година – за тази сума не виждаме да е направено нищо съществено. По отношение на усвояването на европейски средства – ако погледнем картата на Южния регион, Пазарджик значително изостава в сравнение с другите. За 11 години имаме изхарчени над 227 млн., като от тях 180 млн. за строителство и 47 млн. за проектиране – това са близо по 10 000 лв на семейство! И нека пак бъдем честни – 145 млн. лева от тези средства са благодарение на правителството и ангажимента за развиване на регионите. Това значи, че финансирането е не заради, а въпреки кмета и неговите общински съветници. По отношение на еврофондовете, в периода 2014-2020 г., за Пазарджик те са 40 млн. лева, или по около 400 лв. на човек. За сравнение във Велинград, община с 3-4 пъти по-малко население, те са по около 1000 лв. на човек“, уточни инж. Панайотов.  \r\nТой допълни, доверието към сегашната управа липсва, а за да има доверие ,трябва да има ясна политическа отговорност. „Имаме увереността на правителството и лично на премиера, че ще ни помагат, но само при условие, че променим философията и практиките на това управление. В основата на добрите отношения между местна и централна власт стои доверието. То в момента липсва, а ние можем да го върнем!“, подчерта Панайотов. На срещата с медиите кандидатът за кмет на Община Пазарджик Иван Панайотов предложи и готови решения към посочените проблеми с досегашното управление на Общината във финансов план, на първо място, спазване на правилата и стратегическо планиране – нормални търгове, конкуренция, плащане навреме съгласно сключения договор, пълен одит на финансовите средства, пълен анализ на публичните финанси, оздравителен план за обръщане на негативните тенденциите, управление за хората, а не за кмета и носене на ясна политическа отговорност, а не криене зад странни коалиции. \r\nАлбена ЖИЛЕКОВА", "date": "2019.10.01", "title": "Местни избори 2019: Иван Панайотов, ГЕРБ: Необходими са политическа отговорност и прозрачност при разходването на финансови средства в Община Пазарджик"}
{"url": "http://www.focus-news.net/news/2019/10/01/2703989/sport-shampionskata-liga-se-zavrashta.html", "text": "Днес започва вторият кръг от груповата фаза на Шампионската лига.Тази вечер предстоят осем срещи, всички погледи ще бъдат насочени към Лондон, където Тотнъм приема Байерн Мюнхен в най-интересния сблъсък за деня. Срещата е от група “В”, в която по същото време Цървена звезда приема Олимпиакос. Има обаче и още няколко мача, които приковават вниманието . В група “D” Ювентус посреща Байер Леверкузен в търсене на първата си победа. Другият фаворит Атлетико Мадрид пък гостува на Локомотив (Москва). В един от ранните мачове за деня испанският гранд Реал Мадрид приема белгийския Брюж.", "date": "2019.10.01", "title": "Спорт: Шампионската лига се завръща"}
{"url": "http://www.focus-news.net/news/2019/10/01/2703981/inzh-vladislav-ivanov-glaven-inzhener-na-obshtina-pleven-otstranihme-shteti-ot-vandalski-proyavi.html", "text": "Отстранихме щети от вандалски прояви. Това каза за  Радио „Фокус“  инж. Владислав Иванов, главен инженер на Община Плевен. „На чешмичката до буквите в центъра на Плевен за втори път в рамките на последните две седмици са монтирани питейниците, откършени от вандали. След предишния ремонт елементите са останали по местата си по-малко от 24 часа“, посочи инж. Владислав Иванов. Той отбеляза, че за разкриване на извършителите се разчита и на видеокамерите, монтирани наблизо.  \r\n„Липсват елементи и са нанесени щети на монтираната на площад „Възраждане” сцена. Повредите са установени при дейностите по демонтаж на съоръжението. Освен липсващи елементи има и надраскани със спрей плоскости, има посегателство и върху системата за издигане и сваляне на покривната конструкция на сцената. Това е много опасно, тъй като реално застрашава човешкия живот, подчерта  инж. Владислав Иванов.  \r\nВиолета КРЪСТЕВА", "date": "2019.10.01", "title": "Инж. Владислав Иванов, главен инженер на Община Плевен: Отстранихме щети от вандалски прояви"}
{"url": "http://www.focus-news.net/news/2019/10/01/2703939/priklyuchi-porednoto-izdanie-na-praznitsite-svishtovski-loznitsi.html", "text": "За поредна година в Свищов се проведоха тридневните празници на града „Свищовски лозници“.  Програмата, която Общината беше подготвила, изобилстваше от разнообразни мероприятия и концерти, които бяха насочени към различни възрастови групи и аудитории, съобщиха от пресцентъра на  Община Свищов . \r\nПоследната празнична вечер започна с вълнуващите изпълнения на група KINTI – Гергана Попова, Andi Wilding и Любомир Господинов, които плениха публиката. След тях бяха обявени резултатите от традиционния конкурс за домашно червено вино. Съгласно протокола, подписан от главния технолог на местна винарна и председател на журито инж. Тихомир Петров бяха наградени трима от общо 14 участници. Първото място спечели чудесно вино от сорт Мерло, реколта 2018 година, произведено от Александър Александров. Второто почетно място заслужи гроздовият еликсир на Диан Даков, а наградата за трето място достойно зае виното на Валери Божинов. Специалната награда – съд за съхранение на вино получи Венцислав Петров. \r\nВременно изпълняващият кмет на Община Свищов Анелия Димитрова официално закри „Свищовски лозници 2019“, като изрази надежда жителите и гостите на града да са останали доволни и да са се забавлявали искрено на празниците на града. Вечерта продължи с невероятен концерт на певицата Нелина и приключи с традиционна празнична заря.", "date": "2019.10.01", "title": "Приключи поредното издание на празниците „Свищовски лозници“"}
{"url": "http://www.focus-news.net/news/2019/10/01/2703990/v-dobrich-zapochva-interaktivnata-obrazovatelna-igra-tarsi-se-dobrudzha.html", "text": "Започва интерактивната образователна игра „Търси се Добруджа“. Това съобщиха от пресцентъра на  Община Добрич . Тя е второ издание на играта, в която се включиха много деца и възрастни през февруари и март т.г. с тема „Търси се България“.         \r\nИграта има състезателен характер и е посветена на 25 септември – Ден на град Добрич. Едно от условията е да бъде създаден отбор/екип от приятели, членове на семейства, класове. Предвидени са задачи и няколко обекта за посещение – Регионална библиотека „Дора Габе“, Художествена галерия – Добрич, Музей в Градски парк „Св. Георги“ и Дом-паметник „Йордан Йовков“. Редът за посещение не е от значение.  \r\nПреди да започне играта, всеки екип трябва да изтегли от Google Play Actionbound - безплатно мобилно приложение. Изписват се членовете на отборите, след което започва изпълнението на състезателните задачи – във всеки обект са поставени на видно място кодове, които трябва да сканирате, за да видите въпросите, на които трябва да отговорите. Някои от задачите изискват и снимки. Играта е от типа „ловци на съкровища” – включва въпроси, чиито отговори трябва да бъдат открити. \r\nРезултатите и победителите ще бъдат обявени на 31 октомври т.г., а наградата, осигурена от Община град Добрич, е образователна екскурзия. \r\nОтборът, дал най-верни отговори, ще бъде обявен за победител.", "date": "2019.10.01", "title": "В Добрич започва интерактивната образователна игра „Търси се Добруджа“"}
{"url": "http://www.focus-news.net/news/2019/10/01/2703994/mestni-izbori-2019-nayden-shopov-gerb-ima-frapirashti-sluchai-na-prekomerno-zavishavane-na-nyakoi-uslugi-na-firmi-izpalniteli-po-dogovori-s-obshtina-pazardzhik.html", "text": "Има фрапиращи случаи на прекомерно завишаване на някои услуги на фирми-изпълнители по договори с Община Пазарджик. Това каза областният координатор на ПП ГЕБР-Пазарджик Найден Шопов по време на пресконференция на тема „Финанси“, предаде репортер на  Радио „Фокус“-Пазарджик . По думите му има случаи, при които една фирма дава различни цени за извършването на едни и същи услуги в общините Пазарджик и Панагюрище. „Контролът върху тях в община Пазарджик е по-занижен, тъй като плащанията от страна на Общината се забавят до 1 година. За пример мога да посоча доставка и полагане на плътен асфалт от една от пазарджишките фирми, които извършват тази услуга и в община Пазарджик и в община Панагюрище. За Пазарджик тя е 135.13 лв., а за Панагюрище – 115. 25 лв. Фрапираща е разликата за услугата „монтиране на шахта до 2.5 м с капак клас Д400“, която за община Пазарджик е 862.96 лв, а за община Панагюрище – 581.37 лв.“, уточни Шопов.  \r\nТой допълни, че идентична е и ситуацията с друга фирма, която извършва благоустройствени дейности в двете общини. Като пример бе посочена тухлена зидария, която в община Пазарджик се заплаща за 216.93 лв., а в община Панагюрище цената от подобни строителни фирми е 143,57 лв.  \r\nВ заключение Шопов уточни, че след местните избори, при евентуална победа на кандидата на ГЕРБ, реваншизъм, политически чистки и назначения в общинската администрация в Пазарджик няма да има. \r\nАлбена ЖИЛЕКОВА", "date": "2019.10.01", "title": "Местни избори 2019: Найден Шопов, ГЕРБ: Има фрапиращи случаи на прекомерно завишаване на някои услуги на фирми-изпълнители по договори с Община Пазарджик"}
{"url": "http://www.focus-news.net/news/2019/10/01/2703995/kriminalisti-ot-botevgrad-zadarzhaha-16-godishen-mladezh-za-opit-za-iznasilvane-v-selo-litakovo.html", "text": "Криминалисти от Ботевград задържаха непълнолетен извършител на тежко криминално деяние. Това съобщиха от  ОДМВР - София . На 30 септември жител на с. Литаково съобщил в полицията, че два дни по-рано малолетната му дъщеря е била отвлечена от двама непознати, като спрямо нея е бил извършен опит за изнасилване. Сигналът незабавно бил докладван в окръжната прокуратура и образувано следствено дело за извършено престъпление по чл. 142, ал.1 от НК. След незабавни оперативно- издирвателни действия са установени извършителите- двама жители на с. Литаково, на 16 и 23 години. Непълнолетният е задържан и е направил пълни самопризнания. Действията по установяването и задържането на втория извършител продължават.", "date": "2019.10.01", "title": "Криминалисти от Ботевград задържаха 16-годишен младеж за опит за изнасилване в село Литаково"}
{"url": "http://www.focus-news.net/news/2019/10/01/2703993/nadezhda-todorovska-bchk-e-mnogo-angazhiran-s-problemite-na-vazrastnite-hora.html", "text": "БЧК е много ангажиран с проблемите на възрастните хора и ние от години работим с тях, за да ги включим активно в живота на общността и да могат те да се чувстват пълноценни. Това каза в интервю за  Агенция „Фокус“  заместник-генералният директор и директор \"Социално-здравна политика\" в БЧК по случай Деня на възрастните хора. „В рамките на днешния ден имаме няколко неща, които правим в цялата страна. В Пловдив и в Бургас ще се открият двете безплатни трапезарии за 120 души, които осигуряват храна, финансирана от фонд „Социална закрила“ към министерството на труда и социалната политика, където се хранят предимно възрастни хора. В Пловдив нашата областна организация открива днес библиотека за възрастни хора в болница „Св. Пантелеймон“. Тя ще работи във всеки понеделник и петък и в нея възрастни доброволци на БЧК ще раздават книги на лежащоболни пациенти от отделението на болницата и ще провеждат разговори с тях. Знаете, че за възрастните хора това е най-важното – да имат хубавия контакт с другите хора и да могат да преодоляват несгодите по пътя си“, разказа тя. Тодоровска допълни, че в град Русе ще се проведе едно празнично дефиле  на възрастните хора с активното участие на доброволците от ресурсния център на БЧК. „По пътя си тези доброволци ще раздават брошурата „Сътвори добрина“, която насърчава активния и здравословен живот на възрастните хора и дава повече информация за самия ресурсен център, който по инициатива на областната организация на БЧК в Русе и на нашите възрастни доброволци, които са много активни, се създаде в последните години. Крайната точка на това дефиле в Русе е центъра на града, където ще се поведе празничен концерт с участието на  певчески, спортни и фолклорни групи, разказа Тодоровска. „Освен това БЧК традиционно организира едно национално състезание за възрастни хора, в което те показват своите умения и знания по отношение на първа долекарска помощ, как да реагират при бедствия, пожари, катастрофи, как да окажат психо-социална подкрепа на нуждаещите се в тяхното населено място при някакъв инцидент и какви са техните права като възрастни хора в нашето общество. Отборите се вече тренирани и чакат с нетърпение откриването в нашия учебен национален център в Лозен, което ще се случи на 12-ти октомври сутринта. Цял ден тези отбори ще показват в пунктовете, организирани от БЧК, своите умения и знания като в същото време ще участват и млади хора, които ще бъдат съдии на това състезание. Те ще помогнат чрез своите вече натрупани знания в тази посока да се осъществи това състезание на техните възрастни доброволци“, допълни тя.   \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Надежда Тодоровска: БЧК е много ангажиран с проблемите на възрастните хора"}
{"url": "http://www.focus-news.net/news/2019/10/01/2703991/okrazhnata-prokuratura-v-silistra-zadarzha-do-72-chasa-direktora-na-direktsiya-mestni-danatsi-i-taksi-v-obshtina-tutrakan-za-podkup.html", "text": "Директорът на Дирекция „Местни данъци и такси“ в Община Тутракан е бил задържан с подкуп на работното си място. Това съобщиха от пресцентъра на  Апелативна прокуратура - Варна . 60-годишният Алекси Б. е привлечен като обвиняем за извършено престъпление по член 301, ал. 1 от Наказателния кодекс. Като длъжностно лице той поискал парите от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е задържан.  \r\nСлед 24-часовото задържане на двамата мъже Окръжната прокуратура в Силистра е продължила срока на ареста им до 72 часа с цел довеждането на двамата обвиняеми в съда, където ще бъдат внесени искания за вземане на мярка за неотклонение „Задържане под стража“.  \r\nЗадържането на директора от Община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.", "date": "2019.10.01", "title": "Окръжната прокуратура в Силистра задържа до 72 часа директора на Дирекция „Местни данъци и такси“ в Община Тутракан за подкуп"}
{"url": "http://www.focus-news.net/news/2019/10/01/2703998/mvnr-mezhdunarodni-pasporti-shte-sa-neobhodimi-za-patuvane-kam-velikobritaniya-prez-2020-g.html", "text": "Министерството на външните работи препоръчва на българските граждани, които планират пътувания във Великобритания през 2020 г., да притежават и носят със себе си валиден международен паспорт с биометрични данни. Това съобщиха от пресцентъра на  Министерството на външните работи . \r\nБританското правителство планира постепенно да ограничи възможността за пътуване от и за Великобритания с лични карти през 2020 г, ако страната напусне Европейския съюз без споразумение, т.нар. Брекзит без сделка.  \r\nВсе още не е обявено от кога ще влязат в сила новите изисквания. В тази връзка  е препоръчително нашите сънародници, планиращи пътуване за и от Великобритания, да бъдат подготвени достатъчно отрано като се снабдят с биометричен паспорт, в случай че не разполагат с такъв до момента.  \r\nАктуална информация, свързана с Брекзит, може да бъде намерена и на сайта на МВнР   в раздел „Какво трябва да знаем за Brexit?“, както и на сайта на българското посолство в Лондон  ,  .  \r\nПри необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.", "date": "2019.10.01", "title": "МВнР: Международни паспорти ще са необходими за пътуване към Великобритания през 2020 г."}
{"url": "http://www.focus-news.net/news/2019/10/01/2703997/zhivko-bilyanov-dom-za-stari-hora-selo-fatovo-s-praznichna-programa-v-doma-shte-bade-otbelyazan-mezhdunarodniyat-den-vazrastnite-hora.html", "text": "С празнична програма в Дома за стари хора в село Фатово, община Смолян, ще бъде отбелязан Международния ден възрастните хора. Това каза за  Радио „Фокус“ – Смолян  директорът на институцията Живко Билянов. За обитателите на дома ще има празничен обяд и музикална програма, като всеки един от тях ще получи и специален подарък от НОИ за празника, уточни Билянов. „В Дома за стари хора в село Фатово са настанени 84 потребители, като очакваме още две настанявания. Капацитетът е запълнен, има много чакащи. Тенденцията през последните три години е да има доста чакащи за настаняване при нас. Причините са обезлюдяването на селата, застаряването на нацията и фактът, че младите хора отиват в чужбина и няма кой да се грижи за възрастните. Малко са тези, които по желание са дошли в Дома за стари хора. При нас има хора както от област Смолян, така и от цяла България“, поясни Билянов. Той уточни, че в дома има много дълголетници, а най-възрастна е баба Мария Делчева от Бачково, която е на 98 години. \r\nПо думите на Билянов, възрастните хора от дома, които са в добро здраве, са ангажирани с хигиенизиране и поддържане на външния интериор на сградата. „Наскоро при нас бе настанена жена от Габрово, която е доста дейна и реши да сформира самодейна певческа група за хора над 80 години. Вече имаме като дарение и акордеон, групата е пълна и започва репетиции“, посочи Билянов. \r\nТой посочи, че при тях има три възрастни двойки, които са открили сродната си душа в дома. „Те съжителстват на семейни начала. Ние сме с по-либерален режим и им даваме такава възможност. При нас е техният последен пристан и трябва да се съобразяваме с желанията им и най-вече с това да не се чувстват самотни“. Билянов допълни, че в дома има и немалко лежащо болни, като някои са в доста тежко състояние, но около половината от потребители му са в сравнително добро здраве за възрастта си. \r\nНели ГЕРГЬОВСКА", "date": "2019.10.01", "title": "Живко Билянов, Дом за стари хора – село Фатово: С празнична програма в дома ще бъде отбелязан Международният ден възрастните хора"}
{"url": "http://www.focus-news.net/news/2019/10/01/2703992/golyam-broy-tabletki-ot-medikament-zabranen-za-svobodna-prodazhba-sa-izzeti-ot-zhitel-na-kostinbrod.html", "text": "Голям брой таблетки от медикамент, забранен за свободна продажба, са иззети от жител на Костинброд. Това съобщиха от  ОДМВР - София . Извършителят е задържан за срок до 24 часа. \r\nВ хода на проведена вчера полицейска операция на територията на Костинброд, служители на ОДМВР - София извършили проверка на лек автомобил „ВАЗ 2107“, управляван от 55- годишен местен жител. В колата са открити и иззети 90 таблетки от забранен за свободна продажба медикамент, както и 40 от друго лекарствено средство. При огледа на местопроизшествието е иззет и лекият автомобил поради съмнения за извършена манипулация на рамата. При последвало претърсване на домашния адрес на водача са намерени и иззети още 300 таблетки от забранения медикамент и 40 от втория, открит в колата. Извършен е оглед на местопроизшествието, при което е иззет и втори лек автомобил - „ВАЗ 21053“, отново поради съмнения за манипулиране на рамата. При следващо претърсване, на друг обитаван от мъжа адрес в Костинброд, е иззет и трети автомобил „ВАЗ“ без регистрационни табели и с изрязана рама. Извършителят е задържан за срок до 24 часа. По случая е образувано досъдебно производство, работата по което продължава.", "date": "2019.10.01", "title": "Голям брой таблетки от медикамент, забранен за свободна продажба, са иззети от жител на Костинброд"}
{"url": "http://www.focus-news.net/news/2019/10/01/2703979/reuters-boris-dzhonsan-predstavya-predlozhenieto-si-za-brekzit-no-v-irlandiya-veche-sa-skeptichni.html", "text": "Британският премиер Борис Джонсън съвсем скоро ще представи на Европейския съюз предложението си за промяна на сделката за Брекзит, включително новите идеи, които трябва да заменят „предпазната мярка“ за ирландската граница, която бе подписана по-рано от Лондон, предава  Reuters . \r\nДори преди официалното внасяне на предложенията, Ирландия отхвърли идеите, които по-рано са били изложеи пред министъра на външните работи на републиката Саймън Ковъни. \r\n„Направихме много добро предложение, ще направим много добро предложение, ще го внесем официално много скоро“, заяви Джонсън пред Би Би Си.„Смятаме, че има подходящ път напред, смятаме, че има добро решение. Силно се надявам, че нашите европейски приятели в Брюксел, Дъблин и Германия също ще искат да продължат напред“. \r\nПо думите на британския премиер, той иска да се отърве от силно оспорвания елемент на сделката за Брекзит – предпазната мярка за ирландската граница – а освен това определи като безсмислица излизането от Европейския съюз, ако страната остане „заключена“ в митническия съюз на Блока. \r\n„Това, което искаме, е да се отървем от предпазната мярка. Това е  най-важното“, категоричен е Джонсън. \r\n„Да се отървем от предпазната мярка е фантастично нещо, защото това ще даде възможност на Обединеното кралство наистина да поеме контрола върху регулаторната си рамка, нашите тарифи, митническата и търговската политика и ни позволява да вървим напред с нови и вълнуващи отношения , не само с ЕС, но и с останалия свят“, каза той. \r\nПредпазната мярка е застраховка, която трябва да предотврати връщането на граничната инфраструктура между Северна Ирландия и Република Ирландия, уточнява „Ройтерс“. \r\nДжонсън отхвърли критиките към изтеклите му планове за справяне с ирландската граница след Брекзит, като заяви, че коментарите от Брюксел и Дъблин не са насочени към окончателните предложения на Лондон. \r\n„Доколкото мога да разбера от видяното от отговора от Брюксел и Дъблин, те не говорят за предложенията, които всъщност ще направим, те говорят за някои неща, които бяха представени по-рано“, заяви министър-председателят на Великобритания. \r\n \r\nПревод и редакция:", "date": "2019.10.01", "title": "Reuters: Борис Джонсън представя предложението си за Брекзит, но в Ирландия вече са скептични"}
{"url": "http://www.focus-news.net/news/2019/10/01/2704000/ues-michal-kitay-i-rusiya-iskat-da-ogranichat-svobodata-na-zapadnite-balkani.html", "text": "Главната цел на Русия и Китай са да създадат слаби и дестабилизирани Балкани, категоричен е бившият помощник-държавен секретар на САЩ за Европа и Евразия Уес Мичъл, който се изказа в рамките на конференцията за Запданите Балкани на Economist в Скопие, предава скопският телевизионен канал  „Сител“ . \r\n„Русия продължава да увеличава своето влияние в източния свят и се труди да дестабилизира региона, за да може да доминира в страните от Западните Балкани. От друга страна, Китай злоупотребява с пазарните закони, за да се наложи като световна сила. Той прави всичко това на Балканите, защото този регион е физическата връзка между Китай и Европа. Но тези времена свършиха. Западните Балкани се включват в икономическото развитие на целия свят. Моето мнение, че това днес са нови Балкани, Балкани на XXI век. Това е важен момент за интеграцията на целия регион“, заяви Мичъл. \r\n \r\nПревод и редакция:", "date": "2019.10.01", "title": "Уес Мичъл: Китай и Русия искат да ограничат свободата на Западните Балкани"}
{"url": "http://www.focus-news.net/news/2019/10/01/2704002/szo-konsumatsiyata-na-alkohol-v-rusiya-e-spadnala-s-40.html", "text": "Руснаците може все още да имат репутацията на народ от любители на твърдия алкохол, но доклад на Световната здравна организация показва, че консумацията на алкохол е спаднала с 43% от 2003-та година, предава  AFP . \r\nСЗО отдава този спад на редица мерки, въведени от обичащия спорта президент Владимир Путин, включително ограничения за продажба на алкохол и насърчаването на здравословния начин на живот. \r\n„Руската Федерация отдавна се счита за една от най-пиещите страни в света“, се казва в документа, като се добавя, че алкохолът е имал голямо влияние за скока на смъртните случаи през 90-те. „Въпреки това, през последните години тази тенденция се обърна“. \r\nИзследването показа 43-процентно понижение на консумацията на алкохол на глава от населението от 2003 до 2016 г. \r\nАвторите посочват, че тази тенденция е фактор за увеличаването на продължителността на живота, която достигна исторически връх през 2018-та година – 78 години за жените и 68 за мъжете. \r\nПоследният съветски лидер Михаил Горбачов води антиалкохолна кампания с частична забрана, която свали потреблението от средата на 80-те до 1990 г. Но след разпадането на Съветския съюз имаше бум в консумацията на алкохол, продължил до началото на 2000-те години. При Путин обаче Русия въведе мерки, включително забрана на магазините да продават алкохол след 23 ч., повишаване на минималната цена на алкохола на дребно и забрана за рекламиране. \r\nДанни на СЗО от по-рано показаха, че сега възрастните в Русия пият по-малко алкохол от техните френски и немски връстници. \r\nМосква също започна борба срещу тютюнопушенето, като миналата седмица обяви забрана за запалване на цигари дори на частни балкони. \r\nУпотребата на тютюн е спаднала с повече от една пета между 2009-та и 2016-та година. В момента само около 30% от руснаците са пушачи, показва последното изследване на Global Adult Tobacco Survey. \r\n \r\nПревод и редакция:", "date": "2019.10.01", "title": "СЗО: Консумацията на алкохол в Русия е спаднала с 40%"}
{"url": "http://www.focus-news.net/news/2019/10/01/2704004/71-godishen-velosipedist-e-postradal-pri-intsident-na-aleyata-na-valnoloma-vav-varna.html", "text": "71-годишен велосипедист е пострадал при инцидент на алеята  на Вълнолома във Варна, съобщиха от  ОДМВР - Варна . На 30 септември , около 17:50 часа, на велосипедна алея на Вълнолома, е възникнало ПТП. По време на движение, са се сблъскали велосипедист (71 г.) и велосипедистка (42 г.). Вследствие на инцидента мъжът пада на земята и получава фрактура на черепа, настанен е за лечение в МБАЛ «Св. Анна», с опасност за живота. По случая има образувано досъдебно производство.", "date": "2019.10.01", "title": "71-годишен велосипедист е пострадал при инцидент на  алеята на Вълнолома във Варна"}
{"url": "http://www.focus-news.net/news/2019/10/01/2703987/bloomberg-razgovorite-mezhdu-tramp-i-putin-mogat-da-badat-publikuvani-samo-sas-saglasieto-na-rusiya.html", "text": "След като демократите заявиха, че в рамките на процедурата по импийчмънт ще изискат да бъдат обнародвани стенограмите от телефонните разговори между президентите на САЩ и Русия Доналд Тръмп и Владимир Путин, от Кремъл подчертаха, че преди публикуването  им Русия трябва да даде съгласието си, предава  Bloomberg . \r\n„Това е възможно само по взаимно съгласие на страните“, заяви прессекретарят на руския държавен глава Дмитрий Песков. „Като цяло, дипломатическата практика не предвижда подобни публикации. Но ако има някакви сигнали от американците, ще ги обсъдим“. \r\nПредседателят на комисията по разузнаване на Камарата на представителите Адам Шиф в неделя в ефира на NBC заяви, че Конгресът иска да получи достъп до записите на телефонните разговори с Путин. Това се случи на фона на дебатите около обнародването на подробности от разговора на Тръмп с украинския президент Владимир Зеленски от Белия Дом, който стана причина за стартирането на процедура по импийчмънт. Миналата седмица Кремъл заяви, че се надява САЩ да не публикуват стенограма от разговорите между Тръмп и Путин. \r\n \r\nПревод и редакция:", "date": "2019.10.01", "title": "Bloomberg: Разговорите между Тръмп и Путин могат да бъдат публикувани само със съгласието на Русия"}
{"url": "http://www.focus-news.net/news/2019/10/01/2704003/tatyana-dacheva-bogoslov-pokrov-bogorodichen-e-praznik-vazniknal-prez-x-vek-za-da-se-pochete-yavyavaneto-na-bozhiyata-mayka-v-konstantinopol.html", "text": "Покров Богородичен е празник, възникнал през X век. Това каза за  Радио „Фокус“  Татяна Дачева, богослов. ,,В повечето славянски езици думата ,,покров\" означава едновременно ,,покривало\" и ,,защита\". Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви“, каза Татяна Дачева. ,,В църквата във Влахерна, Константинпол, близо до градските порти по време на нощно бдение няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били за плашени от варварско нашествие. След явяването опасността отминала и градът бил спасен от кръвопролития и страдания“, допълни Татяна Дачева ,,Празникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол макар и да не празнували този празник, но възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей“, каза още Татяна Дачева.  \r\nВиолета КРЪСТЕВА", "date": "2019.10.01", "title": "Татяна Дачева, богослов: Покров Богородичен е празник, възникнал през X век, за да се почете явяването на Божията Майка в Константинопол"}
{"url": "http://www.focus-news.net/news/2019/10/01/2703996/der-spiegel-germanskite-polititsi-sa-vazmuteni-ot-povedenieto-na-zelenski-v-telefonniya-razgovor-s-tramp.html", "text": "Хуморът и способността за язвителна ирония – това са качествата, заради които в Украйна обичат Владимир Зеленски като сатирик. И на поста президент на страната Зеленски нямаше нищо против да се шегува. Наскоро той развесели участниците в конференцията „Ялтинска европейска стратегия“ с игрив чат в Whatsapp, пише германското издание  Der Spiegel  в материал, представен без редакторска намеса. \r\nКато сатирическо произведение се чете и протоколът от телефонния разговор между президентите на Украйна и САЩ. Например, когато Зеленски се хвали, че по време на последната си визита в Ню Йорк е отседнал в Хотел на Доналд Тръмп. Или когато казва, че в хода на предизборната си кампания е използвал някои методи на американския лидер: „Вие сте великолепен учител за нас“. \r\nТова, което обсъждаха Тръмп и Зеленски, никога не е било предназначено за обществеността, затова техните думи трябва да се приемат сериозно. Това се отнася и за пасажа, в който двамата политици критикуват германското правителство. Както каза Тръмп, Ангела Меркел говори много, но прави малко. Реакцията на Зеленски: „Вие сте напълно прав. Не на 100%, а на 1000%“. \r\n„Няма да коментираме това“, заяви официален представител на правителството в Берлин. Но в същото време от германската коалиция посочиха следните цифри: от началото на украинската криза на Киев са изпратени 1,4 милиарда евро, включително 544 за помощ в развитието на икономиката, 110 милиона като хуманитарна помощ, както 500 милиона евро кредити. \r\n„Упреците на Тръмп „най-малкото не са справедливи“ – така критикува изказването на американския президент председателят на фракцията на Германската социалдемократическа партия (ГСДП) в Бундестага Ролф Мюцених. „Европейците предоставиха на Украйна милиардни суми, изразяващи се в двуцифрени числа, а също така въведоха срещу Русия програма за санкции, каквато не е имало дори по времето на Студената война“, отбеляза Норберт Рьонтген, председател на парламентарната комисия по външни работи. \r\nТръмп и Зеленски не са доволни, на първо място, от факта, че Меркел не е заела ясна позиция по отношение на Русия и че Германия и Франция отказват да доставят оръжие за Украйна, докато САЩ изпращат противотанкови оръжия и „несмъртоносна“ военна техника в Източна Европа. \r\nИрония на историята: Джо Байдън, най-многообещаващият кандидат от Демократическата партия за следващите президентски избори, споделя критичното мнение на Тръмп за Меркел. В мемоарите си той описва срещата с канцлера Меркел на Мюнхенската конференция по сигурността през 2015 година. „Бях разочарован, когато тя след своята реч решително отказа да достави истинско оръжие на украинските военни, които се намираха в неизгодно положение“, пише Байдън. \r\nДипломатическите усилия на Меркел не бяха споменати в телефонния разговор на Тръмп дори с една дума – за недоумение на Берлин. „А нали именно канцлерът Меркел и тогавашният министър на външните работи Щайнамайер направиха всичко, за да не възникне обширен военен конфликт в този регион“, казва ръководителят на фракцията на ГСДП Мюцених. \r\nВ момента посланикът на Украйна в Берлин Андрей Мелник се опитва да изглади ситуацията. По неговите думи, президентът Зеленски цени високо „изключителния личен принос на канцлера Меркел“. \r\nДосега федералното правителство се надяваше, че при новия украински президент Минският процес ще се възроди. През октомври, след продължителна почивка, трябваше да се проведе среща на държавните и правителствените ръководители на участващите страни в нормандския формат. Но въпросът заседна по време на преговорите, по-специално по въпроса за изборите н на окупираните територии в Източна Украйна. \r\nВъпреки недоволството от Зеленски, федералното правителство смята, че аферата е била инициирана от Вашингтон. \r\nСпоред политика от Християндемократическия съюз (ХДС) Рьонтген този разговор демонстрира как Тръмп използва властта „за лични интереси, в интерес на своята избирателна кампания, както и против Германия и Европа“. \r\nНеговият колега от ГСДП Мюцених счита, че Тръмп остава верен на своя девиз: „По-добре направи раздор, отколкото да работиш за взаимно разбирателство и партньорско решение на проблемите“. \r\n \r\nПревод и редакция:", "date": "2019.10.01", "title": "Der Spiegel: Германските политици са възмутени от поведението на Зеленски в телефонния разговор с Тръмп"}
{"url": "http://www.focus-news.net/news/2019/10/01/2704008/api-zapochva-remontat-na-12-km-ot-pat-iii-207-tervel-chestimensko.html", "text": "Започва ремонтът на 12 км от третокласния път III-207 Тервел - Честименско. Това съобщиха от пресцентъра на  Агенция „Пътна инфраструктура“ . Участъкът, който ще се обновява, свързва областите Добрич и Силистра. Преминава през урбанизираната територия на Тервел и е част от околовръстния път на града, продължава към с. Честименско и завършва при границата със съседната област Силистра в посока Алеково. \r\nСтроителните работи започват сега и ще продължат през следващата година. През тази ще се работи основно на територията на Тервел. Общата инвестиция е близо 9 млн. лв. с ДДС и средствата са от бюджета на Агенция „Пътна инфраструктура“.  \r\nРемонтът на отсечката от км 51+848 до км 63+864 ще се изпълнява от пътноподдържащото дружество, с което АПИ има договор за поддържане на републиканските пътищата на територията на област Добрич. Предвидените строителни дейности включват нова асфалтова настилка, бордюри, маркировка и т. н. \r\nСтроителните работи ще се извършват без спиране на движението. Като шофьорите ще преминават в платното, в което в момента не се работи. Необходимо е да се кара внимателно и да се спазва стриктно пътната сигнализация, тъй като ще се пътува през отсечка в ремонт.", "date": "2019.10.01", "title": "АПИ: Започва ремонтът на 12 км от път III-207 Тервел - Честименско"}
{"url": "http://www.focus-news.net/news/2019/10/01/2704007/80-godishen-mazh-e-postradal-pri-pozhar-vav-varna-vazniknal-ot-neizpravna-gazova-butilka.html", "text": "80-годишен мъж е пострадал при пожар, възникнал от технически неизправна газова бутилка във Варна, съобщиха от  ОДМВР - Варна . На 30 септември около 17:20 часа е постъпил сигнал за пожар, възникнал в избените помещения на жилищен блок, намиращ се на ул. \"Марин Дринов\". Причина за инцидента е техническа неизправност на газова бутилка. Унищожени са мебели, домашно имущество, опушени са 60 кв. м стени. При инцидента е пострадал 80-годишен мъж, който е използвал помещението. Същият е вдишал дим и е получил изгаряния.", "date": "2019.10.01", "title": "80-годишен мъж е пострадал при пожар във Варна, възникнал от неизправна газова бутилка"}
{"url": "http://www.focus-news.net/news/2019/10/01/2704001/otkrivat-novata-uchebna-godina-v-tsentar-za-lichnostno-i-tvorchesko-razvitie-na-detsata-v-blagoevgrad.html", "text": "За поредна година талантливите деца на Благоевград ще се съберат за да дадат старт на новата учебна година. Това съобщиха от пресцентъра на  Община Благоевград . Днес квартал „Вароша“ отново ще бъде изпълнен с детски смях усмивки и настроение. С хоро на пл. „Македония“ ще бъде даден стартът на официалната програма от 17.00 часа на Център за личностно и творческо развитие на децата на Благоевград. След което с празнично шествие възпитаници и гости на тържеството ще бъдат посрещнати със специална празнична програма на пл. „Мите Марков“ в 17.30 часа за откриването новата учебна година. Обновеното пространство на бившия Младежки дом, вече „Дом на младостта“ се използва за богат набор от артистични, публични и социални събития.", "date": "2019.10.01", "title": "Откриват новата учебна година в Център за личностно и творческо развитие на децата в Благоевград"}
{"url": "http://www.focus-news.net/news/2019/10/01/2704010/sport-ivet-lalova-v-seriya-s-olimpiyskata-shampionka-na-svetovnoto-parvenstvo-po-leka-atletika.html", "text": "Ивет Лалова ще бяга срещу олимпийската шампионка Илиейн Томпсън от Ямайка в 1/2-финала на 200 метра на световното в Доха. Българката е във втора серия и ще бяга в 7-и коридор в 21,43 часа. За най-бързата ни спринтьорка това е 7-мо поредно световно първенство.Освен първите две от трите полуфинални серии, за финала в сряда се класират и спринтьорките, дали най-добрите две времена от останалите.", "date": "2019.10.01", "title": "Спорт: Ивет Лалова в серия с олимпийската шампионка на Световното първенство по Лека атлетика"}
{"url": "http://www.focus-news.net/news/2019/10/01/2704011/spektakalat-planetata-na-mechtite-shte-bade-predstaven-v-pleven.html", "text": "Спектакълът „Планетата на мечтите“ ще бъде представен в Плевен от 18.00 часа. Това каза за  Радио „Фокус“  Виолета Боянова, ръководител на вокална група ,,Арлекино“ към читалище ,,Съгласие“. Представлението е част от събитията по повод 150-годишнината на читалището. ,,Това е официалната премиера на диска на вокална група „Арлекино“ и е съвместна продукция с композитора Хайгашот Агасян. Надяваме се спектакълът да се хареса не само на децата, но и на възрастните“, каза Виолета Боянова. По думите ѝ в представянето ще вземат участие всички 16 деца, които са участвали в записа на диска „Планета на мечтите“. „Работата с Хайгашот Агасян е привилегия и удоволствие за всички ни. Днес, в Деня на музиката ще можем да зарадваме публиката с изпълненията си в залата на читалището“, каза още Виолета Боянова.  \r\nВиолета КРЪСТЕВА", "date": "2019.10.01", "title": "Спектакълът „Планетата на мечтите“ ще бъде представен в Плевен"}
{"url": "http://www.focus-news.net/news/2019/10/01/2704009/reuters-protestirashtite-v-honkong-hvarlyat-kokteyli-molotov-politsiyata-gi-razprasna-s-vodni-oradiya-i-salzotvoren-gaz.html", "text": "На протестите в Хонконг, организирани по повод 70-тата годишнина от основаването на Китайската народна република в директно предизвикателство към президента Си Дзинпин, демонстрантите хвърляха „коктейли Молотов“ по органите на реда, а полицията им отговори с водни оръдия и сълзотворен газ, за да ги разпръсне, предава  Reuters . \r\nСъбитията се развиха край административните сгради на правителството в района на Адмиралтейството. Заради ексцесиите бе наредена евакуацията на сградата Законодателния съвет, която бе нападана от протестиращи и преди няколко седмици. \r\nПравозащитните органи заявиха, че „бунтовниците“ са използвали разяждаща течност в Туен Мун, на запад от Новите територии, „наранявайки множество полицаи и журналисти“. Засега няма точна информация за броя на пострадалите. \r\nХонконг е обхванат от протести вече четири месеца, като демонстрациите често преминават в безредици, отбелязва британската агенция, като посочва, че във вторник властите са направили всичко по силите си, за да предотвратят насилието, което, според Пекин, цели да помрачи годишнината от основаването на Народната република. \r\n \r\nПревод и редакция:", "date": "2019.10.01", "title": "Reuters: Протестиращите в Хонконг хвърлят „коктейли Молотов“, полицията ги разпръсна с водни оръдия и сълзотворен газ"}
{"url": "http://www.focus-news.net/news/2019/10/01/2704013/riosv-montana-proveryava-signal-za-nefteno-petno-v-reka-dunav-pri-vidin.html", "text": "Регионална инспекция по околната среда и водите (РИОСВ) – Монтана проверява сигнал за нефтено петно в река Дунав при Видин, съобщиха за  Радио „Фокус“ – Видин  от инспекцията. В 13.06 ч на 30 септември 2019 г. в РИОСВ – Монтана е постъпил сигнал от дежурен в база „Граничен полицейски контрол – Видин“ за нефтено петно в района на Дунав мост 2, в определени участъци с ширина около 1 км. Незабавно е уведомена Басейнова дирекция – Плевен и е сформиран екип от РИОСВ – Монтана и Регионална лаборатория към Изпълнителната агенция по околна среда за проверка на място и пробонабиране. Съгласувано е използване на катер от патрул на „Гранична полиция“. Резултатите от проверката и анализа на пробите ще бъдат оповестени допълнително.", "date": "2019.10.01", "title": "РИОСВ – Монтана проверява сигнал за нефтено петно в река Дунав при Видин"}
{"url": "http://www.focus-news.net/news/2019/10/01/2704015/v-tezhko-sastoyanie-sa-dvamata-postradali-pri-intsidenta-v-tets-maritsa-iztok-1.html", "text": "В тежко състояние са двамата пострадали при инцидента в ТЕЦ „Марица Изток-1“. Това съобщиха от   дружеството .„ЕЙ И ЕС България“ активно съдейства за осигуряване на най-доброто лечение на пострадалите работници и проверява причините за инцидента. \r\nНа 30 септември 2019 г.  на територията на ТЕЦ „ЕЙ И ЕС Гълъбово“ двама служители - един от ТЕЦ „ЕЙ И ЕС Гълъбово“ и един от фирма изпълнител, претърпяха инцидент при извършване на ремонтни дейности в шахта на помпена станция за битови отпадни води. \r\nВеднага беше осигурена бърза евакуация на двамата работници, които бяха транспортирани до УМБАЛ „Стоян Киркович“ в град Стара Загора. Единият от пострадалите е с мозъчно сътресение. Вчера вечерта той е претъпял операция, като състоянието му е стабилно, според лекуващите лекари. \r\nДругият пострадал е в кома, с белодробен оток. Според лекуващите лекари жизнените му показатели са стабилизирани, но той продължава да е в тежко общо състояние. Пострадалият е на апаратна вентилация, като лекарският екип продължава да прилага всички необходими реанимационни действия. \r\nРъководството на „ЕЙ И ЕС България“ е в непрекъснат контакт с лекуващите лекари. Компанията активно съдейства за осигуряване на най-доброто лечение на пострадалите служители. \r\nОт вчера са информирани и всички отговорни институции, на които се оказва пълно съдействие при разследването на инцидента. „ЕЙ И ЕС България“ провежда и собствено разследване по случая, като в него са ангажирани високопоставени служители по безопасност в корпорация „ ЕЙ И ЕС България“.", "date": "2019.10.01", "title": "В тежко състояние са двамата пострадали при инцидента в ТЕЦ „Марица Изток-1“"}
{"url": "http://www.focus-news.net/news/2019/10/01/2704014/izlozhbata-razlichnata-balgariya-shte-bade-predstavena-v-regionalen-istoricheski-muzey-blagoevgrad.html", "text": "От 17.30 часа във фоайето на Регионален исторически музей – Благоевград ще бъде открита официално изложбата „Различната България“. Това съобщиха за  Радио „Фокус“ – Пирин  от музея. Фотоизложбата представя част от творчеството на българския фотограф Асен Великов и дава възможност на посетителите на музея да се насладят на портретите на български жени, деца и семейства в традиционни облекла.", "date": "2019.10.01", "title": "Изложбата „Различната България“ ще бъде представена в Регионален исторически музей – Благоевград"}
{"url": "http://www.focus-news.net/news/2019/10/01/2703999/nyama-novoregistrirani-sluchai-na-afrikanska-chuma-v-oblast-blagoevgrad.html", "text": "Няма нови регистрирани случаи на африканска чума в област Благоевград. Това обяви областният управител Бисер Михайлов след заседание на Областната епизоотична комисия, предаде репортер на  Радио „Фокус“ – Пирин . Той поясни, че това е установено след като са изследвани проби от животни, отглеждани във стопанства тип „заден двор“ и от диви свине. „Което от своя страна предполага, че и днес комисията не е излизала с някакви решения за изпълнения, които да спуска към общинските епизоотични комисии или съответните държавни структури на територията на областта, които имат отношение към справяне с проблема“, каза още Михайлов.  \r\nТой добави, че продължава изпълнението на мерките, които са били набелязани по отношение на почистването на основните пътни артерии. „С приключването на туристическия сезон в Гърция, значително намаляват пътуващите румънски туристи. Ако трябва да изкажа някакво предположение, то това е един от векторите, който разпространява заболяването. Надявам се, че с намаляването на туристопотока, ще намалее и възможността за разпространяване на заболяването от този вид вектор“, посочи Михайлов. \r\nЛивия НИНОВА", "date": "2019.10.01", "title": "Няма новорегистрирани случаи на африканска чума в област Благоевград"}
{"url": "http://www.focus-news.net/news/2019/10/01/2704018/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "„Китайският експеримент, който разделя комунистическата социално-политическа система на политическа диктатура и пазарна икономика от далечно-западен стил, се провали. В Китай пазарната икономика е частна, но под пълния контрол на Комунистическата партия. Там предоставиха собствеността върху големите корпоративни групи на частни граждани и оставиха  нови да се развиват, но само под контрола на апартчици от Комунистическата партия. Те работят за собствените си интереси и печалби, но под политическото ръководство на Китайската комунистическа партия ККП, която има своя дял в печалбите. По този начин китайската икономика стана отбеляза забележителен растеж, тъй като се разви практически без трудови правила, без синдикати и без ефективна регулаторна рамка за предприемачите. Ето защо китайските продукти са най-евтините в света. Действително трудовите правила в Китай дори не са близо до спазването на стандартите и защитите на САЩ или ЕС, включително много случаи, които изглеждат като принудителен труд и злоупотреби, срещу които Западът се бори през миналия век“, пише базираното в Брюксел издание  New Europe  в материал, представен без редакторска намеса. \r\nТова е елемент, който трябва да се има предвид, когато реалната търговска война между САЩ и Китай ескалира. Вашингтон, за да сдържи Китай, при липсата на извинение за съществуващите правила на труда в „Поднебесната империя“, може да забрани цялата китайска продукция и да въведе цялостно общо ембарго на Китай, което Европа ще бъде принудена да следва, за да бъде „политически коректна“. Следователно и Русия ще има основателни причини да ги следва. В този случай, ако западната бизнес общност „осмисли“ такава възможност, американските и европейските компании в Китай ще започнат да се изнасят още преди това. Това обаче беше само скоба. \r\nЧервен Китай се провали и следващите дни и седмици, започвайки от 1 октомври, ще бъдат изключително критични за всички. \r\nРазрастващите се бунтове в Хонконг в комбинация със седемдневните тържества по случай 70-тата годишнина от основаването на Народната република, политически най-важните празненства в историята на Китайската комунистическа партия (ККП), могат да ескалират в голяма политическа аномалия на основата на причини, произтичащи от домашния и международния престиж на Китай и неговия лидер. \r\nСледователно, не бива да бъде изненада за никого, въпреки факта, че никой не говори за такава вероятност, за евентуална намеса от страна на китайците за възстановяване на „законността и реда“ в Хонконг и прекратяване на статута „една държава, две системи“. Това може да бъде направено от китайския гарнизон, поддържан от Червения Китай в Хонконг, който миналата седмица, под извинението на 22-ия годишен ротационен гарнизон, беше увеличен над два пъти. Всъщност, от обичайните 3-5 хиляди китайски военнослужещи в Хонконг, сега те са някъде между 10 и 12 хиляди, което е повече от достатъчно, за да се поеме пълен контрол над града. \r\nАко Китай реши да се намеси, едностранно ще сложи край на статута на Хонконг като специален административен регион на Китайската народна република, предвиден в съвместната декларация (споразумение), подписана от тогавашния британски премиер Маргарет Тачър и китайския министър председател Джао Дзъянпрез 1984 г., според която Хонконг ще се върне в Китай през 1997 г. и ще бъде управляван на основата на доктрината „една държава, две системи“ в продължение на 50 години. \r\nТова ще е най-лошият сценарий, тъй като няма да даде, тъй като няма да даде поводи на западната общност да изолира Китай, който, за да спаси авторитета си и да се справи с увеличаващите се домашни проблеми, след като оцени вероятната вербална реакция на западните сили относно Хонконг, може дори да ескалира ситуацията, като нападне и окупира Тайван или разшири военното си присъствие на стратегическите острови в Южнокитайско море. \r\nОттам нататък само небето ще бъде границата. \r\n*** \r\n  Хуморът и способността за язвителна ирония – това са качествата, заради които в Украйна обичат Владимир Зеленски като сатирик. И на поста президент на страната Зеленски нямаше нищо против да се шегува. Наскоро той развесели участниците в конференцията „Ялтинска европейска стратегия“ с игрив чат в Whatsapp, пише германското издание  Der Spiegel  в материал, представен без редакторска намеса. \r\nКато сатирическо произведение се чете и протоколът от телефонния разговор между президентите на Украйна и САЩ. Например, когато Зеленски се хвали, че по време на последната си визита в Ню Йорк е отседнал в Хотел на Доналд Тръмп. Или когато казва, че в хода на предизборната си кампания е използвал някои методи на американския лидер: „Вие сте великолепен учител за нас“. \r\nТова, което обсъждаха Тръмп и Зеленски, никога не е било предназначено за обществеността, затова техните думи трябва да се приемат сериозно. Това се отнася и за пасажа, в който двамата политици критикуват германското правителство. Както каза Тръмп, Ангела Меркел говори много, но прави малко. Реакцията на Зеленски: „Вие сте напълно прав. Не на 100%, а на 1000%“. \r\n„Няма да коментираме това“, заяви официален представител на правителството в Берлин. Но в същото време от германската коалиция посочиха следните цифри: от началото на украинската криза на Киев са изпратени 1,4 милиарда евро, включително 544 за помощ в развитието на икономиката, 110 милиона като хуманитарна помощ, както 500 милиона евро кредити. \r\n„Упреците на Тръмп „най-малкото не са справедливи“ – така критикува изказването на американския президент председателят на фракцията на Германската социалдемократическа партия (ГСДП) в Бундестага Ролф Мюцених. „Европейците предоставиха на Украйна милиардни суми, изразяващи се в двуцифрени числа, а също така въведоха срещу Русия програма за санкции, каквато не е имало дори по времето на Студената война“, отбеляза Норберт Рьонтген, председател на парламентарната комисия по външни работи. \r\nТръмп и Зеленски не са доволни, на първо място, от факта, че Меркел не е заела ясна позиция по отношение на Русия и че Германия и Франция отказват да доставят оръжие за Украйна, докато САЩ изпращат противотанкови оръжия и „несмъртоносна“ военна техника в Източна Европа. \r\nИрония на историята: Джо Байдън, най-многообещаващият кандидат от Демократическата партия за следващите президентски избори, споделя критичното мнение на Тръмп за Меркел. В мемоарите си той описва срещата с канцлера Меркел на Мюнхенската конференция по сигурността през 2015 година. „Бях разочарован, когато тя след своята реч решително отказа да достави истинско оръжие на украинските военни, които се намираха в неизгодно положение“, пише Байдън. \r\nДипломатическите усилия на Меркел не бяха споменати в телефонния разговор на Тръмп дори с една дума – за недоумение на Берлин. „А нали именно канцлерът Меркел и тогавашният министър на външните работи Щайнамайер направиха всичко, за да не възникне обширен военен конфликт в този регион“, казва ръководителят на фракцията на ГСДП Мюцених. \r\nВ момента посланикът на Украйна в Берлин Андрей Мелник се опитва да изглади ситуацията. По неговите думи, президентът Зеленски цени високо „изключителния личен принос на канцлера Меркел“. \r\nДосега федералното правителство се надяваше, че при новия украински президент Минският процес ще се възроди. През октомври, след продължителна почивка, трябваше да се проведе среща на държавните и правителствените ръководители на участващите страни в нормандския формат. Но въпросът заседна по време на преговорите, по-специално по въпроса за изборите н на окупираните територии в Източна Украйна. \r\nВъпреки недоволството от Зеленски, федералното правителство смята, че аферата е била инициирана от Вашингтон. \r\nСпоред политика от Християндемократическия съюз (ХДС) Рьонтген този разговор демонстрира как Тръмп използва властта „за лични интереси, в интерес на своята избирателна кампания, както и против Германия и Европа“. \r\nНеговият колега от ГСДП Мюцених счита, че Тръмп остава верен на своя девиз: „По-добре направи раздор, отколкото да работиш за взаимно разбирателство и партньорско решение на проблемите“. \r\n*** \r\n  Унгарският премиер Виктор Орбан заяви, че причината юридическата комисия на Европейския парламент да намери конфликт на интереси при кандидатурата на унгарския евродепутат за европейски комисар е, че бившият министър на правосъдието е помогнал на Унгария да се защити от миграцията, пише електронното издание  Hungary Today . \r\nОще в четвъртък комисията по юридически въпроси (JURI) установи, че има конфликт на интереси между кандидатурата на Трочани и юридическата фирма „Наги“, а освен това Трочани получава нареждания от унгарската държава. \r\nВ интервю пред общественото „Радио Косут“, Орбан похвали Трочани като международно уважаван правен експерт и опитен дипломат и го определи за „най-квалифицирания“ кандидат за Европейски комисар. \r\n„Но той извърши престъпление“ като помогна на правителството да защити Унгария от миграцията, заяви Орбан. Именно с помощта на Трочани Будапеща написа и приложи законодателство, с което сложи край на нелегалното влизане в Унгария, без нужните документи, добави премиерът. \r\n„И сега му натриха носа заради това“, посочи унгарският лидер, като определи като „коварен ход“ от страна на ЕС това, че вотът срещу Трочани се е провел в юридическата комисия, а не в тази, която отговаря за портфолиото на Трочани – политиката на съседство и разширяването. \r\nТой каза, че гледа напред по въпроса и има готово „второ, трето и четвърто решение“. \r\n*** \r\n Урсула фон дер Лейен поиска Унгария и Румъния да представят нови кандидати за следващата Европейска комисия, след като първоначалните им кандидати бяха отхвърлени от Европейския парламент, информира  Politico . \r\nКомисията по правни въпроси на Европарламента гласува днес, за да потвърди отхвърлянето на румънката Рована Плумб и унгареца  Ласло Трочани с мотива, че финансовите им дела представляват потенциален конфликт на интереси. Плумб беше планирано да стане комисар по транспорта, докато Трочани трябваше да отговаря за  разширяването и отношенията със съседите на ЕС. \r\nГоворител на Комисията заяви, че Фон дер Лейен „очаква да получи нови имена“ от двамата премиери. \r\nРумънският премиер Виорика Данчила ще проведе пресконференция след около час, но не е ясно дали тя ще обяви новата кандидатура за еврокомисар. Президентът Клаус Йоханис я покани за консултации относно номинацията утре, но също така не е ясно дали тя ще отиде. Данчила и Йоханис са двамата основни кандидати за президент на предстоящите избори през ноември в страната.", "date": "2019.10.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/10/01/2704019/mestni-izbori-2019-zhivko-tabakov-kandidat-za-kmet-na-burgas-nashata-lista-e-edna-ot-poslednite-nadezhdi-koito-sa-ostanali-v-horata.html", "text": "Това, което ни кара да се чувстваме уверени, е, че по последни данни нашата листа е една от последните надежди, които са останали в хората. Това каза пред журналисти кандидатът за кмет на Бургас Живко Табаков по време на официалното откриване на предизборната си кампания, предаде репортер на  Радио „Фокус“ - Бургас . „Надежда за този град да продължи своето развитие, надежда за хората да подобрят своя жизнен стандарт, надежда да се развият малките населени места и всички в този град да се чувстват равни“, добави Табаков. По думите му от този момент няма да има населено място, на което да не се срещне с гражданите. „Наистина се чувстваме уверени, че зад всяко едно наше предложение стои нашата експертност, експертността на всеки един човек в тази листа и преди всичко на всеки един бургазлия, който участва със своите предложения. Вярвам, че на 27 октомври гражданите ще излязат да гласуват и нека никой да не допуска, че мачът е решен“, заяви Живко Табаков. Той допълни, че ако трябваше да бъдат преизбрани всички стари лица, никога нямаше да се провеждат избори. „Нека да не забравяме, че това е демокрация и демокрацията е нещо, което трябва да променя модела. Вярвам, че Бургас на 27 октомври ще бъде различен“, посочи още Табаков. Той призова всеки да мине през шатрите, като ще има възможност да разговаря с него и с всеки един негов колега. „Вярвам, че бургазлии ще изберат нас. Димитър Николов ще отиде на балотаж, защото хората знаят, че гласувайки за него, те гласуват за ГЕРБ. Това, което ме кара да бъде уверен, е, че хората осъзнават, че спечелвайки тези избори, ГЕРБ няма да загубят парламентарните, които са следващите. Затова, ако искаме Бургас да бъде променен, държавата ни да бъде променена, младите хора да не напускат България и Бургас да не се нарича мъртъв град и градът на 500-те лева, трябва да бъде променен този модел, както по големите градове, така и на национално ниво. Аз допускам, че кметовете на всички големи градове ще отидат на балотаж и един от тези градове е Бургас. Дори предполагам, че на 5 ноември Бургас ще има различен кмет от Димитър Николов\", каза още Табаков.  \r\nМария КУРТЕВА", "date": "2019.10.01", "title": "Местни избори 2019: Живко Табаков, кандидат за кмет на Бургас: Нашата листа е една от последните надежди, които са останали в хората"}
{"url": "http://www.focus-news.net/news/2019/10/01/2704016/new-europe-strashen-film-v-kitay.html", "text": "„Китайският експеримент, който разделя комунистическата социално-политическа система на политическа диктатура и пазарна икономика от далечно-западен стил, се провали. В Китай пазарната икономика е частна, но под пълния контрол на Комунистическата партия. Там предоставиха собствеността върху големите корпоративни групи на частни граждани и оставиха  нови да се развиват, но само под контрола на апартчици от Комунистическата партия. Те работят за собствените си интереси и печалби, но под политическото ръководство на Китайската комунистическа партия ККП, която има своя дял в печалбите. По този начин китайската икономика стана отбеляза забележителен растеж, тъй като се разви практически без трудови правила, без синдикати и без ефективна регулаторна рамка за предприемачите. Ето защо китайските продукти са най-евтините в света. Действително трудовите правила в Китай дори не са близо до спазването на стандартите и защитите на САЩ или ЕС, включително много случаи, които изглеждат като принудителен труд и злоупотреби, срещу които Западът се бори през миналия век“, пише базираното в Брюксел издание  New Europe  в материал, представен без редакторска намеса. \r\nТова е елемент, който трябва да се има предвид, когато реалната търговска война между САЩ и Китай ескалира. Вашингтон, за да сдържи Китай, при липсата на извинение за съществуващите правила на труда в „Поднебесната империя“, може да забрани цялата китайска продукция и да въведе цялостно общо ембарго на Китай, което Европа ще бъде принудена да следва, за да бъде „политически коректна“. Следователно и Русия ще има основателни причини да ги следва. В този случай, ако западната бизнес общност „осмисли“ такава възможност, американските и европейските компании в Китай ще започнат да се изнасят още преди това. Това обаче беше само скоба. \r\nЧервен Китай се провали и следващите дни и седмици, започвайки от 1 октомври, ще бъдат изключително критични за всички. \r\nРазрастващите се бунтове в Хонконг в комбинация със седемдневните тържества по случай 70-тата годишнина от основаването на Народната република, политически най-важните празненства в историята на Китайската комунистическа партия (ККП), могат да ескалират в голяма политическа аномалия на основата на причини, произтичащи от домашния и международния престиж на Китай и неговия лидер. \r\nСледователно, не бива да бъде изненада за никого, въпреки факта, че никой не говори за такава вероятност, за евентуална намеса от страна на китайците за възстановяване на „законността и реда“ в Хонконг и прекратяване на статута „една държава, две системи“. Това може да бъде направено от китайския гарнизон, поддържан от Червения Китай в Хонконг, който миналата седмица, под извинението на 22-ия годишен ротационен гарнизон, беше увеличен над два пъти. Всъщност, от обичайните 3-5 хиляди китайски военнослужещи в Хонконг, сега те са някъде между 10 и 12 хиляди, което е повече от достатъчно, за да се поеме пълен контрол над града. \r\nАко Китай реши да се намеси, едностранно ще сложи край на статута на Хонконг като специален административен регион на Китайската народна република, предвиден в съвместната декларация (споразумение), подписана от тогавашния британски премиер Маргарет Тачър и китайския министър председател Джао Дзъянпрез 1984 г., според която Хонконг ще се върне в Китай през 1997 г. и ще бъде управляван на основата на доктрината „една държава, две системи“ в продължение на 50 години. \r\nТова ще е най-лошият сценарий, тъй като няма да даде, тъй като няма да даде поводи на западната общност да изолира Китай, който, за да спаси авторитета си и да се справи с увеличаващите се домашни проблеми, след като оцени вероятната вербална реакция на западните сили относно Хонконг, може дори да ескалира ситуацията, като нападне и окупира Тайван или разшири военното си присъствие на стратегическите острови в Южнокитайско море. \r\nОттам нататък само небето ще бъде границата. \r\n \r\nПревод и редакция:", "date": "2019.10.01", "title": "New Europe: „Страшен филм“ в Китай"}
{"url": "http://www.focus-news.net/news/2019/10/01/2704017/nadezhda-todorovska-bchk-ot-sledvashtata-godina-se-predvizhda-da-ima-agentsiya-zanimavashta-se-s-s-kachestvoto-na-uslugite-za-vazrastnite-hora.html", "text": "БЧК работи в момента по един нов проект - да подпомогне работата на екипите в дома на пациентите чрез дигитализация на тези услуги. Това каза в интервю за  Агенция „Фокус“  заместник-генералният директор и директор \"Социално-здравна политика\" в БЧК по случай отбелязването на деня на възрастните хора. „Да могат тези възрастни хора регулярно да бъдат подпомагани и да им се осигури медицинско наблюдение от дистанция, така че в рамките на много инициативи в България по един или друг начин възрастните хора получават подкрепа, но смятам, че още по-полезно би било, ако им се даде шанс самите те да се организират още по-активно, защото в тях има голям потенциал, много енергия и опит най-вече, на които можем да се облегнем и ние по-младите да можем да направим нещо полезно за цялото общество“, допълни тя.   \r\n„Новият закон за социалните услуги, който ще влезе от следващата година в сила, изисква агенция, която ще следи за качеството на услугите, защото това, че има голям набор от услуги, не значи винаги, че по този начин сме удовлетворили нуждите на хората, за които са направени. Това зависи от обучението на персонала, който ще бъде назначен да извършва тези услуги от тяхната квалификация и добросъвестно изпълнение на ангажиментите на място. Затова е важно да се създадат стандартите за качество на тези услуги и съответно да се удовлетворят тогава нуждите на базата на едно добро качество, което да се контролира от тази агенция за качеството на социалните услуги“, допълни Тодоровска.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Надежда Тодоровска, БЧК: От следващата година се предвижда да има агенция, занимаваща се с с качеството на услугите за възрастните хора"}
{"url": "http://www.focus-news.net/news/2019/10/01/2704020/blizo-3500-studenti-prekrachiha-za-prav-pat-praga-na-vtu-sv-sv-kiril-i-metodiy.html", "text": "Близо 3500 студенти прекрачиха за пръв път прага на Великотърновски университет (ВТУ) „Св. Св. Кирил и Методий“. С официална церемония, в която се включиха редица български и международни управници, за 56-ти пореден път, започна новата академична година, предаде репортер на  Радио „Фокус“ – Велико Търново . Начало на празника постави ректора проф. д-р Христо Бонджолов, който поздрави всички присъстващи. В словото си той припомни, че днешният ден е хубав не само за Велико Търново и за Великотърновския университет, а и за цялата родина, защото днес прага на познанието прекрачват младостта, радостта и усмивката. „Всичко това трябва да ни радва, защото младите хора, както се казва в песента от филма „Вчера“, остават. Надявам се, искам го и аз, както и моя екип, ще направим всичко възможно да останете и да работим заедно за нашата страна, за нашата България. Уверявам ви, че вашите преподаватели и хората, които ще се грижат за вас в администрацията, ще направят всичко възможно да се чувствате добре в университета“, каза още проф. Бонджолов като благодари на всички гости, които уважиха празника. Освен той това пожела здраве и успехи на всички.  \r\nСред присъстващите бяха народни представители, н. пр. д-р Ахмед Ал Мадбух, извънреден и пълномощен посланик на Държавата Палестина, както и посланици на Арабски държави, делегации от чуждестранни университети, много възпитаници и приятели на Великотърновския университет. Акцент в тържеството бе студентската клетва, написана от поета и драматург Радко Радков специално за първокурсниците на Великотърновския университет през 2004 година. Музикален поздрав към академичната общност на университета отправи Камерният оркестър на Забранения град, Китайска народна република. \r\nЛуиза ТРАНЧЕВА", "date": "2019.10.01", "title": "Близо 3500 студенти прекрачиха за пръв път прага на ВТУ „Св. Св. Кирил и Методий“"}
{"url": "http://www.focus-news.net/news/2019/10/01/2704021/mestni-izbori-2019-v-mezdra-shte-badat-predstaveni-mestnata-koalitsionnata-lista-abv-i-kandidatat-za-kmet-ivan-asparuhov.html", "text": "В Мездра ще бъде открита предизборната кампания с представяне на местната коалиционната листа „АБВ“ (ЗНС, „Воля“ АБВ) и кандидата за кмет на коалицията Иван Аспарухов, член на ИБ на ПП АБВ. Това съобщиха от пресцентъра на  ПП АБВ . Събитието ще се проведе в залата на Дома на железничаря на 2 октомври от 18.00 часа.", "date": "2019.10.01", "title": "Местни избори 2019: В Мездра ще бъдат представени местната коалиционната листа „АБВ“ и кандидатът за кмет Иван Аспарухов"}
{"url": "http://www.focus-news.net/news/2019/10/01/2704005/zapochvat-proverki-v-oblast-blagoevgrad-dali-v-stopanstvata-s-umartveni-domashni-svine-e-zapochnala-repopulatsiya.html", "text": "Смущаваща е информацията, която се появи, не от Благоевградска, но от други области, а именно, че в стопанства тип „заден двор“, където има умъртвени животни, е започнала репопулация. Това каза д-р Михаил Бащавелов, директор на Областна дирекция по безопасност на храните – Благоевград след провелото се заседание на Областната епизоотична комисия, предаде репортер на  Радио „Фокус“ – Пирин . По думите му това не трябва да се случва, тъй като в декларациите, подписани от стопаните, е упоменато, че такова действие може да бъде предприето след 1 година. Д-р Бащавелов обясни, че едно от условията за отпускане на държавно финансово подпомагане за въвеждането на мерки за биосигурност е било да не се отглеждат домашни прасета преди изтичане на този срок. „В тази връзка започваме проверки в област Благоевград, за да установим има ли такива случаи и при нас“, каза още д-р Бащавелов. \r\nТой подчерта, че проверките ще бъдат щателни и ще се провеждат през следващите 2 – 3 седмици. Д-р Бащавелов посочи също, че до този момент в региона са изплатени финансови подпомагания в общините Кресна и Струмяни. Той обясни, че тъй като има подадени декларации от много стопанства, към днешна дата продължава проверката по тях и едва след това ще се пристъпи към изплащане на паричните суми. \r\nД-р Бащавелов коментира и това, че от миналата седмица има мисия на Европейската комисия в Северна България. По думите му се извършват проверки, но към момента няма излезли данни, които да обобщават констатираното от тях. Д-р Бащавелов припомни, че всеки месец Европейската комисия излиза с решения по отношение на регионализацията на заболяването в различните страни, членки на Европейския съюз. С такова решение област Благоевград е категоризирана като опасна по отношение на заболяването. Д-р Бащавелов допълни, че последното решение е от септември и към момента още областта е в този регистър. \r\nЛивия НИНОВА", "date": "2019.10.01", "title": "Започват проверки в област Благоевград дали в стопанствата с умъртвени домашни свине е започнала репопулация"}
{"url": "http://www.focus-news.net/news/2019/10/01/2704022/inzh-mariana-tsekova-vr-i-d-kmet-na-smolyan-kam-vazrastnite-hora-badete-vse-taka-madri-i-s-borben-duh-preodolyavayte-trudnostite-v-zhivota.html", "text": "Бъдете все така мъдри и с борбен дух преодолявайте трудностите в живота. Това се посочва в поздравителен адрес от инж. Мариана Цекова, временно изпълняваща длъжността (вр. и. д.) кмет на Смолян. Тя поздравява всички възрастни жители на общината по повод Международния ден на възрастните хора. Това съобщиха от пресцентъра на  Община Смолян . „От името на ръководството на Община Смолян ви желая много здраве, дълъг и достоен живот. Нека нашата признателност изпълва дните ви с повече радост и надежда. Благодаря ви за активното участие в обществения живот на общината. Знаем, че вие сте тези, които създадохте благата на днешния ден, а ние сме поколението, призвано да продължи да работи за постигнатото и да го развива. Бъдете все така мъдри и с борбен дух преодолявайте трудностите в живота! Разчитаме на Вашата добрина и морална подкрепа. Честит празник!“, се казва в поздравлението на инж. Цекова.", "date": "2019.10.01", "title": "Инж. Мариана Цекова, вр. и. д. кмет на Смолян, към възрастните хора: Бъдете все така мъдри и с борбен дух преодолявайте трудностите в живота"}
{"url": "http://www.focus-news.net/news/2019/10/01/2704006/odbh-dobrich-zapochva-proverki-na-stopani-na-zadnite-dvorove-poluchili-obezshtetenie-v-borbata-sreshtu-afrikanskata-chuma-po-svinete.html", "text": "Областната дирекция по безопасност на храните (ОДБХ) в Добрич започва проверки на стопани на задните дворове, получили обезщетение в борбата срещу африканската чума по свинете (АЧС). Това съобщиха от пресцентъра на  Областна администрация – Добрич , където днес се е провело редовно заседание на Областната епизоотична комисия. При откриване на заседанието областният управител Красимир Кирилов е представил новият директор на Областна дирекция „Безопасност на храните“ Добрич д-р Анелия Андонова. Назначена е със заповед на министърът на земеделието, храните и горите Десислава Танева и поема поста, считано от днес, след излизането в пенсия на досегашния ръководител на Дирекцията д-р Борислав Каменов. Тя и д-р Илиан Славов, инспектор в ОДБХ - Добрич, са представили накратко състоянието на епизоотичната обстановка в областта и страната.  \r\nКъм момента няма нови случаи и по отношение на заболяването и неговото разпространение ситуацията е спокойна. Въпреки това, набелязаните мерки за сигурност остават в сила и се следи за стриктното им спазване.  \r\n„От днес до края на месеца ще се извършват проверки, съгласно разпореждане на МЗХГ, на стопаните, които получиха обезщетение за ликвидирани прасета в задни дворове“, посочи д-р Славов. Съгласно заповедта на министър Танева, при констатирано нарушение, ще се съставя констативен протокол, животното ще бъде умъртвявано, а на собственика му – наложена административна глоба. Д-р Андонова заяви, че провеждащата се в страната проверка от европейски комисари по отношение на справяне с ограничаването и ликвидирането на АЧС, е с висока оценка за предприетите мерки и реализирани дейности от страна на компетентните органи.", "date": "2019.10.01", "title": "ОДБХ - Добрич започва проверки на стопани на задните дворове, получили обезщетение в борбата срещу африканската чума по свинете"}
{"url": "http://www.focus-news.net/news/2019/10/01/2704024/nesaobrazeni-izkopni-deynosti-ostaviha-3000-klienti-na-chez-v-sofiya-bez-elektrozahranvane.html", "text": "При несъобразени изкопни работи тази сутрин бяха скъсани няколко кабела 10 киловолта, собственост на „ЧЕЗ Разпределение България“ АД, в резултат на което без електрозахранване за около час останаха 2900 клиенти на дружеството в района на жк. „Дружба“ 1 и Гара Искър. Това съобщиха от пресцентъра на  ЧЕЗ . Предния ден строителна фирма скъса кабел 20 киловолта и остави без ток близо 2000 клиенти на ЧЕЗ Разпределение в софийското село Лозен. \r\n„Сега е краят на строителния сезон и очевидно фирмите бързат да завършат проектите си, но е недопустимо това да се случва за сметка на комфорта на нашите клиенти. Навременното съгласуване на строителните дейности ще ограничи късането на кабели и ще сведе до минимум неудобствата за домакинствата и бизнеса“, заяви Васил Василев, директор „Експлоатация и поддържане“ в ЧЕЗ Разпределение България. \r\nСтроителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна.  \r\nДружеството призовава фирмите да го информират поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.10.01", "title": "Несъобразени изкопни дейности оставиха 3000 клиенти на ЧЕЗ в София без електрозахранване"}
{"url": "http://www.focus-news.net/news/2019/10/01/2704025/liderat-na-bsp-korneliya-ninova-shte-badem-uporiti-i-shte-nastoyavame-dokray-za-zakona-za-vazrastnite-hora.html", "text": "„Скъпи наши майки и бащи, баби и дядовци, честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа”. Това заявява председателят на БСП Корнелия Нинова във видеообръщение по случай Международния ден на възрастните хора, съобщиха от пресцентъра на  БСП . Лидерът на левицата припомня, че от БСП два пъти са внасяли в парламента предложение за приемане на Закон за възрастните хора, но управляващите са го отхвърлили и двата пъти. Нинова е категорична, че от левицата ще бъдат упорити и ще настояват за него докрай, тъй като по думите ѝ той гарантира достоен социален живот на възрастните хора.  \r\n„Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим. Това е най-малкото, което ви дължим за вашия живот, за градежа на България, за възпитанието на младото поколение”, продължава Нинова. „Желая ви да бъдете здрави, силни, да не губите кураж. Честит празник!”, завършва Нинова.", "date": "2019.10.01", "title": "Лидерът на БСП Корнелия Нинова: Ще бъдем упорити и ще настояваме докрай за Закона за възрастните хора"}
{"url": "http://www.focus-news.net/news/2019/10/01/2704028/nay-starata-cherkva-v-dupnitsa-pokrov-na-sveta-bogoroditsa-chestva-hramoviya-si-praznik.html", "text": "Най-старата черква в Дупница - „Покров на Света Богородица”, чества храмовия си празник. Това каза пред  Радио „Фокус” – Кюстендил  отец Георги Паликарски, архиерейски наместник на Дупнишка духовна околия. По думите му по повод празника е отслужена литургия, а след това е раздаден курбан за здраве. Десетки миряни са присъствали на тържествената света литургия. „Състоянието на черквата е много добро, след извършения миналата година ремонт. Средствата бяха отпуснати от Междуведомствената комисия за възстановяване и подпомагане към Министерски съвет”, посочи Георги Паликарски.  \r\nПравославният храм е един от най-старите в района на Дупнишка духовна околия. Той е бил културен и духовен център. В двора му са се намирали клисарницата, старото училище и направената през 1874 година читалищна сграда. През 19 век тя е епископска църква. Уникалното при нея е вграждането на паметна плоча на камбанарията, на която са изписани имената на загиналите през войните 1912-1918 година жители на Дупница. \r\nВенцеслав ИЛЧЕВ", "date": "2019.10.01", "title": "Най-старата черква в Дупница - „Покров на Света Богородица”, чества храмовия си празник"}
{"url": "http://www.focus-news.net/news/2019/10/01/2704027/nikolay-nikolov-direktsiya-migratsiya-dzhok-polfriyman-e-nastanen-v-direktsiya-emigratsiya-v-spetsialen-dom-za-vremenno-nastanyavane-na-chuzhdentsi.html", "text": "Джок Полфрийман е настанен в дирекция „Емиграция“ в специален дом за временно настаняване на чужденци. Това каза пред журналисти директорът на Дирекция „Миграция“ в МВР, предаде репортер на  Агенция „Фокус“ . „В изпълнение на заповед за екплозиране, която съм издал в основа на закона за бежанците, тъй като съм преценил, че присъствието му в страната създава сериозна заплаха за обществения ред. За обезпечаване на тази мярка господинът е настанен в дома и са предприети действия по неговото експулсиране. Към момента на издаване на заповедта са били валидни две пречки – липсата на валиден документ да пътуване и наложени забрани за напускане на страната от съдебната власт“, каза той. „Уведомени сме от австралийските дипломати, че същият вече разполага с документи за пътуване, които се намират в тях и са предприети  действия по искане за снемане на забраната, за което сме уведомени, че има искане за възобновяване на наказателното възпроизводство“, допълни Николов. „Господин Джок Полфрийъман е призован да се яви на 23 октомври в съдебна зала във Върховния касационен съд. Поведението му е нормално, не създава проблеми. За същия се полагат грижи, както за всички настанени лица. В забраната на експулсиране задължителен елемент е издаване на документ за влизане в страната и за държавите членки на шенгенското пространство. Ще изчакаме снемане на забраните за напускане на страната“, уточни той.", "date": "2019.10.01", "title": "Николай Николов, дирекция „Миграция“: Джок Полфрийман е настанен в дирекция „Емиграция“ в специален дом за временно настаняване на чужденци"}
{"url": "http://www.focus-news.net/news/2019/10/01/2704026/pregled-na-mezhdunarodnite-novini-do-13-chasa-agentsiya-fokus.html", "text": "На протестите в Хонконг, организирани по повод 70-тата годишнина от основаването на Китайската народна република в директно предизвикателство към президента Си Дзинпин, демонстрантите хвърляха „коктейли Молотов“ по органите на реда, а полицията им отговори с водни оръдия и сълзотворен газ, за да ги разпръсне, предава  Reuters . \r\nСъбитията се развиха край административните сгради на правителството в района на Адмиралтейството. Заради ексцесиите бе наредена евакуацията на сградата Законодателния съвет, която бе нападана от протестиращи и преди няколко седмици. \r\nПравозащитните органи заявиха, че „бунтовниците“ са използвали разяждаща течност в Туен Мун, на запад от Новите територии, „наранявайки множество полицаи и журналисти“. Засега няма точна информация за броя на пострадалите. \r\nХонконг е обхванат от протести вече четири месеца, като демонстрациите често преминават в безредици, отбелязва британската агенция, като посочва, че във вторник властите са направили всичко по силите си, за да предотвратят насилието, което, според Пекин, цели да помрачи годишнината от основаването на Народната република. \r\n*** \r\n  Руснаците може все още да имат репутацията на народ от любители на твърдия алкохол, но доклад на Световната здравна организация показва, че консумацията на алкохол е спаднала с 43% от 2003-та година, предава  AFP . \r\nСЗО отдава този спад на редица мерки, въведени от обичащия спорта президент Владимир Путин, включително ограничения за продажба на алкохол и насърчаването на здравословния начин на живот. \r\n„Руската Федерация отдавна се счита за една от най-пиещите страни в света“, се казва в документа, като се добавя, че алкохолът е имал голямо влияние за скока на смъртните случаи през 90-те. „Въпреки това, през последните години тази тенденция се обърна“. \r\nИзследването показа 43-процентно понижение на консумацията на алкохол на глава от населението от 2003 до 2016 г. \r\nАвторите посочват, че тази тенденция е фактор за увеличаването на продължителността на живота, която достигна исторически връх през 2018-та година – 78 години за жените и 68 за мъжете. \r\nПоследният съветски лидер Михаил Горбачов води антиалкохолна кампания с частична забрана, която свали потреблението от средата на 80-те до 1990 г. Но след разпадането на Съветския съюз имаше бум в консумацията на алкохол, продължил до началото на 2000-те години. При Путин обаче Русия въведе мерки, включително забрана на магазините да продават алкохол след 23 ч., повишаване на минималната цена на алкохола на дребно и забрана за рекламиране. \r\nДанни на СЗО от по-рано показаха, че сега възрастните в Русия пият по-малко алкохол от техните френски и немски връстници. \r\nМосква също започна борба срещу тютюнопушенето, като миналата седмица обяви забрана за запалване на цигари дори на частни балкони. \r\nУпотребата на тютюн е спаднала с повече от една пета между 2009-та и 2016-та година. В момента само около 30% от руснаците са пушачи, показва последното изследване на Global Adult Tobacco Survey. \r\n*** \r\n  Главната цел на Русия и Китай са да създадат слаби и дестабилизирани Балкани, категоричен е бившият помощник-държавен секретар на САЩ за Европа и Евразия Уес Мичъл, който се изказа в рамките на конференцията за Запданите Балкани на Economist в Скопие, предава скопският телевизионен канал  „Сител“ . \r\n„Русия продължава да увеличава своето влияние в източния свят и се труди да дестабилизира региона, за да може да доминира в страните от Западните Балкани. От друга страна, Китай злоупотребява с пазарните закони, за да се наложи като световна сила. Той прави всичко това на Балканите, защото този регион е физическата връзка между Китай и Европа. Но тези времена свършиха. Западните Балкани се включват в икономическото развитие на целия свят. Моето мнение, че това днес са нови Балкани, Балкани на XXI век. Това е важен момент за интеграцията на целия регион“, заяви Мичъл. \r\n*** \r\n  След като демократите заявиха, че в рамките на процедурата по импийчмънт ще изискат да бъдат обнародвани стенограмите от телефонните разговори между президентите на САЩ и Русия Доналд Тръмп и Владимир Путин, от Кремъл подчертаха, че преди публикуването  им Русия трябва да даде съгласието си, предава  Bloomberg . \r\n„Това е възможно само по взаимно съгласие на страните“, заяви прессекретарят на руския държавен глава Дмитрий Песков. „Като цяло, дипломатическата практика не предвижда подобни публикации. Но ако има някакви сигнали от американците, ще ги обсъдим“. \r\nПредседателят на комисията по разузнаване на Камарата на представителите Адам Шиф в неделя в ефира на NBC заяви, че Конгресът иска да получи достъп до записите на телефонните разговори с Путин. Това се случи на фона на дебатите около обнародването на подробности от разговора на Тръмп с украинския президент Владимир Зеленски от Белия Дом, който стана причина за стартирането на процедура по импийчмънт. Миналата седмица Кремъл заяви, че се надява САЩ да не публикуват стенограма от разговорите между Тръмп и Путин. \r\n*** \r\n  Британският премиер Борис Джонсън съвсем скоро ще представи на Европейския съюз предложението си за промяна на сделката за Брекзит, включително новите идеи, които трябва да заменят „предпазната мярка“ за ирландската граница, която бе подписана по-рано от Лондон, предава  Reuters . \r\nДори преди официалното внасяне на предложенията, Ирландия отхвърли идеите, които по-рано са били изложеи пред министъра на външните работи на републиката Саймън Ковъни. \r\n„Направихме много добро предложение, ще направим много добро предложение, ще го внесем официално много скоро“, заяви Джонсън пред Би Би Си.„Смятаме, че има подходящ път напред, смятаме, че има добро решение. Силно се надявам, че нашите европейски приятели в Брюксел, Дъблин и Германия също ще искат да продължат напред“. \r\nПо думите на британския премиер, той иска да се отърве от силно оспорвания елемент на сделката за Брекзит – предпазната мярка за ирландската граница – а освен това определи като безсмислица излизането от Европейския съюз, ако страната остане „заключена“ в митническия съюз на Блока. \r\n„Това, което искаме, е да се отървем от предпазната мярка. Това е  най-важното“, категоричен е Джонсън. \r\n„Да се отървем от предпазната мярка е фантастично нещо, защото това ще даде възможност на Обединеното кралство наистина да поеме контрола върху регулаторната си рамка, нашите тарифи, митническата и търговската политика и ни позволява да вървим напред с нови и вълнуващи отношения , не само с ЕС, но и с останалия свят“, каза той. \r\nПредпазната мярка е застраховка, която трябва да предотврати връщането на граничната инфраструктура между Северна Ирландия и Република Ирландия, уточнява „Ройтерс“. \r\nДжонсън отхвърли критиките към изтеклите му планове за справяне с ирландската граница след Брекзит, като заяви, че коментарите от Брюксел и Дъблин не са насочени към окончателните предложения на Лондон. \r\n„Доколкото мога да разбера от видяното от отговора от Брюксел и Дъблин, те не говорят за предложенията, които всъщност ще направим, те говорят за някои неща, които бяха представени по-рано“, заяви министър-председателят на Великобритания. \r\n*** \r\n  „Увеличаване на инерцията за европейска интеграция“ е темата на ежегодното издание на „Срещата на върха на Economist“, която ще се състои днес в Скопие, отбелязва скопското електронно издание  „Слободен печат“ . \r\nОчаква се на мероприятието да присъстват около 450 участници, сред които бизнесмени от целия свят, политици и мениджъри на компании, важни за регионалната амбиция за евроатлантическа интеграция, както и журналисти. Сред гостите и панелистите са македонският премиер Зоран Заев, бившият помощник-държавен секретар на САЩ за Европа и Евразия Уес Мичъл, бившите премиери на Гърция и Белгия Алексис Ципрас и Ги Верхофстад, както и бившият председател на Европейския парламент и на Германската социалдемократическа партия (ГСДП) Мартин Шулц. \r\nЗа първи път Скопие е домакин на събитието, организирано от списание Economist – най-известното седмично икономическо издание, което има милионен тираж и е основано през 1843 година. \r\nСрещата на върха в Скопие предхожда очакваното решение за определяне на дата за започване на преговорите за присъединяване на Северна Македония и началото на нова ера в процеса на интеграция на Западните Балкани в ЕС. \r\nУес Мичъл ще говори на темата Западни Балкани в ерата на голяма надпревара между великите сили, а за европейската перспектива на региона ще говорят Ги Верхофстад и Димитрис Пападимулис, заместник-председател на Европейския парламент. \r\nСпоред организаторите, Заев, Ципрас и Шулц ще говорят за това, кои са следващите стъпки към Европейската интеграция в светлината на Преспанския договор, както и за това какво е в момента положението на нещата в Западните Балкани. \r\nЗа сигурността и сътрудничеството в региона, както и участието на НАТО в Западните Балкани ще говорят действащият председател на Организацията за сигурност и сътрудничество в Европа и министър на външните работи на Словакия Мирослав Лайчак, помощник-генералния секретар на НАТО по политическите въпроси и политиката на сигурност Бетина Каденбах, македонският вицепремиер по европейският въпроси Буяр Османи, както и заместник-министърът на отбраната на Гърция Алкивиадис Стефанис. \r\nУчастниците ще обсъдят и кои са най-големите икономически предизвикателства за Западните Балкани, как се развива регионалното сътрудничество и как регионът може да привлече повече чуждестранни инвестиции. \r\nСрещата на върха се провежда през ключова година, заради уникалната ситуация предвид очаквания Брекзит, новия състав на Европейската комисия и Европейския парламент, както и търговските войни на САЩ и промените в глобалната геополитическа карта. \r\n„В тези условия страните от Югоизточна Европа се опитват да приложат сериозни социални и икономически реформи с цел да се доближат до по-богатите страни. През миналата година Северна Македония даде нова надежда, че регионалните конфликти могат да се решат, а същевременно икономиката да се движи напред. В този контекст Срещата на върха на The Economist или Economist Events ще бъде озаглавена „Увеличаване на инерцията за европейска интеграция“, подчертават организаторите. \r\n*** \r\n Лидерът на „Алианса за бъдещето на Косово“ и кандидат за подновяване на мандата си като премиер на страната Рамуш Харадинай заяви, че 100-процентовите мита върху сръбските стоки не трябва да се отменят, а да се увеличат, пише белградският ежедневник  „Политика“ . \r\n„Тарифите са инструмент за създаване на балансирана стойност в замяна на признаването. Трябва да ги обменим за признание. Голяма аномалия е, че Сърбия иска нещо. Трябваше ние да поискаме нещо като жертва – признание плюс извинение или компенсация, а при нас се случва обратното“, заяви Харадинай. \r\nПолитикът каза още, че като премиер той е показал „кой е шефът в косовската къща“ и че „успя да спре идеята за размяна на територии“ и да започне други процеси като създаването на армията и закона за металургичния комбинат „Трепча“. \r\nХарадинай добави също, че Сърбия не трябва да иска нищо в замяна на признаването на независимостта на Косово, а просто да го направи, да се извини и да плати обезщетение. \r\nОсвен това бившият премиер е категоричен, че няма да се върне в коалиция с ПДК (Демократическата партия на Косово, оглавявана в момента от Кадри Весели, а преди това от Хашим Тачи – бел. „Фокус“), а на коментар, че е разтурил коалицията без предупреждение, Харадинай отговори, че не е могъл да съобщи намеренията си на коалиционните партньори, защото „не искам новината да бъде предадена на Вучич“. \r\n*** \r\n  В разполагането на руска военновъздушна база на територията на Беларус „няма нито практически, нито политически, нито военен смисъл“, заяви в интервю пред РБК министърът на външните работи на страната Владимир Макей, предава  РИА Новости . \r\nТази тема неведнъж е повдигана от различни медии, а в Москва и Минск са потвърждавали, че обсъждат тази възможност. \r\nТози път Макей уточни, че въпросът е загубил актуалност заради развитието на съвременните технологии, а освен това се усъмни, че разполагането на военни обекти ще укрепи стабилността и сигурността в региона. \r\nВ същото време министърът подчерта, че решението на Минск не е свързано с „влиянието на външни сили“, а става въпрос само за национални интереси. \r\nПо-рано неговият руски колега Сергей Лавров определи отказът на Беларус да се съгласи като „неприятен епизод“. При това той отбеляза съюзническият характер на двустранните отношения. \r\nПовечето военни бази на Русия в чужбина са разположени в бившите съветски републики. По-специално, в Беларус има уникална радиолокационна станция „Волга“, предназначена за откриване на далечни разстояния на изстрелвания на балистични ракети. Големи съоръжения са разположени и в Армения, Казахстан, Киргизстан и други страни. \r\n*** \r\n  Републиканците в Сената на САЩ възобновиха разследването за това, дали украинците са били в координация с Демократическата партия, за да предоставят уличаваща информация за президента Доналд Тръмп преди изборите за държавен глава през 2016 година, пише американското консервативно издание  Washington Examiner . \r\nПредседателят на финансовата комисия в Сената Чък Грасли и председателят на комисията за вътрешна сигурност Рон Джонсън писаха на Генералния прокурор Уилям Бар, че освен това искат да знаят дали Министерството на правосъдието има информация от украински прокурори, която противоречи на обяснението на бившия вицепремиер Джо Байдън за заплахата да се задържи помощ от 1 милиард долара за Киев. \r\nДвамата високопоставени републиканци са изпратили писмото няколко дни,, след като демократите в Камарата на представителите обявиха, че започват официално разследване за импийчмънт на Тръмп заради проведения на 25 юли телефонен разговор между президента и украинския му колега Владимир Зеленски. Демократите твърдят, че Тръмп е използвал властта на поста си, за да принуди украинския държавен глава да разследва Байдън, като го е заплашил да задържи помощта от 1 милиард долара. \r\nКакто отбелязва изданието, републиканците отдавна искат да разобличат усилията на демократите да хвърлят мръсотия по Тръмп и неговата кампания чрез украинското правителство. \r\nГрасли пише за първи път до Министерството на финансите през юли 2017 година с искане за информация относно „наглите усилия на Националния демократически комитет и кампанията на Хилъри Клинтън да използват правителството на Украйна с изричната цел да намерят негативна информация за тогавашния кандидат Тръмп, за да навредят на кампанията му“. \r\nПо думите на Грасли, основен играч в операцията е американката от украински произход Александра  Чалупа, чиято цел е била „да разкрие предполагаемите връзки между тогавашния кандидат Доналд Тръмп, Пол Манафорт и Русия“. \r\nГрасли и Джонсън искат да знаят дали Бар разследва „връзките и координацията“ между украинските правителствени служители и Националния демократически комитет или кампанията на Клинтън. \r\nТе също така искат от Бар да обясни защо не е изискано от Чалупа да се регистрира като чуждестранен агент. \r\n*** \r\n  Министерствата на отбраната на Македония и Гърция подписаха в Атина техническото споразумение за наблюдение на въздушното пространство на югозападната ни съседка, пише вестник  „Нова Македония“ . \r\nДоговорът, подписан от началника на Генералния щаб на македонските въоръжени сили генерал Васко Гюрчиновски и началникът на отбраната на Гърция генерал Христос Кристодулу представлява официализиране на мисията „Еър полисинг“, която ще се реализира в координация с НАТО. \r\nПодписаното споразумение произтича от новия договор за сътрудничество в сферата на отбраната, подписан от ресорните министри Радмила Шекеринска и Евангелос Апостолакис по време на посещението на гръцка делегация в Скопие през април миналата година. \r\nПрез май с прелитането през въздушното пространство на Македония на два гръцки F-16 бе извършен първият пробен полет за нуждите на мисията на НАТО Air Policing с цел да се проверят комуникациите и покритието на радарите в македонското небе. \r\nМисията включва използване на системите за мониторинг на въздушното пространство и системата за управление и контрол на въздушните сили със съответните сили и средства за противовъздушна отбрана, включително и изтребители. Целта е да се защити целостта на въздушното пространство на страните-членки на НАТО. \r\nПоследният член на Алианса – Черна гора - също подписа техническо споразумение за Air Policing с Гърция и Италия по време на присъединяването си към НАТО. \r\n*** \r\n  Македонският премиер Зоран Заев и лидерът на основната гръцка опозиционна партия СИРИЗА Алексис Ципрас призоваха Европейския съюз да определи дата за започване на присъединителни преговори със Скопие през октомври, пише електронното издание на вестник  Kathimerini . \r\nПо време на срещата си в понеделник следобед Заев и Ципрас заявиха, че двете страни са преодолели национализма и политическия егоизъм чрез подписването на Преспанския договор за името на Македония през лятото на 2018 година, когато Ципрас беше министър-председател на Гърция и „е време за ЕС да направи същото, като даде зелена светлина за започване на присъединителни преговори със Северна Македония“. \r\nБившият гръцкия премиер е в Скопие за да участва на организираната от списание Economist конференция с име „Среща на върха на Западните Балкани – Увеличаване на инерцията за европейска интеграция“. \r\nВъв вторник Ципрас ще говори на мероприятието за следващите стъпки в европейската интеграция на региона и ще обсъди сделката за името със Заев и бившия председател на европейския парламент Мартин Шулц. \r\n*** \r\n  Унгарският премиер Виктор Орбан заяви, че причината юридическата комисия на Европейския парламент да намери конфликт на интереси при кандидатурата на унгарския евродепутат за европейски комисар е, че бившият министър на правосъдието е помогнал на Унгария да се защити от миграцията, пише електронното издание  Hungary Today . \r\nОще в четвъртък комисията по юридически въпроси (JURI) установи, че има конфликт на интереси между кандидатурата на Трочани и юридическата фирма „Наги“, а освен това Трочани получава нареждания от унгарската държава. \r\nВ интервю пред общественото „Радио Косут“, Орбан похвали Трочани като международно уважаван правен експерт и опитен дипломат и го определи за „най-квалифицирания“ кандидат за Европейски комисар. \r\n„Но той извърши престъпление“ като помогна на правителството да защити Унгария от миграцията, заяви Орбан. Именно с помощта на Трочани Будапеща написа и приложи законодателство, с което сложи край на нелегалното влизане в Унгария, без нужните документи, добави премиерът. \r\n„И сега му натриха носа заради това“, посочи унгарският лидер, като определи като „коварен ход“ от страна на ЕС това, че вотът срещу Трочани се е провел в юридическата комисия, а не в тази, която отговаря за портфолиото на Трочани – политиката на съседство и разширяването. \r\nТой каза, че гледа напред по въпроса и има готово „второ, трето и четвърто решение“. \r\n*** \r\n Тържествените мероприятия в чест на 70-годишнината от образуването на Китайската народна република започнаха в 10 часа местно време (05:00 българско) на централния площад Тянанмън в Пекин, съобщава кореспондент на  ТАСС  от мястото на събитието. \r\nПрезидентът на Китай Си Дзинпин, министър-председателят на Държавния съвет Ли Къцян, други членове на ръководството на страната и бившият държавен глава Цзян Цземин се качиха на платформата, водеща към Забранения град при портата Тянанмън. \r\nЛи  Къцян обяви началото на тържествата. Под 70 залпа с церемониални оръдия прочутата група на честната стража на Народоосвободителната армия на Китай (НОАК) изнесе знамето на Китай на площада и го издигна на флагштока, след което военен оркестър изпълни националния химн. \r\nПекински парад \r\nПо-късно президентът на Китай даде заповед да започне военен парад за отбелязване на 70-годишнината от основаването на народната република.  \r\n„Пристъпете към церемониалното преминаване на войските“, каза държавният глава. Тогава Си Дзинпин в лимузина \"Хонгчи\" (\"Червеното знаме\") направи обиколка на церемониални карета и оборудване, построени на централния булевард на Пекин - Чанг'анджие. \r\n„Здравейте, другари! Ние работихме усилено, другари“, поздрави Си Дзинпин военнослужещите , облечени в тъмно сиви униформи, наричани още „маоцзедуновки“. \r\n„Желаем ви добро здраве, председател“, извикаха предните карета в отговор, включително онези, състоящи се от жени военнослужещи в бяла, синя и червена униформа. \r\nПо своя мащаб военният парад ще надмине всички подобни шоута в историята на Китай: в него ще вземат участие 15 хиляди военнослужещи, както и 160 бойни самолета и 580 единици военна техника. След преминаването на войските в града ще започне празнична демонстрация, в която ще вземат участие около 100 хиляди души. В чест на националния празник се планира да се освободят 70 хиляди „гълъби на мира“ и да се изстрелят толкова цветни балони. \r\n***", "date": "2019.10.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/01/2704030/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, а пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.10.01", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/01/2704032/ekspertiza-pokazva-che-shofyorat-na-avtomobila-ot-tezhkata-katastrofa-v-plovdiv-pri-koyato-zaginaha-dvama-dushi-e-karal-piyan.html", "text": "Експертиза показва, че шофьорът на автомобила от тежката катастрофа в Пловдив, при която загинаха двама души, е карал пиян. Това съобщиха от пресцентъра на  Апелативна прокуратура - Пловдив . \r\nГотови са резултатите от назначената химическа експертиза за наличие на алкохол в кръвта на 19-годишния младеж без книжка, който е управлявал автомобила при катастрофата на бул. „Марица“ в Пловдив. Видно от същите, на 29 септември 2019 г. в гр. Пловдив той е управлявал в пияно състояние лек автомобил „Опел Корса“. Близо до  кръстовището на бул. „Марица“ и бул. „Източен“ е изгубил контрол над моторното превозно средство и се ударил в електрически стълб. При пътнотранспортното произшествие на място са загинали двама от пътниците.  \r\nВодачът О.Д. е настанен с травми за лечение в болница и към момента се намира там.   \r\nДанните от химическата експертиза сочат наличие на 1,55 промила алкохол в кръвта на водача О.Д. при настъпване на пътнотранспортното произшествие.  \r\nВ зависимост от здравословното му състояние, Окръжна прокуратура - Пловдив ще прецени извършването на адекватни и относими към разследването по досъдебното производство процесуално-следствени действия, за които ще бъдете своевременно уведомени.", "date": "2019.10.01", "title": "Експертиза показва, че шофьорът на автомобила от тежката катастрофа в Пловдив, при която загинаха двама души, е карал пиян"}
{"url": "http://www.focus-news.net/news/2019/10/01/2704033/provede-se-publichen-otchet-na-deynostta-na-obshtina-petrich-prez-izminalite-4-godini.html", "text": "Проведе се публичен отчет на дейността на Община Петрич през изминалите 4 години. Това съобщиха от пресцентъра на  Общината . Събитието се състоя в големия салон на Народно читалище „Братя Миладинови-1914“. По време на отчета от думите на кмета Димитър Бръчков за мандат 2019 – 2019 г., стана ясно, че общинско ръководство е систематизирало по ресори неотложните за решаване проблеми, както за града, така и за всичките села. Веднага след това са били потърсени методи за тяхното справяне, което в крайна сметка се е случило. Чрез мултимедийна презентация и видео за мандат 2015 – 2019 година бе отчетено, че са изградени нови 33.5 км водопроводи в града и селата, близо 3.9 млн. лв. са инвестирани за подобряване състоянието на улиците в града и селата, изградена е канализация в село Първомай и поставено началото за изграждането на канализация в село Кавракирово. Над 4 млн. лв. са инвестирани за общинската пътна мрежа, изградена е Клетка 4 към Депото за твърди отпадъци, поставено е начало на проекта за Градски парк на Петрич. Реформи са били извършени в болницата и е подобрено състоянието на материалната база, закупена е на нова апаратура за лечебното заведение. Изградени са Общински пазар, Обреден комплекс и прилежащ паркинг към него. Над 7 млн. лв. по проекти и собствени средства на Общината са инвестирани в образователната инфраструктура, климатизирани са детските градини, санирани са сгради от публичния сектор и многофамилни за близо 10 млн. лв. Изградени са спортен терен „Свети Никола и спортна зала „Серафим Бързаков“, проведена е програма за деца с изявени дарби, реализирано е домакинство на държавни и международни първенства в различни спортни дисциплини. Подкрепени са 14 фестивала в Петрич, предприети са действия за популяризирането на община Петрич като целогодишна туристическа дестинация, заработил е сайт и туристическо лого на Петрич. Освен това е привлечено външно финансиране за редица дейности чрез разработване на проекти. За четиригодишното управление са защитени над 50 млн. лв. по проекти, които продължават да се изпълняват в община Петрич.", "date": "2019.10.01", "title": "Проведе се публичен отчет на дейността на Община Петрич през изминалите 4 години"}
{"url": "http://www.focus-news.net/news/2019/10/01/2704034/rayonna-prokuratura-veliko-tarnovo-predade-na-sad-dvama-dushi-obvineni-za-domovi-krazhbi-za-nad-6-700-lv.html", "text": "Районна прокуратура – Велико Търново внесе в съда обвинителен акт срещу двама рецидивисти за извършени домови кражби. Това съобщиха от пресцентъра на  Апелативна прокуратура - Велико Търново . Обвинението срещу Т. Х. и Н.С. е за това, че в периода от 05 юли 2018 г. до 21 януари 2019 г. в гр. Велико Търново при условията на продължавано престъпление и след предварителен сговор, чрез използване на технически средства за взломяване на входните врати, са отнели от владението на собствениците движими вещи на обща стойност 6726,70 лв.  \r\nНа 05 юли 2018 г. от имот на ул. „Козлодуй“ те са отнели златни накити и парична сума от 600 лв. - всички вещи на обща стойност 2236,50 лв.; \r\nНа 21 януари 2019 г. от имот на ул. „Народни Будители“ са откраднали преносим компютър „Асег“, мъжки часовник „Сейко“, мъжки часовник „Брайтлинг“, и банкнота от 2 лева - всички вещи на обща стойност 4490,20 лева, без съгласието на собственика.  \r\nДвамата обвиняеми са от  гр. Търговище. На 05 юли 2018 г. решили да извършат кражба в гр. Велико Търново. Около 09.00 часа пристигнали в града с лек автомобил. Пеша достигнали до набелязания адрес на ул. „Козлодуй“, разбили секретния патрон на вратата и проникнал в апартамента, като извършили кражба на златни накити и пари. На 21 януари 2019 г. отново решили да извършат кражба в гр. Велико Търново, този път на адрес на ул. „Народни Будители“, от където отнели  ценни вещи. Обвиняемите са осъждани многократно за престъпления против собствеността. В момента са в Затвора в гр. Варна. \r\nПредстои насрочване на делото за разглеждане от съда.", "date": "2019.10.01", "title": "Районна прокуратура – Велико Търново предаде на съд двама души, обвинени за домови кражби за над 6 700 лв."}
{"url": "http://www.focus-news.net/news/2019/10/01/2704023/ministar-desislava-taneva-priklyuchi-pikat-na-zabolyavaneto-afrikanska-chuma-po-svinete-no-krizata-ne-e-otminala-v-nikakav-sluchay.html", "text": "Приключи пикът на заболяването африканска чума по свинете, но кризата не е отминала в никакъв случай. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на  Агенция „Фокус“ . „И следва да сме наясно, че трудностите предстоят относно прилагането на норми, мерки, правила във всяка част от тази верига, обществена, която засяга отглеждането на домашната свиня, пътят й по цялата хранителна верига до крайния потребител, включително и ловната общност, тъй като другият резервоар основен на разпространението на болестта е дивата свиня. Страни, в които е влязла африканската чума по свинете в Европа, не е излязла до момента. Което ще рече, че за да имаме национално производство на свинско месо, което мисля че всеки от нас иска, поради много причини, дори тръгвайки от нашия бит, следва да осъзнаем, че това вече трябва да става при други правила на хигиена, мерки за биосигурност, които трябва да разберем, научим и прилагаме по самосъзнание, а не по това да се отчетем, че сме ги приложили. Защото, ако само се отчитаме, ние няма как да очакваме, че ще има ефект“, допълни министър Танева.", "date": "2019.10.01", "title": "Министър Десислава Танева: Приключи пикът на заболяването африканска чума по свинете, но кризата не е отминала в никакъв случай"}
{"url": "http://www.focus-news.net/news/2019/10/01/2704039/sport-pobeden-debyut-za-dzhokovich-v-tokio.html", "text": "Новак Джокович направи успешно завръщане на сингъл. Световният №1 стартира с победа при дебюта си на силния турнир на твърди кортове в Токио с награден фонд 1,9 милиона долара. Сърбинът надви с 6:4, 6:2 Алексей Попирин от Австрия след час и 25 минути, като за него това беше първи официален мач на сингъл от US Open. Ноле направи близо едномесечна пауза заради травмата в рамото, която го принуди да се откаже в мача срещу Стан Вавринка от 1/8-финалите на последния за годината турнир от Големия шлем. В следващия кръг Джокович ще се изправи срещу представителя на домакините Го Соеда. Японецът изненадващо спечели срещу Ян-Ленард Щруф (Германия) с 2:1 сета.", "date": "2019.10.01", "title": "Спорт: Победен дебют за Джокович в Токио"}
{"url": "http://www.focus-news.net/news/2019/10/01/2704035/nova-makedoniya-makedoniya-balgariya-formulira-novite-stari-zaplahi-v-evropeyska-opakovka.html", "text": "„Както се казва, още нетръгнала по европейския си път, Македония продължава да фрустрира съседите си. Винаги, когато наближава някакъв срок за среща на върха на Европейския съюз, на която трябва да се решава дали да се обявява дата за започване на преговори между Съюза и страната, обикновено някой от съседите, които са вече в т.нар. европейски клуб, активира своя арсенал от заплахи, индивидуално, а по някога и в синхрон. Като решение за подобни съседски практики на изнудване, на Македония беше предложено  да подпише добросъседски споразумения, за да ускори пътя си към ЕС. Споразуменията, макар и асиметрични, като оптична илюзия в изкривено огледало, бяха подписани и след подписването Македония трудно може да разпознае собственото си отражение. Пред обществеността у дома подписалите договорите ги представиха като неизбежна жертва, след която съседите гарантират, че ще преустановят изнудването си за европейското бъдеще на Македония“, пише в днешния си брой най-авторитетния вестник в югозападната ни съседка  „Нова Македония“ . Статията е представена без редакторска намеса. \r\n \r\nАко направеното по-горе обобщение трябваше да бъде основа за описване на реално (а и историческо) събитие, или сценарий (за документален филм), според споменатите договори Македония може би и в бъдеще нямаше да е член на ЕС (поне скоро), но съседите, дори само в началото, поне биха се отнасяли според договореното и не биха отправяли заплахи. Но в традиционната практика, балканските добросъседства функционират на принципа – не знаеш какво ти е намислил съседът, но пък пиете кафе заедно. \r\n \r\nСрещата на върха на ЕС отново наближава (през втората половина на октомври) и Македония отново чака и се надява на крайна дата за началото на преговорите или поне на неофициално отваряне (колкото за упражнение) на някоя глава. И в навечерието на срещата на върха (която и този път ще мине под знака на Брекзит), един от „европейските“ съседи на Македония създаде почти извънредно положение в своята държава, за да отправи нови-стари заплахи. Цялото държавно ръководство на България през изминалите два дни е мобилизирано да създаде нова формулировка на старите си позиции (или заблуди) за историята на Македония, този път опаковани като „европейски условия“. А конкретно, президентът на България Румен Радев свика политическото ръководство на среща, след която обяви, че неговата страна ще представи „червени линии“, които да гарантират, че европейската интеграция на Македония няма да е за сметка на българската история, език и идентичност. Радев категорично заяви, че „трябва много ясно да се поставят условия, които ако не бъдат реализирани, няма да се позволи отварянето на нови глави. Това трябва да бъде казано ясно, като конкретна, отворена и конструктивна позиция още при започването, отварянето на преговорите“. \r\n \r\nСлед „консултативната среща“ с Радев премиерът Бойко Борисов се опита да смекчи неговата категоричност, но и той е уверен, че членството на Македония в ЕС е важно, но „това не може да бъде за наша сметка, прекроявайки историята“. От тази „паническа“ мобилизация на българската политическа сцена и още една манифестирана фрустрация по македонския въпрос, единствено стана ясно, че Договорът за добросъседство вместо подадена европейска ръка за Македония, представлява капан - плаващ пясък - с нови т.нар. червени линии от България, а всъщност стари заплахи по историческите теми. От друга страна, обаче, противоречието, в което се оказа македонската страна произлиза именно от този фамозен Договор за добросъседство, с който фактически Македония се съгласява да преговаря за съгласуване на своята история с българската гледна точка. Дори е формирана и т.нар. съвместна историческо-образователна експертна комисия, която трябва да договори съответните исторически личности и събития за съвместно честване, както и съгласуване на историческите учебници в образователните системи на двете страни. След близо две години, точно тази комисия стана инструмент за изнудване на македонската от българската страна. Именно чрез тази комисия бе отправен ултиматумът към македонската страна „да приеме, че Гоце Делчев е българин“ до октомври тази година, т.е. до срещата на върха на ЕС. \r\n \r\nНаучно-историческите корекции в съвместната комисия са блокирани заради въпроса за националността на идеолога и бореца за македонизма Гоце Делчев, а българската страна очевидно прецени, че сега е подходящ момент да пласира своите „възгледи“, като при това посочва, че с нежелание е направила определени отстъпки. Според българския премиер Борисов, отстъпката се състои в това, че уж те са се отказали от идеята, че македонският и българският народ са едно и също и сега предлагат възможността да приемем, че сме „братски народи“. Освен това „поучително“ препоръчва „македонците да спрат да си играят с историята и миналото и да се концентрират върху бъдещето“. \r\n \r\nСлед ясно изказаните заплахи на българските политици към македонската евроинтеграция, които „добросъседски предупреждават“, че имат 71 възможности да блокират Македония в течение на преговорите с ЕС, изглежда, че европейското бъдеще на страната ще прилича повече на търсене на стратегия за излизане от плаващите пясъци. С всяко движение обаче се пропада по-дълбоко. Не е ли крайно време и Македония да начертае своите червени линии. И да не позволява повече който и да било да търгува, да се пазари, да разграбва нашето богато историческо минало, да разгражда нашата национална идентичност или да поставя под въпрос уникалността на македонския народ и държава. \r\n \r\nПревод и редакция:", "date": "2019.10.01", "title": "„Нова Македония“ (Македония): България формулира новите-стари заплахи в „европейска опаковка“"}
{"url": "http://www.focus-news.net/news/2019/10/01/2704040/n-pr-d-r-ahmed-al-madbuh-poslanik-na-palestina-vazpitanitsite-na-balgarskite-universiteti-imat-mnogo-dobro-obshtestveno-polozhenie-v-arabskite-strani.html", "text": "Възпитаниците на българските университети заемат най-високи постове в общественото пространство в арабските страни. Това заяви по време на тържественото си слово за откриването на новата академична година във Великотърновски университет „Св. Св. Кирил и Методий“ Н. Пр. д-р Ахмед Ал Мадбух, посланик на Държавата Палестина и доайен на Дипломатическия корпус в Република България, предаде репортер на  Радио „Фокус“ – Велико Търново . Той определи университета като крепост на знанието и науката.  \r\n„Университетското образование представлява един от най-съществените елементи на отношенията между арабските страни и България. Това обикновено се нарича и с името народна дипломация. В нашите страни възпитаниците на българските университети по настояще заемат най-високи постове в общественото пространство. Днес, когато сме в началото на новата учебна година, Ви призовавам да поемете колкото може повече познания, защото университетската диплома е вашият пътен лист за живота и, както каза вашият ректор по-рано днес при нашата среща, именно културата и образованието са мостът, по който трябва да преминат връзките, за да се укрепват и разгръщат“, допълни посланикът на Палестина и пожела много академични успехи, както на студентите, така и на преподавателите.", "date": "2019.10.01", "title": "Н. Пр. д-р Ахмед Ал Мадбух, посланик на Палестина: Възпитаниците на българските университети имат много добро обществено положение в арабските страни"}
{"url": "http://www.focus-news.net/news/2019/10/01/2704036/mestni-izbori-2019-po-24-600-sa-byuletinite-za-izbor-na-kmet-na-obshtina-septemvri-i-na-obshtinski-savetnitsi-za-mestniya-vot-na-27-oktomvri.html", "text": "Общинската избирателна комисия (ОИК) в Септември одобри тиража на бюлетините за общински съветници, кмет на Община Септември и кметове на кметства в общината за гласуване на изборите на 27 октомври 2019 г., съобщиха от  ОИК-Септември . Общият брой на бюлетините за кмет и за избора на общински съветници е по е 24 600. Тиражът на бюлетините за избор на кмет на кметство е 24 200, тъй като в селата Горно и Долно Вършило и в село Славовица няма да се провежда такъв избор, поради броя на постоянно живеещите, който е под 350. \r\nВаня НИКОЛОВА", "date": "2019.10.01", "title": "Местни избори 2019:  По 24 600 са бюлетините за избор на кмет на Община Септември и на общински съветници за местния вот на 27 октомври"}
{"url": "http://www.focus-news.net/news/2019/10/01/2704041/nadezhda-todorovska-bchk-rabotim-v-posoka-da-se-sazdadat-edni-ustoychivi-programi-koito-da-dovedat-do-edni-po-dobar-zhivot-na-vazrastnite-hora.html", "text": "Много често работим в посока да се създадат едни устойчиви програми, които да доведат до едни по-добър живот на възрастните хора. Това каза в интервю за  Агенция „Фокус“  заместник-генералният директор и директор \"Социално-здравна политика\" в БЧК по случай отбелязването на деня на възрастните хора. „Защо нямаме още устойчиви действия, може би защото търсим най-добрия подход и най-ефикасния начин да се покрият тези нужди. БЧК подпомага работата на правителството с тези пилотни проекти, които се финансират по различни програми, които в последствие стават модел за въвеждане в други области на страната“, допълни тя.  \r\n„Например във Врачанско имаме четири центъра за домашни грижи и ги разработихме по линия на българо-швейцарската програма за сътрудничество и развитие съвместно с министерство на здравеопазването и труда и социалната политика с подкрепата на швейцарския Червен кръст“, каза още Тодоровска. Тя подчерта, че този модел навлезе в много стратегически документи, защото се утвърди като правилен подход за работа с възрастни хора, които имат хронични заболявания, трайни увреждания, имат нужда от медицинска и социална грижа в домашна среда. Показа, че това е един ефективен и ефикасен начин с доста добре организирани човешки ресурси да се направят и да се покрият услугите и грижите за възрастните хора немалко на брой“, допълни тя.  \r\n„С един финансов анализ, който представихме на правителството, доказахме, че те са и финансово достъпни и си заслужава да се финансира в тях. Така че този модел влезна в програмата на правителството, в социалната стратегия и в други документи, които вече се прилагат. Надявам се вече в  рамките на следващата година да се създаде един траен модел за обгрижване на възрастни хора в дома, защото те не могат непрекъснато да искат и да остават само в болници като вариант за тяхното лечение и да получат медицински грижи“, уточни тя. „Много важно е интегрирана социална услуга те да получат в социална среда и по-този начин да се повиши качеството им на живот. Правителството в това отношение прави много в посока подкрепата на този модел. Надявам се да може да се развие качествено в цялата страна“, допълни Тодоровска.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.10.01", "title": "Надежда Тодоровска, БЧК: Работим в посока да се създадат едни устойчиви програми, които да доведат до едни по-добър живот на възрастните хора"}
{"url": "http://www.focus-news.net/news/2019/10/01/2704037/zapochva-priem-na-zayavleniya-za-uchastie-v-proekta-merki-za-podobryavane-kachestvoto-na-atmosferniya-vazduh-v-obshtina-smolyan.html", "text": "Започва прием на заявления за участие в проект № BG16M1OP002-5.003-0004 „Мерки за подобряване качеството на атмосферния въздух в Община Смолян“, финансиран по Оперативна програма „Околна среда“ 2014-2020, по процедура BG16M1OP002-5.003 „Мерки за подобряване качеството на атмосферния въздух“, приоритетна ос 5 „Подобряване качеството на атмосферния въздух“. Това съобщиха от пресцентъра на  Общината . \r\nЧрез проекта ще се реализират мерки, насочени към намаляване нивата на фини прахови частици от битовото отопление чрез подмяна на отоплителни устройства на твърдо гориво (дърва и въглища) с друг вид отоплителни устройства. Заявлението за участие, ведно с всички изискуеми документи, се попълват и подават лично от собственика на жилището. Документите могат да бъдат подадени в деловодството на Община Смолян или чрез електронно сканирани документи в PDF формат на e-mail: merki.smolyan@gmail.com. \r\nКрайният срок за подаване на заявления за участие е 31 декември 2019 г. При необходимост посоченият срок може да бъде удължен.", "date": "2019.10.01", "title": "Започва прием на заявления за участие в проекта „Мерки за подобряване качеството на атмосферния въздух в община Смолян“"}
{"url": "http://www.focus-news.net/news/2019/10/01/2704043/gd-granichna-politsiya-trafikat-na-gkpp-kapitan-andreevo-i-lesovo-ostava-izklyuchitelno-intenziven-na-izhod-za-tovarni-avtomobili-natovareno-e-i-dvizhenieto-na-kamioni-na-kulata.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция остава изключително интензивен на изход за товарни автомобили, по данни към 13.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от ГД \"Гранична полиция\". На ГКПП \"Кулата\" на българо-гръцката граница трафикът продължава да е интензивен на вход и изход за товарни автомобили. На ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален. Поради ниското ниво на река Дунав, от съображение за безопасност платформата, обслужваща фериботната връзка Оряхово – Бекет, работи само от 08.00 ч. до 22.00 ч. \r\nПреминаването през всички гранични контролно-пропускателни пунктове ма границите с Румъния и Сърбия се осъществява нормално.", "date": "2019.10.01", "title": "ГД \"Гранична полиция\": Трафикът на ГКПП \"Капитан Андреево\" и \"Лесово\" остава изключително интензивен на изход за товарни автомобили, натоварено е и движението на камиони на \"Кулата\""}
{"url": "http://www.focus-news.net/news/2019/10/01/2704046/dvama-mazhe-sa-zadarzhani-za-strelba-s-gazovo-orazhie-ot-lek-avtomobil-na-patya-brestnik-plovdiv.html", "text": "Двама мъже са задържани за стрелба с газово оръжие от лек автомобил на пътя Брестник - Пловдив. Това съобщиха от пресцентъра на  МВР . В неделя 28-годишна жена позвънила в полицията и съобщила, че в участъка между Брестник и Пловдив от движещ се пред нея лек автомобил „Воксхол“ бил произведен изстрел с оръжие във въздуха. Докато извършвала изпреварване на същата кола, стрелбата се повторила. По време на случилото се няма пострадали. При организираните незабавни действия екип на Първо РУ спрял „Воксхол“-а край кръгово кръстовище на разклоните за Брестник, Белащица и Пловдив.  \r\nВ рамките на проверката е установено, че през прозореца е стрелял 23-годишен пътник на предна седалка. Иззето е и оръжието – газов пистолет, собственост на 32-годишния шофьор.  \r\nДопълнителна справка показала, че двамата мъже са известни на служителите на реда. С полицейска заповед са задържани за едно денонощие. Случаят е докладван в Районна прокуратура – Пловдив. Срещу извършителите е образувано бързо производство.", "date": "2019.10.01", "title": "Двама мъже са задържани за стрелба с газово оръжие от лек автомобил на пътя Брестник - Пловдив"}
{"url": "http://www.focus-news.net/news/2019/10/01/2704029/ministar-desislava-taneva-zagubite-v-promishlenoto-proizvodstvo-ot-afrikanskata-chuma-do-momenta-sa-okolo-20-21-ot-pogolovieto-na-domashna-svinya-v-balgariya.html", "text": "Загубите в промишленото производство от  африканската чума до момента са около 20-21 процента от поголовието на домашна свиня в България. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на  Агенция „Фокус“ . „За тези загуби безспорно има, първо, искане до Комисията за съфинансиране на обезщетенията, които и в момента се плащат. Приключваме плащанията и на огнищата на индустриалните свине и на всички стопанства, които подкрепиха нашите мерки. И от друга страна, работим много активно в подкрепа и за подкрепа на всички стопани, които бяха засегнати от това заболяване, и които ще искат да направят репопулация в своите стопанства. Комуникираме с Европейската комисия от приемането в нашата Програма за развитие на селските райони, тъй като в момента няма разписана такава мярка, впоследствие и отварянето й, така наречената Мярка 5, която ще бъде насочена към стопани, засегнати от огнищата с унищожени животни поради тази причина. 100% ще бъдат подпомогнати за репопулирането и 80% ще бъдат подкрепени в разходите в мерки за биосигурност. Такива са правилата и за такива условия се борим. Надяваме се, че комуникацията ще я приключим в края на годината“, допълни още министър Танева.", "date": "2019.10.01", "title": "Министър Десислава Танева: Загубите в промишленото производство от африканската чума до момента са около 20-21% от поголовието на домашна свиня в България"}
{"url": "http://www.focus-news.net/news/2019/10/01/2704031/ministar-desislava-taneva-zapochnahme-prevantivni-proverki-v-ptitsefermite-zaradi-zabolyavaneto-influentsa-po-ptitsite.html", "text": "Започнахме превантивни проверки в птицефермите заради заболяването инфлуенца  по птиците. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на  Агенция „Фокус“ . „Отново се проверяват мерките за биосигурност на тези животновъдни обекти предвид друго заболяване – инфлуенцата по птиците. По принцип тази болест започва да се проявява през есента. Имали сме такива случаи. Към момента страната ни е свободна от това заболяване. Всички тези проверки се правят с цел превенция. Няма птичи грип, страната е свободна от пролетта, от няколко месеца, това е във всички официални регистри и може да се провери“, каза още министър Танева.", "date": "2019.10.01", "title": "Министър Десислава Танева: Започнахме превантивни проверки в птицефермите заради заболяването инфлуенца по птиците"}
{"url": "http://www.focus-news.net/news/2019/10/01/2704042/afp-politsay-prostrelya-protestirasht-v-honkong.html", "text": "Китайски полицай простреля демонстрант в гърдите, след като неговият отряд бе атакуван от протестиращи в хода на безредиците в Хонконг, предава  AFP , като се позовава на информация от местните власти. \r\n„Полицай е използвал огнестрелното си оръжие, след като е бил нападнат и един протестиращ е бил прострелян в гърдите“, е заявил неназован източник на френската агенция. \r\nРаненият демонстрант е получил първа помощ на място преди да бъде транспортиран в болница, добави събеседникът на „Франс прес“. \r\n \r\nПревод и редакция:", "date": "2019.10.01", "title": "AFP: Полицай простреля протестиращ в Хонконг"}
{"url": "http://www.focus-news.net/news/2019/10/01/2704044/9-098-sa-podadenite-zayavleniya-za-tseleva-pomosht-za-otoplenie-v-oblast-kardzhali.html", "text": "Подадените заявления за целева помощ за отопление са 9 098 в цялата област, а отпуснатите помощи са за 6 882 лица и семейства към 1 октомври. Това съобщи за  Радио „Фокус“  Цветомир Хаджиев, директор на Регионална дирекция „Социално подпомагане“ - Кърджали. Отказите са общо 1479, като мотивът за това най-вече е, че кандидатите не отговарят на изисквания минимален доход, а в процес на обработка са 737 заявления.  \r\nЗа общините от областта данните са както следва: за Ардино подадените декларации са 1 400 и 1 155 са отпуснати; за община Кърджали подадените заявления са 2 597, отпуснатите помощи са 1 964, а отказите са 404, в процес на обработка са 229 заявления; за Черноочене подадени са 724, отпуснатите са две 592; за Момчилград 941, 757 са отпуснатите, а 113 са отказите: за община Крумовград подадени са 1038, отпуснати помощи са 661, отказите са 266; за Джебел 804 са заявленията, 623 заповеди за отпускане и 116 откази. \r\n„До 31 октомври е срокът за подаване на документи, а сумите се изплащат еднократно“, добави Цветомир Хаджиев, като обясни, че това е новост в Закона.  \r\n„Едно от измененията в полза на получателите е, че те ще получат помощта еднократно цялата сума, през месеца, следващ месеца на издаване на заповедта за отпускане на помощта, еднократно неведнъж. Хората ще имат възможност да идат да си закупят избраното. До 15-то число се обработват постъпилите заявления при нас и се пускат платежните нареждания. През месец септември за Кърджали хората вече са си получили парите. Месечният размер на целевата помощ за отопление е 93 лв. и 18 стотинки, общо помощта е 465 лв и 90 стотинки“, посочи той. \r\nЗа цялата страна по данни на Агенцията за социално подпомагане към края на август вече са изплатени повече от 40 500 000 лв. на около 90 000 лица и семейства – това е с около 50 000 души повече в сравнение с 2018 година. \r\nДарина ДЕЕНИЧИНА", "date": "2019.10.01", "title": "9 098 са подадените заявления за целева помощ за отопление в област Кърджали"}
{"url": "http://www.focus-news.net/news/2019/10/01/2704045/mestni-izbori-2019-mustafa-karadaya-ot-vetovo-edinstvenoto-myasto-v-koeto-razlichieto-e-tsennost-a-ne-problem-tova-e-dps.html", "text": "Лесно е да управляваш малка община, когато си от ДПС. Лесно е, защото нашето единство и нашата сила дава властта, с тези думи се обърна председателят на ДПС Мустафа Карадайъ към жителите на община Ветово на предизборния митинг в центъра на града, съобщиха от пресцентъра на  партията . На предизборната среща бяха представени кметове на кметства и листата за общински съветници начело с кандидата за кмет на община Ветово  д-р Мехмед Мехмед. \r\n\"Печелим местната власт с тези образовани, знаещи, можещи и доказали себе си в сферата, в която се развиват кандидати. Ние познаваме всеки от тях, даваме им местната власт, те със своята компетентност правят проектите, а не община Ветово за цял мандат да няма нито един проект. Кметът д-р Мехмед има врата в София, на която да почука и тази врата е вратата на ДПС\", каза Мустафа Карадайъ. \r\n\"Кандидатите, които сегашният кмет  е посочил и двамата ги знаем. Но партиите им никой не ги знае в България. Тези партии нямат офиси в София, нямат и парламентарна група. С какво ще помогнат на местната власт, че да решава проблеми\", попита Карадайъ. \r\n\"Скъпи братя и сестри от всички етноси, единственото място, в което различието е ценност, а не проблем – това е ДПС\", бе категоричен лидерът на ДПС. \r\n\"Всички заедно да градим Ветово, за да има бъдеще за нашите деца във Ветово\", призова Карадайъ. \"За последните 30 години в нашата Родина се знае едно – ДПС е пазител на целостта, стабилността, мира и сигурността в страната\", казак още той.  \r\n\"В трудни и сложни времена, когато е необходимо ние подкрепяме и власт в името на стабилността и сигурността на страната, но когато е необходимо сваляме власт в името на стабилността и сигурността. Ние можем да го направим, знаем как и затова за Ветово на 27 октомври д-р Мехмед ще е кмет на общината\", призова Мустафа Карадайъ. \r\n\"Скъпи братя и сестри, две трети от моя дълъг политически път минаха в ДПС, които са почти 20 години. Аз живея и работя с етническите турци, българи и роми и всички други етноси. Две трети от пътя ми минаха, аз православният християнин да работя с мюсюлмани и искам най-гордо и отговорно да ви заявя, че няма да заменя този път за нищо на света, защото видях какво е толерантност, обич и уважение, визия за бъдещето, истински патриотизъм, любов към нашата обща Родина България\", каза в емоционалното си обръщение зам.-председателят на ПГ на ДПС Йордан Цонев. \r\n\"Каквото и да ви говорят, ДПС е най-българската партия\",  бе категоричен Цонев. \"Това е партията, която с мирни протести и бунт точно на българските мюсюлмани, срещу поруганото им достойнство докара демокрацията и свали тоталитарния режим. Режимът на ченгетата от ДС, какъвто е и дълго управлявалият тази община. Евроатлантическият път на България не можеше да стане без ДПС и без визионерската мисия на почетния председател д-р Ахмед Доган – без неговата решаваща роля, без патриотизма и любовта на тези хора към България\", бе категоричен Цонев. \r\nЙордан Цонев каза, че ДПС е гарант за националната сигурност и териториалната цялост на България. \"Колко още случки трябва да се случат в нашата история, за да разберете, че нашият път е път на заедността – пътят на девиза на ДПС. Затова аз призовавам, нека да помним уроците на историята, да гледаме в бъдещето. Заедно и всички, за да има добруване, за просперитета на хората на нашата Родина България\", заключи той. \r\nНа предизборният митинг присъстваха още  зам.-председателят на ДПС Ахмед Ахмедов, зам.-председателят на ДПС Ахмед Ахмедов, членът на ЦОБ Емел Етем, народният представител Бюрхан Абазов, областният председател и кандидат за кмет на Русе Дауд Ибрям.", "date": "2019.10.01", "title": "Местни избори 2019: Мустафа Карадайъ от Ветово: Единственото място, в което различието е ценност, а не проблем – това е ДПС"}
{"url": "http://www.focus-news.net/news/2019/10/01/2704048/pobeda-kararadeva-ot-odmvr-sliven-e-pobeditel-v-strelbata-na-konkursa-paten-politsay-na-godinata.html", "text": "Победа Карарадева от ОДМВР - Сливен е победител в стрелбата на конкурса \"Пътен полицай на годината\". Галин Славчев е втори в състезанието по майсторско управление на автомобил. Това съобщиха от  ОДМВР - Сливен . \r\nОтборът на сектор „Пътна полиция”-Сливен е четвърти в отборното класиране  на тазгодишното издание на Националния конкурс „Пътен полицай на годината” 2019, който се проведе в град Плевен в кроя на миналата седмица. Отборът донесе на ОДМВР-Сливен  две купи и седем грамоти в индивидуалните състезания.  \r\nДнес директорът на ОДМВР-Сливен старши комисар Димитър Величков поздрави пътните полицаи за спечелените отличия в Националния конкурс и за тяхната отлична работа по подобряването на пътната безопасност. Пожела им много успехи и да са все тата отговорни и мотивирани в  натовареното ежедневие за постигане на отлични професионални резултати.  \r\nКонкурсът „Пътен полицай на годината” се провежда за 27-и път. В него участие взеха 64 състезатели от 29 отбора от всички  областни дирекции в страната. Пътните полицаи  премериха сили в няколко дисциплини- стрелба с пистолет /8 изстрела/, теоретичен изпит по казуси от Закона за движение по пътищата и правилника за неговото прилагане, състезание за майсторско управление на служебен автомобил и мотоциклет и оказване на първа долекарска  помощ.  \r\nПобеда Карарадева, Атанас Атанасов и Галин Годподинов представиха ОДМВР-Сливен в конкурса.  „Доволен съм от представянето на моя отбор, каза началникът на сектор „Пътна полиция” гл.инспектор Илиян Николов, конкуренцията беше голяма и това което постигнахме е важно и достойно за уважение.” \r\nГалин Господинов завоюва второто място в индивидуалното състезание по майсторско управление на автомобил.   \r\nПобеда Карарадева е обявена за най-добрия стрелец сред всички участници в конкурса. Тя получи купа и грамота за „Абсолютен победител”, след като постигна най-добър резултат  в стрелбата с пистолет. Карарадева детронира мъжете в дисциплината стрелбата. В досегашната история на конкурса няма такъв случай жена да постигне по-добър резултат от мъжете. Тя завоюва  индивидуални отличия и в другите дисциплини- втора в индивидуалното класиране, трета в теоретичния изпит, трета в оказване на долекарска помощ на пострадал при ПТП и за общо представяне в оказване на долекарска помощ.", "date": "2019.10.01", "title": "Победа Карарадева от ОДМВР - Сливен е победител в стрелбата на конкурса \"Пътен полицай на годината\""}
{"url": "http://www.focus-news.net/news/2019/10/01/2704050/22-godishen-mazh-e-zadarzhan-za-krazhba-na-4-000-evro-ot-mikrobus-v-plovdiv.html", "text": "22-годишен мъж е задържан за кражба на 4 000 евро от микробус в Пловдив. Това съобщиха от пресцентъра на  МВР . На 28 септември служители на Второ РУ започнали проверка на сигнал за открадната чанта с лични документи и над 4 000 евро от микробус, паркиран на бул. „Христо Ботев“ в Пловдив. В хода на съвместните действия с хисарските им колеги криминалистите установили автора – 22-годишен жител на село Паничери, който е с регистрации в полицията. Задържан е за срок до 24 часа, а впоследствие с постановление на Районна прокуратура му е повдигнато обвинение и е приведен в ареста за 72 часа.", "date": "2019.10.01", "title": "22-годишен мъж е задържан за кражба на 4 000 евро от микробус в Пловдив"}
{"url": "http://www.focus-news.net/news/2019/10/01/2704047/v-mnogofunktsionalniya-sotsialen-tsentar-na-bchk-v-plovdiv-zapochna-rabota-obshtestvena-trapezariya.html", "text": "В Многофункционалния социален център на БЧК на ул. „Стойчо Мушанов“ 48 в Пловдив започна работа обществена трапезария, предаде репортер на  Радио „Фокус“-Пловдив . За поредна година 70 самотно живеещи, болни и финансови затруднени хора ще получават ежедневно топъл обяд. Всеки делничен ден за тях ще бъдат осигурени супа, основно ястие и десерт. Освен това възрастните хора ще имат възможност да общуват със свои връстници и с доброволците от БЧК. \r\nПо-рано през деня пловдивската организация на БЧК откри и библиотека за пациентите в МБАЛ „Св. Пантелеймон“. На принципа „връстници помагат на връстници“ болните ще имат възможността да се опитат да преодолеят самотата и болестта чрез четиво и срещи с други хора, с които да споделят своите мисли. \r\nДвете инициативи са по повод 1 октомври, обявен от ООН за Международен ден на възрастните хора. „На този ден всички ние отдаваме почитта си към хората от третата възраст и оценяваме приноса им към обществото ни. Времето, в което живеем, отправя предизвикателство към нас, хората в активна възраст да обръщаме по-голямо внимание на възрастните хора около нас. Едно от най-големите изпитания  пред което са изправени хората от третата възраст се оказва  самотата”, посочиха от БЧК-Пловдив. \r\nЦветана ТОНЧЕВА", "date": "2019.10.01", "title": "В Многофункционалния социален център на БЧК в Пловдив започна работа обществена трапезария"}
{"url": "http://www.focus-news.net/news/2019/10/01/2704049/nezakonno-orazhie-i-boepripasi-sa-izzeti-pri-proverka-na-imot-v-selo-brenitsa-v-oblast-pleven.html", "text": "Незаконно оръжие и боеприпаси са иззети при проверка на имот в село Бреница в област Плевен. Това съобщиха от пресцентъра на  МВР . Полицейските действия санизвършени в дома на 25-годишен в село Бреница. Там служителите на реда открили  пистолет с пълнител, без патрони в него, както и картонена кутия с пластмасова касета с 45 патрона. По случая е образувано бързо производство.", "date": "2019.10.01", "title": "Незаконно оръжие и боеприпаси са иззети при проверка на имот в село Бреница в област Плевен"}
{"url": "http://www.focus-news.net/news/2019/10/01/2704038/ministar-desislava-taneva-darzhavata-e-predvidila-blizo-1-milion-leva-do-kraya-na-godinata-za-izkupuvane-na-gorski-teritorii-ot-drebni-chastni-stopani.html", "text": "Държавата е предвидила близо 1 милион лева до края на годината за изкупуване на горски територии от дребни частни стопани. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на  Агенция „Фокус“ . „Това е политика и мярка, която бяхме приложили и в предходния ми мандат като министър. Какви горски територии изкупуваме? Само дребни, на частни стопани, с предимство граничещи до държавни горски предприятия с една единствена цел – тяхното опазване. Най-проблемните служби за опазването на горски територии, най-многото нарушения са в горски територии, които са дребни, разпокъсани, на частни собственици и които няма как да бъдат опазвани. \r\nПредвидили сме близо 1 милион лева до края на годината за това изкупуване в цяла България. \r\nТова е процедура, по която удовлетворяването на желанията и на исканията на собствениците на малки частни гори става по цената, т.е. започваме с най-ниската цена и тя е с предимство. В крайна сметка това е обратна процедура, интересът на държавата е да придобива на по-изгодни цени“, допълни министър Танева.  \r\nНа въпрос за повишаване на цената на дървесината, тъй като на много места е забранено изсичането на горите, министър Танева отговори: „Не е на много места, нека да си служим с цифри. По случаите на диви свине, които общо са 79 в момента регистрирани в България, съответно около тези случаи има определяне на инфектирани зони. До момента 200 квадратни километра. Искам да анонсирам, че според епизоотичната обстановка и след анализ, може би днес ще подпишем заповед, в която тези зони ще бъдат драстично намалени. Единствено в тези ограничителни зони в рамките на два месеца при условия на претърсване за трупове, не бяха разрешени горско-добивни дейности. Това представлява 8% от територията“. \r\nМинистър Танева категорично заяви, че влияние на тези забрани върху цената на материала, не следва да има. \r\nДесислава Танева обясни още, че акции за умъртвяване на животни няма. „Акции няма. Има спазване на правила, които всеки трябва да спазва. Ние благодарим изключително много на всички лични стопанства, на стопаните, които се включиха в борбата срещу африканската чума по свинете и изпълниха нашите препоръки. Ние за това ги стимулираме с 300 лв. По отношение на акция, мога да кажа, че акция не следва да има. Следва да има постоянен контрол върху това отглеждането на домашни свине да става с мерки на биосигурност. Има такива за личните стопанства и те са елементарни, по силите са на всеки стопанин да го направи, защото половината от тях са правила, хигиенни правила. Това ще ни спаси“, допълни министър Танева.", "date": "2019.10.01", "title": "Министър Десислава Танева: Държавата е предвидила близо 1 милион лева до края на годината за изкупуване на горски територии от дребни частни стопани"}
{"url": "http://www.focus-news.net/news/2019/10/01/2704057/sport-bez-iznenadi-v-damskata-shema-na-turnira-v-pekin.html", "text": "Двукратната шампионка Каролине Вожняцки се класира за третия кръг на турнира по тенис на твърди кортове в китайската столица Пекин с награден фонд 8,29 милиона долара. Защитаващата титлата си и поставена под номер 16 датчанка елиминира американската квалификантка Кристина МакХейл с 6:4, 6:0 и за място на четвъртфиналите ще се изправи срещу Катаржина Синиакова от Чехия. Водачката в световната ранглиста Ашли Барти също продължи напред след 2:0 срещу Юлия Путинцева от Казахстан. Доскорошната лидерка в класацията на WТА Наоми Осака също беше убедителна и елиминира Андреа Петкович от Германия с 6:2, 6:0 за 59 минути. Петра Квитова се справи с Кристина Младенович с 6:4, 6:4 и ще играе срещу Белинда Бенчич от Швейцария.", "date": "2019.10.01", "title": "Спорт: Без изненади в дамската схема на турнира в Пекин"}
{"url": "http://www.focus-news.net/news/2019/10/01/2704051/tass-kitay-za-parvi-pat-pokaza-reditsa-novi-orazhiya-na-voenniya-parad-po-sluchay-natsionalniya-praznik.html", "text": "Народноосвободителната армия на Китай (НОАК) за първи път показа редица нови въоръжения на парада по случай 70-тата годишнина от образуването на Китайската народна република (КНР), съобщи кореспондент на  ТАСС  от трибуната на площад Тянанмън. \r\n \r\n Ракетно въоръжение \r\nЕдна от най-очакваните премиери стана новата междуконтинентална балистична ракета (МБР) DF-41 (Дънфен-41, или CSS X-10 по класификацията на НАТО). По-рано тя никога не е участвала в тържествени паради. \r\nМБР е оборудвана с отделяща се бойна глава, която включва от 10 до 12 ядрени блока с индивидуално насочване. Според различни оценки, максималният обсег на полета на DF-41 е около 14 хиляди километра, което я прави една от най-далекобойните балистични ракети в света. \r\nОще една важна новост на парада стана демонстрацията на балистичната ракета със среден обсег DF-17, която се използва за въвеждане на зададената височна на хиперзвуковия глайдер DF-ZF (по-рано е използвано обозначението WU-14). Предполагаемо, обсегът на действие на апарата е 12 хиляди километра. \r\nСледващата премиера беше на свръхзвуковата стратегическа крилата ракета CJ-100. Както писаха по-рано китайските медии, тя може да се използва за унищожаването на добере укрепени цели и подземни бункери. \r\nВ същото време източник на хонконгското издание South China Morning Post съобщи, че CJ-100 вече е на въоръжение в НОАК и е предназначена за унищожаване на големи морски цели. Обсегът на действие на ракетата е около 2-3 хиляди км. \r\n \r\n Безпилотни апарати \r\nОще един ярък момент от наземната част на парада бе демонстрацията на най-новия ударен дрон GJ-11. Той е създаден с използване на стелт технология и освен непосредствено унищожение на цели, той може да се използва за изпълнение на далечно разузнаване и прихващане. \r\nИзвестно е, че дронът се разработва от 2009 година, а първият му полет е през 2013 година, но по-голямата част от тактико-техническите му характеристики остават неизвестни. \r\nДруга новост беше свръхзвуковият разузнавателен безпилотен летателен апарат WZ-8. Предполага се, че по време на неговото разработване са били използвани технологиите на няколко подобни американски височинни азузнавателни летателни апарата Lockheed D-21, паднали в средата на XX век в Китай. \r\nСъщо така бе представен и безпилотен подводен апарат HSU001. Той е предназначен за далечно подводно разузнаване и събиране на информация. \r\n \r\n Бомбардировач \r\nНаблюдателите отбелязаха появата във въздушната част на парада на нова модификация на стратегическия бомбардировач H-6N (последната модификация на основата на съветския Ту-16). Една от отличителните особености на бомбардировача е наличието на прът за зареждане във въздуха, което значително ще увеличи радиуса на действие на самолета. Той е разработен като носител на стратегическата крилата ракета DF-10A, чийто обсег е около 2 хиляди километра. \r\nВ днешния парад участваха 15 хиляди военнослужещи, както и 160 бойни самолета и 580 единици военна техника. Това е най-големият парад в историята на Китай. \r\n \r\nПревод и редакция:", "date": "2019.10.01", "title": "ТАСС: Китай за първи път показа редица нови оръжия на военния парад по случай националния празник"}
{"url": "http://www.focus-news.net/news/2019/10/01/2704059/obshtina-dupnitsa-priema-zayavleniya-za-osvobozhdavane-ot-chast-ot-komponentite-na-taksa-smet.html", "text": "Общината приема заявления за освобождаване от част от компонентите на такса смет. Това каза пред  Радио „Фокус” – Кюстендил  Христо Апостолов, пресаташе на Община Дупница. От днес започва срокът, в който собствениците на имоти на територията на града могат да подадат декларация за освобождаване от такса за сметосъбиране и сметоизвозване на имоти, които няма да се използват през цялата 2020 година. Декларацията се подава до края на месеца в деловодството на Общината. Не се извършва освобождаване от таксата, ако през посоченият период или част от него имотът или част от него се използва от собственик, ползвател или наемател, както ако и в имота се извършват строителни или ремонтни дейности, или ако собственикът на имота има задължения за местни данъци и такси за предходни години. В случаите, когато в декларирания имот след проверка на органите на общинска администрация се установи ползване на имота или откриване на нови партиди или съществено движение по съществуващи партиди за ток и вода, нарушителите дължат глоба в трикратен размер на годишната такса за сметосъбиране и сметоизвозване, но не по-малко от 500 лева. \r\nВенцеслав ИЛЧЕВ", "date": "2019.10.01", "title": "Община Дупница приема заявления за освобождаване от част от компонентите на такса смет"}
{"url": "http://www.focus-news.net/news/2019/10/01/2704055/afp-es-prizova-za-sdarzhanost-i-deeskalatsiya-sled-kato-be-prostrelyan-protestirasht-v-honkong.html", "text": "Европейският съюз призова за „деескалация и сдържаност“ в Хонконг, след като полицай простреля демонстрант по време на сблъсъците в южната китайска територия, предава  AFP . \r\n„в светлината на продължаващите безредици и насилие в Хонконг,  Европейският съюз продължава да настоява за диалог, деескалация и сдържаност като единствения път напред“, заяви говорителят на ЕС Мая Кочиянчич. \r\n \r\nПревод и редакция:", "date": "2019.10.01", "title": "AFP: ЕС призова за „сдържаност и деескалация“ след като бе прострелян протестиращ в Хонконг"}
{"url": "http://www.focus-news.net/news/2019/10/01/2704060/ministar-temenuzhka-petkova-aets-kozloduy-raboti-pri-spazvane-na-nay-visokite-standarti-za-sigurnost-i-bezopasnost.html", "text": "Днес е един хубав ден за България, за българската икономика, защото мястото и ролята, която има АЕЦ \"Козлодуй\" в енергийната система на страната, в икономическото развитие на страната е изключително важно. Това заяви министърът на енергетиката Теменужка Петкова по време на официалното връчване на лиценз за удължаване срока на експлоатация на шести блок на АЕЦ „Козлодуй“, предаде репортер на  Агенция “Фокус” . Петкова припомни, че това е централата която дава повече от 34% от електрическата енергия на страната. \"Това е централата, която ни гарантира чиста енергия на достъпни цени. Това е централата, която дава възможност българските потребители, българската икономика да се възползва от нейния ресурс и възможности”, добави министърът. “С издаването на лицензията стана ясно, че нашата електроцентрала работи при спазване на най-високите стандарти за сигурност и безопасност. Тя може да се сравнява с най-сигурните ядрени централи в света. Това е едно много сериозно признание за хората, които работят в централата, за нашите колеги и партньори от \"Росатом\", обясни Петкова. “Увенчаха се с успех усилията на колегите от АЕЦ \"Козлодуй\", усилия, които те полагат последните няколко години, за да стигнем до днешния ден и до получаване на лицензията, която ни дава възможност да продължим срока за експлоатация на 6 блок на нашата централа. Усилия, които заслужават адмирации, Усилия зад, които стои изключително висок професионализъм, много високо чувство за отговорност”, посочи още Петкова.  \r\nТя коментира, че днешният ден е важен, защото  правителството изпълни един от своите приоритети в своята управленска програма в сектор \"Енергетика\". \"С това изпълнихме една много важна част от обществения договор, който имаме с българските граждани, за това да гарантираме сигурността на енергийната система и да осигурим на потребителите и бизнеса цена на ел. енергия, която е достъпна и енергия, която е чиста”, допълни министърът.  \r\nПеткова припомни, че този процес започна през 2012 г. \"АЕЦ \"Козлодуй\" бележи рекордна печалба за миналата година - 167 млн. лв. За тази година за първите 8 месеца на 2019 г. нетната печалба е над 270 млн. лв.,нещо, което е достатъчно красноречиво. В централата работят хора, които са с много висок професионализъм, мотивирани да работят добре защото знаем, че всичко, което правим го правим за България, българската икономика, българската енергетика, бизнес и потребителите”, добави Теменужка Петкова.  \r\nВиолета СИМЕОНОВА", "date": "2019.10.01", "title": "Министър Теменужка Петкова: АЕЦ \"Козлодуй\" работи при спазване на най-високите стандарти за сигурност и безопасност"}
{"url": "http://www.focus-news.net/news/2019/10/01/2704062/violeta-radeva-bchk-burgas-16-sa-kandidatite-zapisali-se-kam-momenta-za-predstoyashtiya-izpit-za-vodni-spasiteli-na-baseyn.html", "text": "6 са кандидатите, записали се към момента за предстоящия изпит за водни спасители на басейн. Това съобщи за  Радио „Фокус“ – Бургас  Виолета Радева, директор на Български червен кръст (БЧК) – Бургас. Приемният изпит ще се проведе на 2 октомври от 12.00 часа в басейна в Младежкия културен център в града, а след него ще стартира и курсът за водни спасители за плувни басейни. „Изпитът се състои в преплуване на 50 метра в свободен стил за време от една минута. Кандидатите ще бъдат изпитани от комисия. Надяваме се повече хора да се запишат и да се сертифицират като водни спасители“, отбеляза Радева. Според нея броят на спасителите през изминалия летен сезон е бил недостатъчен и е необходимо да се работи повече в насока привличането на младите хора към тази професия. „Работата на водния спасител, естествено, е свързана с добра физическа подготовка и с добри плувни умения. Бих казала, че водеща роля тук имаме не само ние – като организация, провеждаща курсове и сертифицираща кандидати за водни спасители, както и всички плувни клубове, предоставящи своята помощ в тази насока. Водеща роля имат и семействата, които също трябва да настояват за това децата им да умеят да плуват. Това е една от първите предпоставки за намаляване на водния травматризъм“, допълни още директорът на БЧК – Бургас. \r\nМария ПОПЧЕВА", "date": "2019.10.01", "title": "Виолета Радева, БЧК – Бургас: 16 са кандидатите, записали се към момента за предстоящия изпит за водни спасители на басейн"}
{"url": "http://www.focus-news.net/news/2019/10/01/2704053/obshtina-kazanlak-zapochva-nova-sotsialna-usluga-za-hora-s-uvrezhdaniya-i-vazrastni-hora-nad-65-godini.html", "text": "„ Патронажната грижа в община Казанлък” е най – новата услуга, която стартира от месец септември Община Казанлък в социалното сфера, каза за  Радио „ Фокус”  заместник – кметът Лилия Цонкова. Тя поясни, че проектът е по Програма „ Човешки ресурси”, като съчетава в себе си здравно – социални услуги. В проекта ще бъдат обхванати  хора с увреждания и възрастни хора над 65 години, които ще имат възможност да получават грижи от медицински специалисти , от психолози и рехабилитатори.  Социални работници ще ходят по домовете и почасово ще обгрижват тези хора.  \r\n366 хиляди 536 лв. е общата стойност на проекта, 100 процента безвъзмездна финансова помощ. Осигурено е авансовото плащане - 20 процента или 73 хиляди 307 лв. \r\nДоставчик на услугата ще бъде Домашният социален патронаж в Казанлък. Услугата ще се предоставя в рамките на една година, от месец февруари. Дотогава стартират подготвителните дейности по набиране на персонал, обучение и др. В услугата ще бъдат включени 142 потребители, като те ще бъдат насочвани от Дирекция „ Социално подпомагане”, като е възможно за услугата да се кандидатства през целия период  на проекта.  \r\nСлавяна ГАЙДАРОВА", "date": "2019.10.01", "title": "Община Казанлък започва нова социална услуга за хора с увреждания и възрастни хора над 65 години"}
{"url": "http://www.focus-news.net/news/2019/10/01/2704058/v-doma-kenana-v-haskovo-otbelyazaha-s-kontsert-mezhdunarodniya-den-na-vazrastnite-hora.html", "text": "В Дома „Кенана“ в Хасково отбелязаха с концерт Международния ден на възрастните хора.Това съобщиха от пресцентъра на  Община Хасково . В тържеството участваха 156 потребители на  дома, както и 30 потребители на Дома за хора със сетивни увреждания. Техни гости бяха децата от Дом Марина и ЦНСТ. Да бъдат здрави и да имат винаги до себе си хора, които да се грижат с внимание за тях им пожела временно изпълняващият длъжността  кмет на Община Хасково Велин Балкански. От Общината бяха осигурени  пити за почерпка на присъстващите. Водосвет отслужи отец Серафим. Със свои изпълнения се представиха ТА“ Южняче“,  певческа група от Войводово, Орлово и Конуш.", "date": "2019.10.01", "title": "В Дома „Кенана“ в Хасково отбелязаха с концерт Международния ден на възрастните хора"}
{"url": "http://www.focus-news.net/news/2019/10/01/2704056/martin-shults-ne-sam-siguren-kak-shte-zavarshat-takticheskite-igri-i-kakvo-reshenie-shte-vzeme-es-za-makedoniya.html", "text": "Бившият председател на Европейския парламент Мартин Шулц заяви, че не може да е сигурен какво ще реши ЕС за започването на присъединителни преговори с Македония и Албания, защото не знае как ще завършат тактическите игри на европейските лидери, предава скопското електронно издание  „Плюс инфо“ . \r\n„Не мога да знам какво ще се случи. Не сме сигурни какво ще кажат холандският парламент и парламентите на другите страни. В Германия мога да влияя на решението, но не е сигурно, че новото правителство във Виена ще е съгласно с това. Моят опит с ЕС е, че всички знаем, че ни трябва напредък, но институциите са несигурни за самия Европейския съюз. На изборите във Франция и Италия победиха силите, които са против ЕС. Льо Пен не иска еврото. Същото се случва и с Итаслия, която не иска други да се намесват в решенията й“, обясни Шулц. \r\nПолитикът посочи, че ЕС трябва да признае смелостта при решаването на проблемите, която са показали Зоран Заев и Алексис Ципрас. \r\n„Искам да направя паралел между посветеността на тези двама лидери и тяхната упоритост с тактическите игри в ЕС“, заяви още Шулц. \r\n \r\nПревод и редакция:", "date": "2019.10.01", "title": "Мартин Шулц: Не съм сигурен как ще завършат тактическите игри и какво решение ще вземе ЕС за Македония"}
{"url": "http://www.focus-news.net/news/2019/10/01/2704061/mestni-izbori-2019-kandidat-kmetat-nikolay-melemov-pozdravi-predstaviteli-na-pensionerskite-klubove-v-smolyan-po-sluchay-mezhdunarodniya-den-na-vazrastnite-hora.html", "text": "Представители на пенсионерските клубове в Смолян покани на среща кандидатът за кмет на ГЕРБ Николай Мелемов. Той  поднесе своите поздравления за празника – Международния ден на възрастните хора, като им пожела преди всичко здраве, бодър дух и светла вяра. Мелемов обясни, че след 8 години в управлението предизборната му кампания ще е скромна, тъй като за един месец впечатлението, оставено у хората, няма да се промени. Той посочи, че всеки човек от листата на ГЕРБ има качества и професионализъм в своята сфера, но общото между тях е чувствителността към обществените проблеми. Това съобщиха от пресцентъра на  ПП ГЕРБ . \r\n„За да се занимава човек с обществена дейност, освен компетентен, трябва да бъде и човечен. Ако ти не си чувствителен към проблемите на хората, няма как да бъдеш успешен, няма как да оставиш добра следа след себе си. Гордея се с тази листа, защото всеки от тях има отношение към своите съграждани и проблемите им“, заяви Мелемов.  Той представи приоритетите си за следващия мандат - за сметосъбирането, което е планирано да стане общинска дейност, за чистотата на въздуха и за по-добра организация на движението. Припомни, че още през първия мандат на неговото управление данъците са намалени, като мярка към гражданите да не се товарят прекомерно.  \r\nПо думите на Мелемов комбинацията от много доброто състояние на училища и детски градини с ниска престъпност и ниски данъци прави Смолян изключително добро място за отглеждане на деца. „Единственият проблем е ниското заплащане на труда, а това е нещо, върху което кметът и Общината не може да влияе, но смятам, че ниската безработица ще принуди бизнеса да повиши заплатите“, каза още кандидатът за кмет. Той посочи, че над 20 семейства са подпомогнати за инвитро процедури, дават се 500 лева на новородено дете, подпомогнато е обучението на медицински сестри в Смолян, близо 10 лекари са субсидирани да завършат специализация и да останат на работа в МБАЛ - Смолян.  \r\n„Един кмет трябва да създаде добра среда за живот, да осигури спокойствие, да изгради всички елементи на живота в по-голям град - спортни площадки, зали, басейн, поддържани училища и детски градини, за да не емигрират хората от града заради тези причини. Това е направено. Младите хора са ученолюбиви, образованието ни е на високо ниво. Трябва да им дадем перспектива тук. За това ще работим и в бъдеще – да търсим възможности за привличане на компании, които дават високи заплати и привличат основно млади хора, като ИТ-компаниите“, подчерта Мелемов. \r\nПред възрастните хора се представиха кандидатите за общински съветници: Христо Кименов, Борислав Георгиев, Ангел Безергянов,  Мариана Сивкова, Цветанка Илиева, Венера Аръчкова, Слави Глухов. \r\n„Общината е покрила целия спектър от социални услуги. Общо – за деца и възрастни с или без увреждания, Общината предоставя 15 услуги. В помощ на уязвимите хора е започнато изграждане на общински жилища за най-бедните, на дневен център за възрастни хора с деменция. Осигурени са приемна грижа, личен и социален асистент, патронажна грижа, домашен социален патронаж, обществена трапезария“, заяви Венера Аръчкова. Тя добави, че общината има нужда от повече медицински специалисти и ще се търси вариант да осигури отново изнесено обучение.  \r\n„Ние никога не сме делили хората, няма да ги делим и занапред. Ще работим за развитието на Смолян, за благоденствието на местните жители. Затова гласувайте с №43 на 27 октомври, за да подкрепите Николай Мелемов за кмет, кметовете на населени места и листата за общински съветници на ГЕРБ“, призова Венера Аръчкова.", "date": "2019.10.01", "title": "Местни избори 2019: Кандидат-кметът Николай Мелемов поздрави представители на пенсионерските клубове в Смолян по случай Международния ден на възрастните хора"}
{"url": "http://www.focus-news.net/news/2019/10/01/2704063/hramov-sluzhitel-e-padnal-ot-kambanariyata-na-tsarkvata-sveti-chetirideset-machenitsi-v-sapareva-banya.html", "text": "Храмов служител е паднал от камбанарията на църквата „Свети Четиридесет мъченици” в Сапарева баня. Това съобщи за  Радио „Фокус” – Кюстендил  Георги Паликарски, архиерейски наместник на Дупнишка духовна околия. Инцидентът е станал в последния ден от месец септември, когато отец Димитър е боядисвал камбанарията. 48-годишният свещеник е със счупена китка на ръката. Няма опасност за живота му. Първоначално е настанен в болница в Дупница, но след това е транспортиран в софийско лечебно заведение. „Докторите казаха, че до 20 дни отново ще се върне в черквата, че ще може да служи”, каза Георги Паликарски.  \r\nПо данни на Областна дирекция на МВР – Кюстендил, по случая е започнато досъдебно производство, уведомен е дежурен прокурор. \r\nВенцеслав ИЛЧЕВ", "date": "2019.10.01", "title": "Храмов служител е паднал от камбанарията на църквата „Свети Четиридесет мъченици” в Сапарева баня"}
{"url": "http://www.focus-news.net/news/2019/10/01/2704064/balgariya-i-vietnam-shte-rabotyat-za-vazstanovyavane-na-aktivnoto-dvustrannoto-satrudnichestvo-v-ikonomikata-i-obrazovanieto.html", "text": "България и Виетнам ще работят за възстановяване на активното двустранно сътрудничество в икономиката и образованието. За това се договориха държавният глава Румен Радев и първият заместник министър-председател на Социалистическа република Виетнам Чъонг Хоа Бин, който е на работно посещение в България, съобщиха от  Прессекретариата на държавния глава . Двамата се срещнаха днес на „Дондуков“ 2 и подчертаха отличния двустранен диалог, взаимното доверие и приятелството, което свързва България и Виетнам. \r\nПрез 2020 г. ще бъде отбелязана 70-годишнината от установяването на дипломатическите отношения между двете страни и президентът Румен Радев отправи покана към своя виетнамски колега президента Нгуен Фу Чонг да посети България заедно с бизнес делегация, която да се запознае на място с възможностите за инвестиции у нас. И Румен Радев, и Чъонг Хоа Бин отбелязаха, че годишен стокообмен от 100 млн. долара не съответства на потенциала на България и Виетнам. \r\nПрез ноември т.г. ще се проведе следващото заседание на Смесената комисия за търговско-икономическо и научно-техническо сътрудничество, която се очаква да постави акцент върху икономическото и инвестиционното партньорство в българо-виетнамските отношения. Като особено перспективни сфери двамата откроиха, развитието на информационните и комуникационните технологии, биотехнологиите, енергетиката, екологията, селското стопанство, медицината и фармацията, включително и чрез създаването на смесени предприятия. „Високият икономически ръст на Виетнам през последните години заслужава признание и предизвиква интерес и от страна на български компании“, подчерта Румен Радев. Със своите богати културни и природни забележителности и България, и Виетнам имат възможност да се утвърждават като туристически центрове. \r\nДържавният глава призова за възстановяване и на традициите в двустранния обмен в областта на образованието. В близкото минало 30 000 виетнамски граждани са получили висшето си образование или професионална квалификация в България, като днес много от тях заемат високопоставени позиции във Виетнам и са реален фактор за задълбочаване на връзките между двете държави. Чъонг Хоа Бин изрази интереса на Виетнам за обучаване у нас на студенти в перспективни сфери като високите технологии, медицината и други. \r\nДвамата отбелязаха доброто сътрудничество между България и Виетнам в рамките на международните организации. През следващата година Виетнам ще председателства АСЕАН и ще работи за разширяване на партньорството на България с тази общност.  \r\nПо време на срещата беше обсъдена и ситуацията в региона на Южнокитайско море, като българският президент изрази позицията на страната ни, че всички спорни териториални въпроси следва да се решават посредством диалог, мирни средства и спазване на международното право.", "date": "2019.10.01", "title": "България и Виетнам ще работят за възстановяване на активното двустранното сътрудничество в икономиката и образованието"}
{"url": "http://www.focus-news.net/news/2019/10/01/2704069/mestni-izbori-2019-edinadeset-mesta-sa-reglamentirani-za-postavyane-na-agitatsionni-materiali-vav-vrazka-s-mestnite-izbori-v-kyustendil.html", "text": "Кюстендил. Единадесет места са регламентирани за поставяне на агитационни материали във връзка с местните избори в Кюстендил. Това съобщиха за  Радио „Фокус” – Кюстендил  от Община Кюстендил. Те са както в централната градска част, така и в жилищните квартали в града. Задължение за определяне на местата за агитационни материали в селата имат кметовете на населените места. В издадената заповед се посочва, че се забранява поставянето на агитационни материали които накърняват добрите нрави или честта и доброто име на кандидатите. Забранено е и използването на агитационни материали, съдържащи герба или знамето на Република България, както и на друга държава или ползването на религиозни знаци и изображения. Забранено е провеждането на агитация в общинските учреждения, както и поставянето на агитационни материали върху общински терени, сгради общинска собственост и на обществения транспорт. Въведена е забрана за унищожаването на поставените правомерно агитационни материали до 20.00 часа на 3 ноември.  Предизборните плакати трябва да бъдат премахнати до 10 ноември, при втори тур на изборите. \r\n \r\nВенцеслав ИЛЧЕВ", "date": "2019.10.01", "title": "Местни избори 2019: Единадесет места са регламентирани за поставяне на агитационни материали във връзка с местните избори в Кюстендил"}
{"url": "http://www.focus-news.net/news/2019/10/01/2704067/natsionalnata-sreshta-dobri-praktiki-po-initsiativa-na-ministerstvo-na-kulturata-shte-se-provede-v-grad-burgas-v-perioda-2-4-oktomvri.html", "text": "Националната среща „Добри практики“ по инициатива на Министерство на културата ще се проведе в град Бургас в периода 2-4 октомври 2019 г. Това съобщиха от пресцентъра на  Община Бургас . Участие в нея ще вземат експерти от 160 български музеи и галерии, което я прави най-голямата провеждана до момента. За централна тема на форума са избрани съвременните форми за представяне и популяризиране на културното наследство както и оформлението на музейните експозиции. По време на срещата ще бъдат представени добри практики по тематиката с обучения и пленарни доклади. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Предвидени са два пленарни дни с три сесии по подтеми: „Съвременни технологии за постоянните експозиции“, „Мобилни изложби – концепция за цялостен продукт“ и „Художествени решения за музейната експозиция“. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Провеждането на националните срещи в сферата на музейното дело е доказала се във времето работеща форма за комуникация и размяна на опит, за споделяне и обсъждане на актуални въпроси, свързани с опазването и социализацията на културното наследство и дейността музеите. През 2019 г. за домакин е избран Регионален исторически музей – Бургас в партньорство с Община Бургас. Официалното откриване ще се състои в 13:00 часа на 2 октомври (сряда), в зала „Георги Баев“ на Културен център Морско казино. Приветствия към участниците ще отправят Амелия Гешева – зам.-министър на културата, д-р Аксиния Бутева – началник на отдел „Музеи, галерии и визуални изкуства“ към Министерството на културата и представители на Община Бургас.", "date": "2019.10.01", "title": "Националната среща „Добри практики“ по инициатива на Министерство на културата ще се проведе в град Бургас в периода 2-4 октомври"}
{"url": "http://www.focus-news.net/news/2019/10/01/2704071/mestni-izbori-2019-predstaviteli-na-arabskite-organizatsii-v-sofiya-zayaviha-kategorichnata-si-podkrepa-za-listite-na-pp-abv-za-predstoyashtiya-mesten-vot-v-stolitsata-i-stranata.html", "text": "Представители на арабските организации в София заявиха категоричната си подкрепа за листите на  ПП  АБВ  за предстоящия местен вот в столицата и страната. По време на среща с ръководството на партията,  бяха представени двама от членовете на арабската общност у нас, които участват в листата на политическата сила за общински съветници в София. Това са  председателят на  Иракската общност в България Ясин Исса и председателят на Сирийската общност у нас Мохамед Ибрахим. Това съобщиха от пресцентъра на  АБВ . \r\nПредставителите на арабската общност  подчертаха,  че партия АБВ е  единствената в България, която постоянно провежда срещи с тях и съдейства активно за  решаването на техните проблеми, включително и на международно равнище. Те отбелязаха и факта,  че Алтернатива за българско възраждане е единствената политическа сила, която е регистрирала в листите си за местния вот български граждани с арабски произход и заявиха подкрепа към водача на листата на АБВ в София Ивайло Калфин. По думите им той е положил изключителни дипломатически усилия за утвърждаването на добрите взаимоотношение между България и държави като Тунис, Египет, Ирак и др.  \r\nОт ръководството на АБВ заявиха, че членовете на арабската общност у нас са на практика посланиците на България в страните, от които произхождат. Те са хората, които съдействат за активните отношения между българския бизнес и  Арабските страни, в които ние имаме икономически интереси в областта на строителството, селското стопанство, туризма и образованието.  \r\nНа срещата организирана от експерта по въпросите на арабския свят към Алтернатива за българско възраждане Анастас Терзобалиев присъстваха представители на Либия, Тунис, Судан, Мароко, Ливан, Йордания, Сирия, Ирак, Египет и Палестина.", "date": "2019.10.01", "title": "Местни избори 2019: Представители на арабските организации в София заявиха категоричната си подкрепа за листите на  ПП  АБВ  за предстоящия местен вот в столицата и страната"}
{"url": "http://www.focus-news.net/news/2019/10/01/2704073/chetiri-otlichiya-sa-zavoyuvali-sastezateli-na-burgaskiya-klub-kiokushin-spirit-na-mezhdunarodno-parvenstvo-po-karate-kiokushin-v-belgrad.html", "text": "8 златни медала са завоювали български състезатели в Международно първенство по карате киокушин в Белград. Това съобщиха от пресцентъра на  Община Бургас . Четири от отличията са за възпитаниците на бургаския клуб „Киокушин спирит“ с треньор световната шампионка на ката – Сенсей Гергана Апостолова-Костова. В мероприятието са участвали около 85 състезатели от 7 държави – Сърбия, Черна гора, Румъния, Белгия, Русия, Австрия и България. Българската делегация, съпроводена от Шихан Емил Костов, е била с 52 представители, 27 от които - състезатели.", "date": "2019.10.01", "title": "Четири отличия са завоювали състезатели на бургаския клуб „Киокушин спирит“ на Международно първенство по карате киокушин в Белград"}
{"url": "http://www.focus-news.net/news/2019/10/01/2704070/tass-osadiha-na-pet-godini-zatvor-brata-na-rouhani-za-koruptsiya.html", "text": "Съдът в Иран осъди Хасан Ферейдун, братът на настоящия президент на страната Хасан Роухани, на пет години лишаване от свобода за корупция. Това бе съобщено от официалния представител на Върховния съд на Ислямската република Голям Хосейн Исмаили, предава  ТАСС . \r\n„В резултат от разглеждането на жалбата, Хасан Ферейдън се осъжда на пет години затвор“, цитира думите му агенция Fars. \r\nБратът на Роухани бе арестуван през юли 2017 години. Следствието не разкрива всички детайли от повдигнатото обвинение и се ограничава с информация за неговото участие в редица корупционни финансови схеми. Към момента на ареста Ферейдун е на длъжността съветник на президента на Иран. \r\n \r\nПревод и редакция:", "date": "2019.10.01", "title": "ТАСС: Осъдиха на пет години затвор брата на Роухани за корупция"}
{"url": "http://www.focus-news.net/news/2019/10/01/2704068/aleksis-tsipras-atina-i-skopie-veche-ne-sa-protivnitsi.html", "text": "Бившият премиер на Гърция и лидер на най-голямата опозиционна партия в страната - СИРИЗА, Алексис Ципрас заяви, че Скопие вече е надежден партньор на Европейския съюз и затова трябва да му бъде дадена възможност да започне присъединителните преговори през октомври, предава агенция  „Макфакс“ . \r\nВ рамките на конференцията „Среща на върха на Западните Балкани – Увеличаване на инерцията за европейска интеграция“, която се провежда в Скопие, Ципрас говори за Преспанския договор, като оцени, че с него се потвърждава амбицията на ЕС да установи мир и стабилност в балканския регион. \r\nБившият гръцки премиер заяви още, че в момента, в който е подписан договорът за името, всички са почувствали, че правят история. „Всички знаем, че най-важната стъпка вече е направена, тъй като нашите две държави вече не са противници“, подчерта той и добави, че Гърция и Македония ще видят придобивките от този договор много бързо и ще изградят взаимно доверие помежду си. \r\nСпоред Ципрас, Преспанският договор символизира победата на дипломацията и на сътрудничеството над национализма и интровертността. \r\n \r\nПревод и редакция:", "date": "2019.10.01", "title": "Алексис Ципрас: Атина и Скопие вече не са противници"}
{"url": "http://www.focus-news.net/news/2019/10/01/2704072/desetki-zhiteli-v-svishtov-protestiraha-za-lipsata-na-voda-v-grada-obshtinata-e-predpriela-neobhodimite-merki-za-spravyane-s-problema.html", "text": "Десетки жители в Свищов се събраха на протест заради постоянното спиране на водата в населените места от общината и заради лошото й качество. Местното ръководство се срещна с тях и вр. из. д. кмет на града Анелия Димитрова  ги увери, че Общината е препиела всички необходими мерки за справяне с проблема, предаде репортер на  Радио „Фокус“ – Велико Търново . Пред медии тя допълни, че се очаква до края на днешния ден водоснабдяването в крайдунавския град да бъде възстановено. Освен това увери и, че няма да се затварят детски, учебни и социални заведения. Опасност от разпространение на зарази също няма. „Разбирам напълно притесненията и причинените неудобства на гражданите на община Свищов, но искам да ги уверя, че общинското ръководство е предприело всички адекватни и възможни мерки за справяне с проблемната ситуация. Ние сме в непрекъснато сътрудничество и координация с ВиК, уведомени са Министерство на регионалното развитие и благоустройство, Регионалната здравна инспекция, областният управител  – всички отговорни институции. Това, което направихме първо бе да  обезпечим  детските, учебните и социалните заведения с вода, както и болницата, за да изпълняват те нормално функциите си“, каза още Анелия Димитрова. Румен Линев, началник на водоснабдителното дружество в района подчерта пред средствата за масова информация, че екипите му работят без почивка в последните 48 часа. А само за последното денонощие новите аварии са били 9. Проблемите идват от лошото изпълнение на проекта за подмяна на довеждащия водопровод на града, реализиран през 2010-та, 2011-та и 2012-та година. От тогава до днес авариите са били над 40. Решението е подмяна на компрометираните участъци, които следствие от работата на само една от фирмите – изпълнителки. Общата им дължина е около 6 км. Търсят се варианти за финансиране на подобни дейности, като е уведомен и областният управител на Велико Търново. \r\nЛуиза ТРАНЧЕВА", "date": "2019.10.01", "title": "Десетки жители в Свищов протестираха за липсата на вода в града, Общината е предприела необходимите мерки за справяне с проблема"}
{"url": "http://www.focus-news.net/news/2019/10/01/2704054/zabranyavat-se-lovat-sechta-braneto-na-bilki-i-gabi-v-infektirana-zona-ot-200-kv-km-zaradi-sluchaya-na-afrikanska-chuma-po-svinete-v-rayona-na-sliven.html", "text": "Издадената на 30 септември заповед на Директора на Регионална дирекция по горите (РДГ)-Сливен във връзка с първично възникналия случай на африканска чума по свинете в района на село Сотиря, община Сливен, бе обсъдена на заседание на Областната епизоотична комисия, което се проведе под председателството на областния управител Чавдар Божурски. Това съобщиха от пресцентъра на  Областната администрация . Заболяването е установено при изследване на проба от умряло диво прасе, открито от туристи в канавка в близост до сливенското с.Сотиря, по пътя Сливен-Сотиря. Инфектираната зона около мястото обхваща 200 кв. км, съгласно заповед на изп. директор на Българската агенция по безопасност на храните проф. Паскал Желязков. Зоната съвпада с ловностопанските райони „Тополчане“, „Сливен 1“ и „Сливен 2“. \r\nЛовностопанските райони „Тополчане“ и „Сливен 1“ обхващат горски територии. Във връзка с неблагоприятната ситуация с констатирането на заразата, в тях се забраняват ловът, сечта, брането на билки и гъби, пребиваването на физически и юридически лица заради лични или стопански цели. Забраната е в сила до 30 ноември. Държавното горско стопанство в Сливен започна да поставя обозначителни табели, указващи ограничения достъп в инфектираната зона.  Директорът на Областната дирекция „Земеделие“ ще информира земеделските стопани, развиващи дейност в „Сливен 2“ (районът не е горска територия), за необходимите мерки, които трябва да съблюдават. Наложените ограничения не се отнасят до местността Карандила в Природен парк „Сините камъни“. \r\nНа заседанието бе взето решение да се изготви картографска схема на териториите, върху които са наложени забраните. Целта е да се уточнят уязвимите места и подходи. \r\nБяха поставени въпроси за отпадане на забраната да се ловуват диви прасета в инфектираната зона, както и на територията на Природен парк „Сините камъни“, като начин да се ограничи популацията на този вид дивеч. Ще бъдат поискани указания от ресорните ведомства. \r\nПодробности за отделите на посочените ловностопански райони, за които са в сила ограниченията, могат да бъдат намерени в сайта на РДГ. \r\nДо момента са изследвани проби от 74 диви прасета, отстреляни по време на лов. Резултатите са отрицателни.", "date": "2019.10.01", "title": "Забраняват се ловът, сечта, брането на билки и гъби в инфектирана зона от 200 кв. км заради случая на африканска чума по свинете в района на Сливен"}
{"url": "http://www.focus-news.net/news/2019/10/01/2704065/lokalno-makedoniya-vuchich-pokani-kandidatite-na-srabska-lista-v-belgrad-za-da-pokazhat-koya-e-tyahnata-stolitsa.html", "text": "Президентът на Сърбия Александър Вучич призова косовските сърби да гласуват масово за „Сръбска листа“ на изборите в Косово на 6 октомври, като посочи, че от всички политически партии на сърбите в страната, само тази работи „заедно с Белград и Централна Сърбия“, предава скопското електронно издание  „Локално“ . \r\nДържавният глава заяви пред РТС, че „Сръбска листа“ преживява истински политически терор и репресии, „организирани от органите на така наречената държава, подкрепен от международната общност“. \r\nТой посочи, че има две възможни опции за масова манипулация на изборите в Косово – кражба на изпратените по пощата бюлетини, или чрез невалидни бюлетини, за да се получи фалшив резултат за сърбите, като добави, че чужденците водят кампания против „Сръбска листа“, защото им пречи фактът, че тя се съобразява само с Белград. \r\n„Те искат да изключат Белград. Те искат само послушни сърби, управлявани от чужденци и албанци“, категоричен е Вучич. \r\nСръбският президент увери, че гласуването за „Сръбска листа“ е „единственият начин да останем свързани“ и че „всичко друго само къса връзките“ и възможността за подкрепа от Белград. \r\nВучич обяви, че ще покани кандидатите на партията да отидат в Белград, за да покажат „символично“, че това е тяхната столица. \r\n \r\nПревод и редакция:", "date": "2019.10.01", "title": "„Локално“ (Македония): Вучич покани кандидатите на \"Сръбска листа\" в Белград, за да \"покажат коя е тяхната столица\""}
{"url": "http://www.focus-news.net/news/2019/10/01/2704075/uchilishte-v-stara-zagora-e-s-obnoven-interior-blagodarenie-na-proekta-obicham-moeto-uchilishte.html", "text": "Ние даряваме проект, в който децата да се чувстват добре. Пазете тази прекрасна къща, което създадохме, надявам се, че се чувствате добре в нея. Това каза днес Албена Спърлинг, която заедно със съпруга си Артър Спърлинг гостува днес в Тринадесето основно училище „Св. Паисий Хилендарски“ в Стара Загора, съобщиха от пресцентъра на  Общината . Семейство Спърлинг са основатели на фондация LightSource Charity, която дарява интериорен проект „Обичам моето училище“, по който се работи в старозагорското учебно заведение. \r\nЦелта на проекта, който стартира миналата година, е да подкрепи образованието, да подобри и осигури комфортна и релаксираща учебна среда, да  повиши реализацията на креативния потенциал и осъзнатост на децата чрез декорация. Всяка стая има свой дух: избран е цвят, който да подхожда с индивидуалния фототапет, изработен в зависимост от предмета, който се изучава в нея. А децата в началните класове се радват на вълшебни герои по стените. Върху тапетите има вдъхновяващи мисли, позитивни думички, послания и  информация от учебния материал, които формират ценностите у подрастващото поколение. \r\nФоайетата на трите етажа са оформени като място за почивка и отдих. Темата на всяко представя красотата на България. На първия етаж - слънчогледовите полета, на втория – цветята, на третия - Розовата долина и на четвъртия - планините. Върху фототапетите  са  изписани любопитни факти по различните теми. Първите три етажа са готови, ще се работи по четвъртия. \r\nОбособени са и специални кътове от цветя „чистачи” и билки в класните стаи и фоайетата, които да освежават въздуха. \r\n„Горд и щастлив съм, че всичко това се случи. Тепърва ще работим и по четвъртия етаж. Радвам се, че всичко направихме сами-учители, родители и ученици. Надявам се да го пазите“, каза директорът Иво Радков. \r\nПенка Чавдарова, началник на отдел „Образование и младежки дейности“ в Община Стара Загора, благодари на дарителите за тяхната отдаденост към каузата да даряват красота. \r\nСемейство Спърлинг разгледаха изпълнението на проекта на втори и трети етаж. Те изказаха своето задоволство от постигнатото и благодариха на екипа, който работи по проекта.", "date": "2019.10.01", "title": "Училище в Стара Загора е с обновен интериор благодарение на проекта „Обичам моето училище“"}
{"url": "http://www.focus-news.net/news/2019/10/01/2704074/zamestnik-predsedatelyat-na-ep-pozitivniyat-momentum-v-zapadnite-balkani-ne-tryabva-da-se-izpuska.html", "text": "Заместник-председателят на Европейския парламент Димитриос Пападимулис поиска от Европейския съвет за одобри започването на присъединителни преговори със Северна Македония и Албания, като изтъкна, че позитивният моментум в региона не трябва да се изпуска, предава електронното издание на македонския вестник  „Независен“ . \r\n„Правителството на Северна Македония показа, че е посетено на ЕС и показа своята смелост да напредва във важните реформи. От години подчертавате, че всяка страна трябва да върви напред въз основа на собствените си заслуги. Сега покажете вашата стратегия и не свързвайте процеса на европейска интеграция на една държава с процеса за друга държава“, заяви Пападимулис, обръщайки се към Европейския съвет да подкрепи започване на преговори със Скопие по време на конференция на Economist в македонската столица. \r\nТой подчерта, че следващият период е много важен за Западните Балкани, тъй като решението за започване на преговори до голяма степен ще дефинира бъдещето на целия регион. \r\n„Това ще бъде решение, с което ЕС ще докаже, че може да му се има доверие и ще използва момента, особено след сключването на Преспанския договор с цел да ангажира държавите в изграждане на добросъседски отношения и в прилагане на демократични реформи. Това е шанс, който не трябва да се изпуска“, добави политикът. \r\nТой подчерта, че ако се изпусне тази възможност, ще бъде платена висока цена за регионалната и европейската стабилност. \r\n„Играенето на политически игри с чувствителни въпроси е голяма грешка на Балканите. Национализмът и популизмът, както и ирендентистките идеи може да са добро средство за победа на избори, но това е гангрена, която остава в душата и тялото на нашите общества за дълго време“, подчерта заместник-председателят на Европейския парламент. \r\n \r\nПревод и редакция:", "date": "2019.10.01", "title": "Заместник-председателят на ЕП: Позитивният моментум в Западните Балкани не трябва да се изпуска"}
{"url": "http://www.focus-news.net/news/2019/10/01/2704078/rayonnata-prokuratura-vav-varna-e-predala-na-sad-maystor-izmamil-klient-s-blizo-4000-leva.html", "text": "43-годишният Николай Б. е предаден на съд за измама, от която е причинена имотна вреда на варненец в размер на 3760 лева – престъпление по член 209, ал. 1 от НК, извършено като продължавано деяние, което се наказва с лишаване от свобода от 1 до 6 години. Това съобщават от  пресслужбата на Апелативна прокуратура в града . На 8 септември 2016 г. подсъдимият и негов познат отишли в дома на потърпевшия варненец, който искал да бъдат остъклени двете тераси в дома му с пластмасова дограма и да бъде поставена топлоизолация. Николай Б. извадил договор за строителство, като се представил като упълномощено лице на фирма, с каквато нямал никакви отношения. Печатът под договора бил на друга фирма и с него подсъдимият успял да се снабди по време на ремонт в дома на управителя й.  Целта му била да получи поръчката, без да има намерение да я изпълни. Подсъдимият трябвало да изработи пластмасовата дограма за двата балкона, а неговият познат – да положи топлоизолация. У потърпевшия било създадено убеждението че двамата мъже са подизпълнители на фирмата, чийто печат бил положен в договора. След подписването му Николай Б. поискал цялата сума от 2900 лева за дограмата, а колегата му – 1800 лева капаро за изолацията. На следващия ден колегата на подсъдимия донесъл в дома на клиента материали за изолацията, а на другия се обадил, за да отложи началото на работата си, защото бил пострадал.  Седмица след сключването на договора Николай Б. поискал още 360 лева за стъклопакет и за изработване на две малки прозорчета. На следващия ден поискал от клиента си заем от 500 лева за ремонт за автомобила си, с който превозвал дограмата. Получените суми 43-годишният измамник за лични нужди. Поведението на подсъдимия предизвикало съмнения в клиента и след внимателен прочит на договора той установил, че има разминаване в името на фирмата и печата в него, че липсва БУЛСТАТ. Майсторът по топлоизолацията напредвал бавно, тъй като имал здравословни проблеми. Накрая била наета бригада, която довършила топлоизолацията, за да не се бави монтажът на дограмата. Крайният срок за ремонта на жилището на потърпевшия бил 30 септември 2016 г. Подсъдимият започнал да моли за отсрочка, като изтъквал различни причини – повреда на камион, с който трябвало да бъде превозена, претърпяно ПТП с пострадал човек. На 13 октомври 2016 г. потърпевшият варненец получил обаждане от полицията, че срещу него е подадена жалба, че е заплашвал Николай Б.  И в полицията подсъдимият продължавал да уверява клиента си, че ще монтира дограмата, че поръчката я изпълнява друга фирма. Варненецът се свързал с офиса на посочената фирма, дал номера на заявката и научил, че поръчката е изпълнена отдавна и е на името на друг човек. След още няколко дни увъртания и обещания на 22 октомври подсъдимият признал, че не е поръчвал никога дограма и обещал да върне парите с неустойката с банков заем. После отложил плащането, тъй като по думите му имал само 500 лева. Накрая обяснил на потърпевшия, че е поръчал дограмата на друга фирма, но цехът й бил затворен. С европейска заповед за разследване управителят на затворения цех бил разпитан. Установено било, че човекът работи и живее в Германия от 2011 г. и че никога не е виждал и не познава Николай Б. Предстои делото срещу измамника да бъде насрочено за разглеждане във Варненския районен съд. 43-годишният подсъдим е осъждан.", "date": "2019.10.01", "title": "Районната прокуратура във Варна е предала на съд майстор, измамил клиент с близо 4000 лева"}
{"url": "http://www.focus-news.net/news/2019/10/01/2704079/kathimerini-generalna-stachka-v-sryada-shte-zasegne-obshtestveniya-transport-i-feribotite-v-gartsiya.html", "text": "В сряда 24-часова генерална стачка в Гърция и протест срещу новите трудови закони на правителството ще засегнат  обществения транспорт и трафика в центъра на Атина, пише електронното издание на вестник  Kathimerini . \r\nВ резултат на втората обща стачка за толкова седмици, обявена от профсъюза на държавните служители ADEDY, в сряда няма да има обслужване на метрото в Атина, електрическата железопътна линия ISAP, крайградската железница Проастиакос и националната железопътна мрежа. Работниците в метрополитена и ISAP също решиха също да спрат работа за три часа в четвъртък, въпреки че във вторник не беше ясно кога ще се случи това. \r\nАвтобусите и тролейбусите в Атина ще работят за част от деня в сряда, като започват в 9:00 и спират в 9:00, докато трамваят ще извършва обслужване само от 9:00 до 15:00.  \r\nАвтобусите няма да работят през целия ден в Солун, докато работниците в градската транспортна администрация ще се съберат в центъра на протестна акция в 10,30 ч. \r\nПътническите фериботи също ще останат на котва в пристанищата в Пирея, Рафина и Лаврио, прекъсвайки обслужването до и от островите, докато служителите на контейнерните терминали ще проведат протестен митинг в центъра на Пирея. \r\nЖурналистите също ще се присъединят към 24-часовата национална стачка в сряда. \r\n \r\nПревод и редакция:", "date": "2019.10.01", "title": "Kathimerini: Генерална стачка в сряда ще засегне обществения транспорт и фериботите в Гърция"}
{"url": "http://www.focus-news.net/news/2019/10/01/2704066/detska-gradina-yuriy-gagarin-v-kazanlak-otchete-rezultatite-ot-proekta-da-izprevarim-badeshteto-predizvikatelstvoto-da-si-uchitel-na-21-vek.html", "text": "В продължение на месеци учители от Детска градина „ Юрий Гагарин” работиха по проблеми свързани с подобряване на педагогическите умения и съвременните педагогически услуги предлагани в детското заведение, каза за  Радио „ Фокус”  директорът на градината Теодора Белчева. Тя поясни, че дейностите са осъществени в рамките на европейски проект „Да изпреварим бъдещето – предизвикателството да си учител на 21 век!” по Програма „Еразъм+” , по който детското заведение е бенефициент.  \r\nБелчева подчерта, че основна дейност по проекта е било участието на педагогическия персонал в структурирани обучителни курсове, които са проведени в два европейски града – Флоренция и Валенсия.  \r\n”Очакваното въздействие от проекта беше осъзнаване и промотиране на ползите от въвеждането на информационните технологии в образованието. Резултатите от проекта  са подобряване качеството на педагогическата работа на учителите, да бъдат осъвременени преподавателските умения чрез използване на информационни технологии, както и  да се усвоят начини на преподаване, съотносими с европейските стандарти”, посочи още Белчева.  \r\nСлавяна ГАЙДАРОВА", "date": "2019.10.01", "title": "Детска градина „Юрий Гагарин” в Казанлък отчете резултатите от проекта „Да изпреварим бъдещето – предизвикателството да си учител на 21 век!”"}
{"url": "http://www.focus-news.net/news/2019/10/01/2704082/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\n \r\nМария КУРТЕВА", "date": "2019.10.01", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/01/2704077/traditsionniyat-ustovski-panair-zapochva-v-smolyan-na-4-oktomvri.html", "text": "Традиционният Устовски панаир ще се проведе в Смолян от 4 до 6 октомври т. г. Това съобщиха от пресцентъра на  Община Смолян . Официалното откриване на фестивала ще се проведе от 18.00 часа на 4 октомври пред сцената на читалище „Кирил Маджаров” в кв. „Устово”. Музикална програма ще бъде представена от самодейни състави от читалището.  \r\nОрганизатор на Устовския панаир е община Смолян. Участие ще вземат търговци от страната, предлагащи богат асортимент от стоки и селскостопанска продукция. За най-малките ще има много развлекателни съоръжения – люлки, въртележки, надуваеми батути и други. В дните на панаира автобусите ще се движат по делнично разписание.", "date": "2019.10.01", "title": "Традиционният Устовски панаир започва в Смолян на 4 октомври"}
{"url": "http://www.focus-news.net/news/2019/10/01/2704081/sergey-margelov-rosatom-gordi-sme-che-rabotim-s-balgarskite-si-partnyori-raka-za-raka.html", "text": "Горди сме, че работим с българските си партньори ръка за ръка. Това заяви Сергей Маргелов, Росатом, по време на официалното връчване на лиценз за удължаване срока на експлоатация на шести блок на АЕЦ „Козлодуй“, предаде репортер на  Агенция “Фокус” . \"За мен е голяма чест да присъствам на това мероприятие на второто раждане на АЕЦ \"Козлодуй\". Днешното мероприятие потвърждава, че съвместната работа и партньорски дух минават от поколение в поколение\", добави Маргелов. \"Всичките шест блока на тази централа сме строили заедно. Работата за удължаване на срока също сме свършили заедно. Получаването на лицензите днес за близките 10 години е потвърждение на високото ниво на нашата съвестна дейсност\", обясни още Маргелов. \"В продължение на 10 години централата ще има възможност да осигурява надеждна и безопасна електроенергия\", коментира още той. По думите му това сътрудничество не се ограничава само с този проект.\" Ние сме готови да развиваме партньорството си, например обслужване на енергоблоковете, в областта на обучението и подготвянето на кадрите за енергетиката и редица други насоки. От все сърце поздравявам България с този ден. Пожелавам на централата по-нататъшни успехи и постижения\", допълни Сергей Маргелов. \r\nВиолета СИМЕОНОВА", "date": "2019.10.01", "title": "Сергей Маргелов, \"Росатом\": Горди сме, че работим с българските си партньори ръка за ръка"}
{"url": "http://www.focus-news.net/news/2019/10/01/2704076/sport-mihaylova-i-karatancheva-se-klasiraha-za-vtoriya-krag-na-turnira-v-santa-marina.html", "text": "Габриела Михайлова и Лия Каратанчева се класираха за втория кръг на международния турнир по тенис за жени на твърди кортове в комплекса \"Санта Марина\" край Созопол с награден фонд 15 хиляди долара. Михайлова разгроми квалификантката Ясмин Гауи (Ливан) с 6:0, 6:1 за 59 минути. Така за място на четвъртфиналите тя ще играе срещу поставената под номер 8 Мириам Далакишвили (Грузия), която елиминира участващата с \"уайлд кард\" Белослава Велева с 6:2, 6:1. Каратанчева, която също участва с покана от организаторите, пък се наложи над квалификантката Йоана Звонару (Румъния) с 6:3, 7:5.", "date": "2019.10.01", "title": "Спорт: Михайлова и Каратанчева се класираха за втория кръг на турнира в \"Санта Марина\""}
{"url": "http://www.focus-news.net/news/2019/10/01/2704084/politsai-ot-veliko-tarnovo-razsledvat-krazhba-na-metalen-shkaf-s-4000-lv-ot-zhilishte-v-selo-emen.html", "text": "Служители на Районно управление – Велико Търново разследват кражба на метален шкаф с 4000 лева от жилище в село Емен. Това съобщиха от  ОДМВР – Велико Търново . Сигнал за случая е получен вчера. След извършен оглед на местопроизшествието е установено, че извършителят на деянието е проникнал в жилището през незаключена врата. По случая е започнато досъдебно производство.", "date": "2019.10.01", "title": "Полицаи от Велико Търново разследват кражба на метален шкаф с 4000 лв. от жилище в село Емен"}
{"url": "http://www.focus-news.net/news/2019/10/01/2704080/mazh-e-postradal-pri-vzriv-na-stara-granata-v-punkt-za-izkupuvane-na-zhelyazo-v-razlog.html", "text": "Мъж е пострадал при взрив на стара граната в пункт за изкупуване на желязо в Разлог. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Той е около 40 годишен. Получил е травма на ръката. Причините за инцидента се изясняват. \r\n \r\nЛивия НИНОВА", "date": "2019.10.01", "title": "Мъж е пострадал при взрив на стара граната в пункт за изкупуване на желязо в Разлог"}
{"url": "http://www.focus-news.net/news/2019/10/01/2704085/afp-edin-chovek-e-zaginal-a-10-drugi-sa-raneni-pri-napadenie-v-kolezh-vav-finlandiya.html", "text": "Един човек е убит, а 10 други са ранени при нападение в професионален колеж в източната част на Финландия, предава  AFP , като уточнява, че двама от пострадалите са в тежко състояние. \r\nПо данни на местната полиция и свидетели, млад мъж е нахлул с меч в учебна зала. Нападателят е бил задържан от властите. Той също е ранен, потвърдиха правоохранителните органи  \r\n„Полицаите са използвали огнестрелно оръжие. Задържан е един извършител. Ранените са евакуирани\", се казва в изявление на полицията от град Куопио.  \r\nСпоред доклади на очевидци, заподозреният нападател е нахлул в учебна зала. „Той прониза момиче в шията с меч и го намушка в корема\", цитира агенцията очевидец, говорил пред вестник Keskisuomalainen. Нападателят също е задействал „някакви малки бомби“, допълни свидетелят.  \r\nВ социалната мрежа „Туитър“ финландският премиер Анти Рин определи атаката като „шокираща и напълно осъдителна\". \r\n \r\n Тереза Герова", "date": "2019.10.01", "title": "AFP: Един човек е загинал, а 10 други са ранени при нападение в колеж във Финландия"}
{"url": "http://www.focus-news.net/news/2019/10/01/2704090/sadat-v-haskovo-ostavi-v-aresta-37-godishna-zhena-obvinena-za-pritezhanie-na-golyamo-kolichestvo-narkotichni-veshtestva.html", "text": "Съдът в Хасково остави в ареста 37-годишна жена, обвинена за притежание на голямо количество наркотични вещества. Това съобщиха от пресцентъра на  Апелативна прокуратура - Пловдив . Районна прокуратура - Хасково привлече като обвиняема жената с инициали П.Д. (на 37 г.) за това, че към 28 септември 2019 г. в Димитровград, обл. Хасково, и в Хасково без надлежно разрешително е държала високорискови наркотични вещества - метаамфетамин с тегло 480 гр на стойност 12 000 лв., метаамфетамин с тегло 70 грама, на стойност 1750 лв., и рискови наркотични вещества - кетамин с нетно тегло 10 гр, или всичко на обща стойност 13 750 лева. \r\nОбвиняемата П.Д. е била задържана за срок от 72 часа с постановление на наблюдаващия прокурор.  Днес по искане на Районна прокуратура - Хасково съдът определи мярка за неотклонение „Задържане под стража“ спрямо нея.  \r\nНастоящото деяние е извършено в изпитателния срок на предходно осъждане, през 2018 г., отново за държане с цел разпространение на наркотични вещества на множество лица. \r\nПо делото е установено, че в помещение в Димитровград, обл. Хасково, използвано от П.Д., са открити материали, свързани с производство в домашни условия на метаамфетамин, както и готова „продукция“. Също така в дома на обвиняемата в гр. Хасково, където живее с двете си малолетни деца, са открити вещества – кетамин или т.нар. “конска упойка“, както и  течност, която при тестване с полеви наркотест е реагирала на метаамфетамин. Предстои експертен анализ в лаборатория в гр. София, относно вида, химичния състав и свойства на откритите вещества. Разследването по случая продължава, включително и по доказване на съпричастността на обвиняемата към производството и разпространението на наркотични вещества.", "date": "2019.10.01", "title": "Съдът в Хасково остави в ареста 37-годишна жена, обвинена за притежание на голямо количество наркотични вещества"}
{"url": "http://www.focus-news.net/news/2019/10/01/2704089/rezultatite-ot-klasiraneto-na-proektite-za-pametnik-na-aleksandar-georgiev-kodzhakafaliyata-v-burgas-shte-badat-obyaveni-na-4-oktomvri.html", "text": "Резултатите от класирането на проектите за паметник на Александър Георгиев – Коджакафалията в Бургас ще бъдат обявени на 4 октомври. Това съобщиха от пресцентъра на  Община Бургас . \r\nЖурито за разглеждане и оценка на представените проекти в открития конкурс за идеен проект на паметник на Александър Георгиев - Коджакафалията, от траен материал (бронз, камък или смесена техника), ще обяви резултатите от оценяването и класирането на проектите в публично заседание, което ще се състои на 4 октомври 2019 г. от 11.00 часа в сградата на Община Бургас на ул. „Александровска“ 26, етаж 1, Заседателна зала. \r\nНа заседанието ще се съобщят имената на участниците, чиито проекти са класирани. Имат право да присъстват участниците в процедурата или техни упълномощени представители, както и представители на средствата за масово осведомяване. \r\nЛинк към конкурса -    \r\nЗа детайлна информация и достъп до Обявлението за обществена поръчка, посетете интернет страницата на Агенцията за обществени поръчки www.aop.bg по Уникален номер в Регистъра на АОП: 00797-2019-0040.", "date": "2019.10.01", "title": "Резултатите от класирането на проектите за паметник на Александър Георгиев – Коджакафалията в Бургас ще бъдат обявени на 4 октомври"}
{"url": "http://www.focus-news.net/news/2019/10/01/2704093/sport-tiym-tsitsipas-i-fonini-prodalzhava-kam-vtori-krag-na-turnira-v-pekin.html", "text": "Доминик Тийм записа първата си победа на турнира в Пекин, след като в мач от първи кръг надигра Ришар Гаске с 6:4, 6:1. В следващия етап на надпреварата топ поставеният в схемата австриец продължава с двубой срещу Жижен Джън, който по-рано отстрани Кайл Едмънд. \r\nВ друг мач от кръга Фабио Фонини се наложи над Михаил Кукушкин с 6:4, 4:6, 7:6 и в следващия кръг ще играе срещуАндрей Рубльов, който в първи кръг елиминира Григор Димитров. \r\nНапред продължава и Стефанос Циципас след 4:6, 6:3, 6:4 над Душан Лайович. Във втори кръг гръцкият тенисист ще играе с Николоз Басилашвили.", "date": "2019.10.01", "title": "Спорт: Тийм, Циципас и Фонини продължава към втори кръг на турнира в Пекин"}
{"url": "http://www.focus-news.net/news/2019/10/01/2704088/sitel-makedoniya-katitsa-yaneva-ostava-v-aresta-sadat-othvarli-iskaneto-y-za-osvobozhdavane.html", "text": "Апелативният съд в Скопие не прие жалбата на бившия ръководител на Специализираната прокуратура Катица Янева с искане за прекратяване на мярката за задържането й, предава македонският телевизионен канал  „Сител“ . \r\nСъдът постанови Янева да остане затвора в Шутка заради опасения за възможното й бягство. \r\nВ решението по жалбата се посочва, че след приключване на разследването бившият специален прокурор не може да повлияе на случая и свидетелите, но остава в ареста заради опасността от бягство. \r\n \r\n Тереза Герова", "date": "2019.10.01", "title": "„Сител“ (Македония): Катица Янева остава в ареста, съдът отхвърли искането й за освобождаване"}
{"url": "http://www.focus-news.net/news/2019/10/01/2704094/premierat-boyko-borisov-nepravitelstveniyat-sektor-e-izklyuchitelno-vazhen-kato-korektiv-za-vsyako-edno-upravlenie.html", "text": "Неправителственият сектор е изключително важен като коректив за всяко едно управление. Това каза премиерът Бойко Борисов за  Телевизия „Европа“  по повод искането на ВМРО към главния прокурор Сотир Цацаров да прекрати дейността на Българския хелзинкски комитет.  \r\n„В нашето коалиционно споразумение има текстове, които спазваме, така че каквото са решили ВМРО, е право на тази партия. Ако ме питате за моето лично мнение, аз винаги съм бил за свободата на словото и за свободата на изразяване на различни позиции. С Българския хелзинкски комитет в случаите, в които се е налагало, сме работили добре. Не виждам абсолютно никаква логика мен да ме питате дали съм „за“ или „не“, посочи премиерът. „Неправителственият сектор е изключително важен като коректив за всяко едно управление, защото аз думата „власт“ не я харесвам. Винаги когато са ни подавали сигнали, които сме могли да ги отработим и са били правилни, ние сме се съобразявали с тях. Така че ние от ГЕРБ нямаме такива предложения. Човешките права и свободата на словото мисля, че са били символ, който партия ГЕРБ винаги е изповядвала и затова пак повтарям ние не сме дори обмисляли подобен вариант“, каза още Бойко Борисов.", "date": "2019.10.01", "title": "Премиерът Бойко Борисов: Неправителственият сектор е изключително важен като коректив за всяко едно управление"}
{"url": "http://www.focus-news.net/news/2019/10/01/2704091/gazeta-express-kosovo-liderat-na-makedonskiya-alians-za-albantsite-otkrito-podkrepi-albin-kurti-za-premierskiya-post-v-kosovo.html", "text": "Председателят на „Алианс за албанците“ в Северна Македония – Зиядин Села, открито подкрепи кандидатурата на лидера на движение „Самоопределение“ Албин Курти за премиерския пост в Косово, съобщава електронното издание на прищинския ежедневник  Gazeta Express . \r\nВ официалния си профил в социалната мрежа „Фейсбук“ Села призова гражданите на най-младата държава на Балканите да гласуват за Курти на изборите на 6 октомври. \r\n„Ние, албанците се нуждаем от промяна. Албанците в Северна Македония… от почти 18 години, живеят без надежда, с училища, изпразващи се ежедневно, като младите хора поемат по пътя на изгнанието. На изборите на 6 октомври албанците в Косово имат възможността да инициират промени, да направят Косово по-свободно, по-демократично, по-справедливо, по-нормално“, написа Села. \r\nСъгласно думите му, че Курти може да предложи промяната, от която се нуждае Косово. \r\n„Не се съмнявам, че Албин Курти и „Самоопределение“ могат да предложат на Косово (и не само) много повече, отколкото писах по-горе... От вас зависи да го подкрепите на 6 октомври“, завършва постът на Села. \r\n \r\n Тереза Герова", "date": "2019.10.01", "title": "Gazeta Express (Косово): Лидерът на македонския „Алианс за албанците“ открито подкрепи Албин Курти за премиерския пост в Косово"}
{"url": "http://www.focus-news.net/news/2019/10/01/2704097/grupoviyat-lov-na-diva-svinya-shte-bade-otkrit-v-kyustendil-na-5-oktomvri.html", "text": "Груповият лов на дива свиня ще бъде открит в Кюстендил на 5 октомври. Това съобщи пред журналисти Венко Калинчев, представител на Ловно-рибарско сдружение „Елен” – Кюстендил, предаде репортер на  Радио „Фокус” – Кюстендил . „Проведохме работни съвещания с председателите на ловните дружинки. На тях се коментираха мерките за безопасност и дезинфекция във връзка с африканската чума по свинете”, каза Венко Калинчев. На територията на областта към момента няма случаи на заболяването. До момента са издавани разрешителни за индивидуален лов на дива свиня, отстреляни са по около 10- 15 животни. Пробите за заболяването са отрицателни. Ловците са били уведомени относно вземането на проби от отстреляните животни. Самите проби ще имат съответния номер. Предвижда се всички ловци да правят дезинфекция на автомобилите, които ще се ползват. \r\nВенцеслав ИЛЧЕВ", "date": "2019.10.01", "title": "Груповият лов на дива свиня ще бъде открит в Кюстендил на 5 октомври"}
{"url": "http://www.focus-news.net/news/2019/10/01/2704087/nyama-novi-sluchai-na-afrikanska-chuma-po-svinete-v-oblast-smolyan-prez-poslednata-sedmitsa.html", "text": "Няма нови случаи на африканска чума по свинете в област Смолян. Това стана ясно на ежеседмичното заседание на Постоянна областна епизоотична комисия – Смолян, предаде репортер на  Радио „Фокус“ – Смолян . На него присъстваха областният управител на Смолян Недялко Славов, директорът на Областната дирекция по безопасност на храните – Смолян д-р Сава Бозуков, представители на горските стопанства, на общините и всички останали институции от комисията. \r\nД-р Сава Бозуков заяви, че през последната седмица няма промяна в епизоотичната обстановка в Смолянска област. По негово предложение, членовете на комисията приеха решение във връзка със стопаните, които смятат да отглеждат свине от следващата година. По думите му,  стопаните от областта, които изклаха свинете от стопанствата тип „заден двор“, са подписали декларация, че в продължение на една година няма да отглеждат свине. „Очаква се пикът на африканска чума по свинете да бъде през месеците април и май следващата година. Но оттогава може други хора да решат да гледат свине на територията на областта“, посочи д-р Бозуков. За да бъдат равнопоставени всички стопани, членовете на комисията приеха решение, че репопулация на домашни свине в Смолянска област може да започне не по-рано от месец септември 2020 г. след предварително регистриран животновъден обект и спазени мерки за биосигурност. Според д-р Бозуков с така приетото решение, в региона на Смолян ще се избегне пикът на болестта и стопаните ще се предпазят от заболяването. \r\nДиректорът на Регионална дирекция по горите – Смолян, инж. Венцислав Фурлански заяви, че наложените ограничения за провеждане на ловуване в инфектираните зони засега остават валидни. „От 1 октомври съгласно Закона за лова и опазване на дивеча е разрешено груповото ловуване на дива свиня и това се отнася за зоните без ограничение в дните събота и неделя и в дните, обявени за официални празници, което означава от 5 октомври. Във връзка с официалното откриване на груповия лов се извърши и обучение на 70 ловни дружинки, сред които има и 5 от област Пловдив в района на стопанство „Кормисош“. Така са обучени 114 ловци, 11 служители на Регионалната дирекция по горите и 18 от горските стопанства, които са наясно с мерките за биосигурност, които трябва да се спазват по време на лов извън инфектираните зони“, поясни инж. Фурлански \r\nЗам.-директорът на Южноцентралното държавно предприятие инж. Ивайло Исаев посочи пред членовете на епизоотичната комисия, че от тяхна страна продължава контролът на въведените мерки и ограничения във връзка с разпространението на африканската чупа по свинете. „По отношения на дървата за огрев в селата, в които имаше най-сериозни проблеми Борино и Чала, чакаме 12 октомври, когато ще отпадне забраната за добив на дърва. Имаме готовност веднага след това да пуснем населението да си добие дърва, каквито са традициите в района. Част от хората си взеха дърва от съседни райони, но други чакат да изтече забраната. Имаме готовност след приключване на забранителния период да се дадат дърва на хората“, уточни инж. Исаев. Той допълни, че все още не е разрешен проблемът в община Борино с липсата на подходящ терен за направата на яма за загробване. Навсякъде в общината има карстови извори и от Басейнова дирекция отказват да съгласуват предлаганите терени. \r\nВ края на заседанието областният управител Недялко Славов припомни, че скоро изтичат част от сроковете на въведените ограничителни мерки и забрани в инфектираните зони в областта. За района на Змеица срокът е до 12 октомври, за ДЛС „Извора“ до 14 октомври, за Забърдо до 16 октомври, Михалково на 4 ноември, Павелско на 5 ноември, каза още Славов. \r\nНели ГЕРГЬОВСКА", "date": "2019.10.01", "title": "Няма нови случаи на африканска чума по свинете в област Смолян през последната седмица"}
{"url": "http://www.focus-news.net/news/2019/10/01/2704083/pravna-komisiya-prie-reshenie-za-obsht-zakonoproekt-sakratenoto-sadebno-sledstvie-da-ne-se-prilaga-pri-tezhki-prestapleniya.html", "text": "Правна комисия прие решение за общ законопроект, който предвижда съкратеното съдебно следствие да не се прилага при тежки престъпления, предаде репортер на  Агенция \"Фокус\" .  \r\nНа заседанието бе разгледан общ законопроект от приетите на 25 септември на първо четене три проекта на БСП, \"Обединени патриоти\" и \"Воля\" за промените в Наказателно-процесуалния кодекс. Текстовете, заложени в проектите, предвиждат да не се прилага съкратено съдебно следствие за тежки престъпления и убийства. Те бяха приети от комисията без дебати, като окончателното решение трябва да бъде взето от пленарна зала.  \r\nДо заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на \"БСП за България\". Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически. \r\n Агенция \"Фокус\"  припомня: \r\nНа 25 септември депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ народните представители запазиха съкратеното съдебно следствие на първо четене. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието. Предложението бе направено от ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления. \r\nДеница КИТАНОВА", "date": "2019.10.01", "title": "Правна комисия прие решение за общ законопроект  съкратеното съдебно следствие да не се прилага при тежки престъпления"}
{"url": "http://www.focus-news.net/news/2019/10/01/2704099/s-kontsert-pred-dramatichno-kuklen-teatar-vasil-drumev-be-otkrita-novata-uchebna-godina-v-obedineniya-detski-kompleks-anastas-stoyanov-v-shumen.html", "text": "С концерт пред Драматично-куклен театър „Васил Друмев“ бе открита новата учебна година в Центъра за подкрепа за личностно развитие – Обединен детски комплекс (ОДК) „Анастас Стоянов“ в Шумен, предаде репортер на  Радио „Фокус“ - Шумен . Децата пяха и танцуваха, подредена беше и изложба с рисунки. В отделните школи в областите „Наука и технологии“ и „Изкуства“ вече има записани над 1300 деца. Директорът на ОДК Мария Йорданова пожела на всички „На добър час!“.  \r\n„Първият учебен ден винаги е бил специален празник за всеки от нас, защото е символ на почитта на българите към знанието, духовността и образованието. Днес Център за подкрепа за личностно развитие – Обединен детски комплекс „Анастас Стоянов“ отваря врати, за да посрещне малките и големи ученици. Най-вълнуващ е празникът за тези от вас, които за първи път ще прекрачат прага на комплекса - с много труд и упоритост ще умножат знанията си, ще развият своята дарба и ще се превърнат в част от нашите традиции, за да завоюват още повече успехи в различните области на познанието и изкуството“, каза Мария Йорданова. Тя пожела много духовни сили и упоритост на всички през новата учебна година, покоряване на  всички възможни върхове в областта на науката, изкуството и технологиите и умножаване на успехите. Приветствие отправи и Найден Косев, заместник-кмет в община Шумен.  \r\n„Повече от 60 години през различни времена този Дом на изкуството, на музиката, на танците, на науката, на практическите занятия даваше основа и база на развитието на талантите на нашите деца, които прославиха не само града, но и страната ни. Скъпи деца и ученици, бъдете здрави, развивайте въображението си, учете и творете с много енергия и дух. Пожелавам на всички успешна година“, каза Найден Косев. След приветствията прозвуча училищния звънец и бе плиснато менче с вода. \r\nИвелина ИВАНОВА", "date": "2019.10.01", "title": "С концерт пред Драматично-куклен театър „Васил Друмев“ бе открита новата учебна година в Обединения детски комплекс „Анастас Стоянов“ в Шумен"}
{"url": "http://www.focus-news.net/news/2019/10/01/2704092/krum-zarkov-bsp-vazhno-e-da-bade-prieta-dostatachno-barzo-popravkata-v-npk-koyato-razglezhdame-dnes-na-pravna-komisiya-za-da-se-prilozhi-za-sluchaite-kato-tozi-v-sotirya.html", "text": "Важно е да бъде приета достатъчно бързо поправката в НПК, която разглеждаме днес на Правна комисия, за да се приложи за случаите като този в Сотиря. Това каза зам.-председателят на ПГ на \"БСП за България\" Крум Зарков пред журналисти след заседанието на Правна комисия, с което бяха обединени трите еднакви законопроекта за промени в Наказателно-процесуалния кодекс, предаде репортер на  Агенция \"Фокус\" . \"Миналият петък на предизвикан от БСП председателски съвет се разбрахме да дадем бързо старт на процедурата, с която да забраним съкратеното съдебно следствие за онези престъпления, които водят до смърт или тежка телесна повреда. На Правната комисия обединихме законопроектите така, че още утре те да бъдат докладвани в зала и при наличието на достатъчно политическа воля да бъдат приети възможно най-бързо\", допълни Крум Зарков. Във връзка с промените на ГЕРБ в Наказателния кодекс така че да се остави съкратеното производство в ръцете на съдиите, той посочи: \"Според нас тази идея е несъвместима с това, което току-що решихме в Правна комисия и утре в зала. Какво ще е нейното бъдеще зависи от ГЕРБ, но според нас правилното решение, е това, което днес бе прието от Правна комисия, то е и решението, за което БСП настояваше отначалото\", уточни Зарков. Според него законопроектът на ГЕРБ е изключително проблематичен. \r\nДеница КИТАНОВА", "date": "2019.10.01", "title": "Крум Зарков, БСП: Важно е да бъде приета достатъчно бързо поправката в НПК, която разглеждаме днес на Правна комисия, за да се приложи за случаите като този в Сотиря"}
{"url": "http://www.focus-news.net/news/2019/10/01/2704103/nauchna-konferentsiya-s-mezhdunarodno-uchastie-se-provezhda-vav-fakultet-artileriya-pvo-i-kis-shumen.html", "text": "Научна конференция с международно участие се провежда във Факултет „Артилерия, ПВО и КИС” – Шумен към Национален военен университет „Васил Левски“, предаде репортер на  Радио „Фокус“ - Шумен . Тя е част от започналия днес тридневен „Форум отбранителни технологии 2019”. Конференцията беше открита от полковник инж. Иван Маламов, началник на Национален военен университет „Васил Левски“.  „Радвам се, че тази хубава традиция предизвиква интерес, не само в армейската общност, но и сред академичната общност на гражданските висши учебни заведения и чрез нея продължаваме контактите си с чуждестранни военни университети. За нас ще бъде истинско удоволствие да обменим полезни знания и опит в международния научен форум 2019 “, заяви в приветственото си слово полковник Иван Маламов и пожела ползотворна работа. Първият пленарен доклад, на тема „Културна безопасност в малката държава“,  бе представен от подполковник Павел Остолски от Университета за военни науки, Варшава, Полша. Форумът, на който домакин е Шумен, е съвместна инициатива на Национален военен университет „Васил Левски“ и военни академии и университети от Румъния, Полша и Латвия. Кулминацията на международната проява ще се състои на 3 октомври, когато от 11,00 часа на полигона в село Марково ще се проведат демонстративни стрелби. \r\nИвелина ИВАНОВА", "date": "2019.10.01", "title": "Научна конференция с международно участие се провежда във Факултет „Артилерия, ПВО и КИС” – Шумен"}
{"url": "http://www.focus-news.net/news/2019/10/01/2704098/ek-oktomvri-e-evropeyskiyat-mesets-na-kibersigurnostta.html", "text": "Започва Европейският месец на киберсигурността във всички държави членки на Европейския съюз, съобщават от  пресслужбата на ЕК.  Кампанията има за цел да насочи вниманието към киберзаплахите и да повиши осведомеността на европейските граждани и организации по въпросите на киберсигурността чрез образование и споделяне на добри практики. Тази година акцентът ще бъде върху различни теми, разкриващи нуждата от промяна в поведенческите модели и представящи на потребителите подходящи примери, които да им помогнат да осъзнаят рисковете, които крият новите технологии.  \r\nЕвропейският комисар по въпросите на цифровата икономика и цифровото общество Мария Габриел заяви: „Изграждане на доверие, знания, добра осведоменост и устойчивост са от съществено значение, за да се защитим в непрекъснато променящата се среда на киберзаплахи. Европейският месец на киберсигурността е част от нашите по-големи усилия да развиваме и поддържаме уменията си за безопасна употреба на интернет, да прилагаме широкообхватни предпазни мерки и да създадем наистина сигурен единен цифров пазар.“   \r\nВсички събития и инициативи свързани с Европейския месец на киберсигурността са координирани от Агенцията на Европейския съюз за киберсигурност (ENISA) и Европейската комисия с подкрепата на държавите членки. Фокусът на кампанията е върху две основни теми: първо, върху ежедневните навици, проверки и поведение, които се изискват за безопасност онлайн, и второ, върху това как да сме технологично грамотни и същевременно защитени по отношение на  бързоразвиващите се технологии. Общата цел е да се гарантира, че гражданите са наясно с рисковете онлайн и имат инструменти, за да станат по-защитени и уверени потребители.  \r\nПовече информация ще откриете в прикаченото съобщение на Агенцията за киберсигурност (ENISA), както и на интернет страницата на кампанията.", "date": "2019.10.01", "title": "ЕК: Октомври е Европейският месец на киберсигурността"}
{"url": "http://www.focus-news.net/news/2019/10/01/2704102/obshtina-chepelare-shte-bade-domakin-na-sedmata-rabotna-sreshta-mezhdu-biznesa-i-mestnata-vlast.html", "text": "Между 7 и 9 октомври 2019 г. Община Чепеларе ще бъде домакин на Седмата работна среща между бизнеса и местната власт. Това съобщиха от пресцентъра на  Общината . Срещата ще се проведе в курортен комплекс Пампорово под мотото \"Сътрудничеството между обществения и частния сектор – платформа за устойчиво туристическо развитие\". По този повод от 10.30 часа на 7 октомври в Залата на Община Чепеларе в Пампорово ще се проведе пресконференция.", "date": "2019.10.01", "title": "Община Чепеларе ще бъде домакин на Седмата работна среща между бизнеса и местната власт"}
{"url": "http://www.focus-news.net/news/2019/10/01/2704095/tass-ukrainskata-delegatsiya-v-pase-sazdade-grupa-za-protivodeystvie-na-rusiya.html", "text": "Ръководителят на украинската делегация в Парламентарната асамблея на Съвета на Европа (ПАСЕ) Елизавета Яско обяви създаването на постоянна група на „Балтик плюс“ в рамките на организацията с участието на Латвия, Литва, Естония и Грузия, предава  TACC . \r\nВ съобщение, публикувано на страницата й в социалната мрежа „Фейсбук“, се пояснява, че мисията на групата е „да продължи политиката за непризнаване анексията на Крим, осъждане на окупацията на Крим от Русия, части от Източна Украйна, Грузия и Молдова“. \r\n„Нашата първа стъпка е да изоставим честването на 70-годишнината на организацията, която загуби авторитета си в очите на милиони граждани на нейни държави-членки. Това е резултат от нашите консултации, проведени през последните два дни в Страсбург\". \r\nСледващата среща на групата ще се проведе в Киев, пояснява Яско. \r\nВърховната Рада на Украйна отказа да изпрати своята делегация на есенната сесия на ПАСЕ в Страсбург в знак на протест срещу решението, взето от организацията това лято за възстановяване на пълноправното членство на Русия. Въпреки това някои членове на делегацията, включително Елизавета Яско, отидоха в Страсбург, обяснявайки това с необходимостта да защитят позицията на Киев в кулоарите на сесията. \r\nРуската делегация в ПАСЕ бе лишена от правото да гласува, да участва в контролни мисии и да бъде член на ръководните органи през април 2014 г. поради събитията в Украйна и присъединяването на Крим към Русия, припомня агенцията. \r\n \r\n Тереза Герова", "date": "2019.10.01", "title": "ТАСС: Украинската делегация в ПАСЕ създаде група за противодействие на Русия"}
{"url": "http://www.focus-news.net/news/2019/10/01/2704101/todor-kapitanov-knsb-nyama-yasna-regulatsiya-v-balgariya-za-izpolzvaneto-na-sotsialnite-mrezhi-v-rabotno-vreme.html", "text": "Няма ясна регулация в България за използването на социалните мрежи в работно време, което се оказва проблем на работното място. Това каза на пресконференция в Пловдив Тодор Капитанов, национален секретар на КНСБ, предаде репортер на  Радио „Фокус“-Пловдив . По думите на Капитанов 87 % от всички работещи българи имат профили във Фейсбук. По данни от Фейсбук потребителите прекарват около 45 минути средно в мрежата, а потребителите между 18 и 22 години – по 50 и над 50 минути. Доказано е също така, че най-активни са потребителите през работната седмица за времето между 13 и 15 часа. Много работници в България са били уволнени по преценка на работодателя, след използване на социалните мрежи, предупреждават от КНСБ. Това е най-популярната социална мрежа у нас, в сравнение със САЩ, където е Туитър и други. Експертите смятат още, че е особено важно да имаш право да се изключиш от мрежата след работно време. Те смятат още, че по-скоро трябва да се намери обществено приемлива рамка за ползването на интернет на работните места.Сред приоритетите на синдиката е и увеличението с 30 % на възнаграждението на работещите специалисти с висше образование у нас, тъй като в момента работещите със средно образование взимат по-високи заплати от лекари и асистенти в университети. \r\nЦветана ТОНЧЕВА", "date": "2019.10.01", "title": "Тодор Капитанов, КНСБ: Няма ясна регулация в България за използването на социалните мрежи в работно време"}
{"url": "http://www.focus-news.net/news/2019/10/01/2704104/todor-kapitanov-knsb-50-ot-bolnichnite-listove-v-balgariya-se-dalzhat-na-tn-barnaut.html", "text": "50% от болничните листове в България се дължат на т.н. бърнаут, което значи прегряване на работното място, или претоварване, сочи статистиката. Това съобщи на пресконференция в Пловдив Тодор Капитанов, национален секретар на КНСБ, предаде репортер на  Радио „Фокус“-Пловдив . Според него, част от проблема е, че 40% от работниците и служителите у нас не знаят какви са очакванията от тях, а длъжностните характеристики се пишат от работодателите само за пред институциите. „Работещите не знаят докъде се простират задълженията им, докъде е тяхната градинка, до която може да се простират, като цяло. Това остава неясно за тях“, каза Капитанов. По думите му този проблем се поставя много сериозно у нас през последните години. Статистиката сочи още, че 30% от текучеството на кадри в България се дължи именно на прегряването на работното място в съответните предприятия. \r\nЦветана ТОНЧЕВА", "date": "2019.10.01", "title": "Тодор Капитанов, КНСБ: 50% от болничните листове в България се дължат на т.н. бърнаут"}
{"url": "http://www.focus-news.net/news/2019/10/01/2704105/abv-predlaga-konkretni-usloviya-koito-da-badat-prieti-ot-republika-severna-makedoniya-predi-predstoyashtiya-evropeyski-savet.html", "text": "АБВ има последователна и принципна политика по отношение на Република Северна Македония и години наред работи за защита на националния интерес на България. Това съобщиха от пресцентъра на  партията . „Принципната позиция, която се постигна на „Дондуков“ 2, заедно с участието на премиера Бойко Борисов, министъра на външните работи Екатерина Захариева и други членове на правителството и парламента за подкрепа на членството на Република Северна Македония в ЕС при определени условия, които да станат задължителни и да залегнат в правната рамка, по същество е неосъществима. Кой, къде, кога ще ги изпълнява, не става ясно от изявленията. \r\nПравителството пое ангажимента тепърва да изработва ясни изисквания и критерии, които да защитят националния интерес на България“, посочват от ПП АБВ.  \r\n„Напомняме, че АБВ две години работи в тази насока, като проведе две срещи с министър-председателя Бойко Борисов, с председателя на мултидисциплинарната комисия от българска страна, с комисията по външна политика в Народното събрание с настояване да предложат категорично записи относно общата ни история, която е ключов въпрос и те да бъдат включени в Договора за приятелство, добросъседство и сътрудничество между Република България и тогавашна Република Македония. След като това не се случи, настояхме да има документ, който дефинира този проблем, като възможна форма посочихме анекс към Договора. Предложихме и конкретна формулировка на правителството и на мултидисциплинарната комисия: „Общата ни история има своите корени в Средновековието, развива се чрез общите борби през Възраждането, до първите десетилетия на ХХ век, защото тогава населението на днешната територия на България и Македония има единно, българско национално съзнание, общи национални цели и задачи. Това се отнася в пълна сила и за характера на Илинденско-Преображенското въстание“. Ние съзнаваме, че в резултат на десетилетни социални и политически процеси в годините между войните и особено след 1944 г., на територията на днешна Македония се оформя общност с нови различни етнонационални белези и признаваме тази различност“, добавиха от партията. \r\n„АБВ сме подкрепяли и ще подкрепяме членството на Република Македония в ЕС и НАТО, но при създалите се условия не можем да подкрепим такова решение. Настояваме, първо да бъдат изпълнени условията и след това да бъде дадена подкрепата на България, в противен случай очакването, че условията ще се изпълнят преди приключването на преговорния процес е нереалистично и по същество е протакане на проблема. \r\nЗа съжаление, множество факти от политиката на Република Северна Македония спрямо България показват, че българското правителство не може да има доверие на съседката ни. Някои от тях: \r\n- Август 2017 г., АБВ единствена обърна внимание на изказванията на македонския премиер, при неспоменаването на българите в Илинденското въстание;  \r\n-  3 август 2018 г., изказване на Зоран Заев „Илинденското въстание е македонско”.  \r\n-  21 август 2018 г., „Македонския език ще е официален в ЕС”, казват от АБВ. \r\nСпоред ПП АБВ тези събития от последните две години, след подписването на Договора, свидетелстват, че нещо в отношенията ни недостига. „Огнищата на напрежение не са туширани и след приемането на Северна Македония в ЕС и НАТО, те могат да избухнат с пълна сила. Твърденията, че членството в ЕС и НАТО ще ни обедини и ще тушира недоразуменията, наричани „кражба на история”, не са адекватни. Наясно сме, че членството в тези организации не решава исторически насложили се проблеми, които по принцип не интересуват „големите” държави, които си имат свои стратегии и цели“, заявяват от партията. \r\n„Отлагането на датата за начало на преговорите за членство в ЕС на съседката ни даде на България още един последен шанс да си защити националния интерес. Затова, ако българското правителство проиграе единствения си коз – подкрепата на България и не реши спорните въпроси, то неуважението и незачитането ще е за цяла България. \r\nБългария и Република Северна Македония първо трябва да се договорят по въпросите с общата история и после да се подкрепи членството на вторите в ЕС пред Европейския съвет. По този начин ще се защити българския национален интерес, ще се защити мира на Балканите, ще се покаже далновидност и ще се стимулира процес на положително развитие в региона и в ЕС, като се реши един въпрос, продължил десетилетия. Това би направил един държавник, за разлика от много политици. Това би направило лидерството на България на Балканите непоклатимо и в никакъв случай въпрос на реторика“, посочват от АБВ.", "date": "2019.10.01", "title": "АБВ предлага конкретни условия, които да бъдат приети от Република Северна Македония преди предстоящия Европейски съвет"}
{"url": "http://www.focus-news.net/news/2019/10/01/2704110/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.01", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/01/2704106/izlozhba-pod-nadslov-izkustvoto-kato-diplomatsiya-be-otkrita-vav-veliko-tarnovo.html", "text": "Изложба под надслов „Изкуството като дипломация“ бе открита във Велико Търново. Тя е съвместен проект на 30 посолства в България и художничката Петя Илиева, и е подредена в ректората на Великотърновски университет „Св. Св. Кирил и Методий“, предаде репортер на  Радио „Фокус“ – Велико Търново . Експозицията показва фотоси на колажи в хармонична симбиоза между българското и характерното за страни от Европа, Азия, Африка и Америка. „Целта на арт проекта е чрез вплитането на традиционни мотиви от различни краища на света да се покаже, че макар и различна, културата на етносите може да носи сходство във формите и комбинациите на фолклорните мотиви“, разказват организаторите. Идеята на автора е да  популяризира образците на нематериалното културно наследство на страните. \r\nЛуиза ТРАНЧЕВА", "date": "2019.10.01", "title": "Изложба под надслов „Изкуството като дипломация“ бе открита във Велико Търново"}
{"url": "http://www.focus-news.net/news/2019/10/01/2704096/anna-aleksandrova-gerb-imame-ideya-da-predlozhim-da-se-zapazi-sakratenoto-sadebno-sledstvie-samo-za-tezhkite-prestapleniya-i-da-otpadne-za-ubiystvo.html", "text": "Имаме идея да предложим да се запази  съкратеното съдебно следствие само за тежките престъпления и да отпадне за убийство.Това каза председателят на Правна комисия и депутат от ГЕРБ Анна Александрова пред журналисти след заседанието на Правна комисия, с което бяха обединени трите еднакви законопроекта за промени в Наказателно-процесуалния кодекс, предаде репортер на  Агенция \"Фокус\" . \r\n„Доста бързо свършихме, защото по правилник трябваше да обединим трите законопроекта в общ доклад, за който от утре след като бъде обявен в пленарна зала, ще започнат да текат сроковете между първо и второ четене. Съответно имаме идея да предложим тридневен срок или по-съкратен срок, след което следващият вторник да насрочим извънредна Правна комисия, да видим постъпилите предложения между първо и второ четене, да го подложим на обсъждане и на гласуване в Комисията по правни въпроси, след което следващата сряда да влезе в зала за окончателно гласуване“, допълни Анна Александрова. Тя посочи, че ГЕРБ най-вероятно ще направи предложения между двете четения. „Най-вероятно е предложението да изключим тежките телесни повреди, т.е. да останат убийствата. Смятаме, че с тежките телесни повреди изнасилване и блудство ще се задръсти цялата система от работа. Ще се върнем 2007 г., когато 268 хил. преписки бяха прекратени. Разбирате, че тежките телесни повреди са твърде много като обем работа. Такава идея имаме, но нека да обсъдим. Не е категорично, това е като мнение. Нека чуем главният прокурор какви мисли, съдиите от ВКС и следващият вторник да го обсъдим“, допълни още Анна Александрова и посочи, че тя ще ги покани на заседание на комисията. На въпрос дали ГЕРБ се отказва от своите промени в Наказателния кодекс  за запазване на съкратеното съдебно следствие, Анна Александрова отговори: „Не, по никакъв начин не се отказваме. Ще ги обсъдим на много голям широк, обществен дебат“,уточни още председателят на Правна комисия. Според нея двата проекта – този в НПК и този в НК не си противоречат.  \r\nДеница КИТАНОВА", "date": "2019.10.01", "title": "Анна Александрова, ГЕРБ: Имаме идея да предложим да се запази съкратеното съдебно следствие само за тежките престъпления и да отпадне за убийство"}
{"url": "http://www.focus-news.net/news/2019/10/01/2704109/epizootichnata-obstanovka-v-oblast-shumen-po-otnoshenie-na-afrikanskata-chuma-po-svinete-e-spokoyna.html", "text": "Епизоотичната обстановка в област Шумен по отношение на африканската чума по свинете е спокойна. Това стана ясно по време на заседание на Областната епизоотична комисия, водено от заместник областния управител Ширин Вели, предаде репортер на  Радио „Фокус“-Шумен . Д-р Наташа Баева от Областната дирекция по безопасност на храните (ОДБХ)информира, че през изминалата седмица, не са постъпвали сигнали по отношение на съмнение на заболели от Африканска чума по свинете животни. „През периода на територията на ОДБХ има умрели 134 свине във ферми, взети са и са изпратени за изследване 70 проби, като резултатите са отрицателни за наличие на вируса. Постъпила е една проба от отстреляна дива свиня, при подборен отстрел, която също е отрицателна“, каза д-р Баева. В извън 10 км зона, на територията на областта са извършени клинични проверки в 3 промишлени свинеферми и 4 обекта от тип „А“, като не са открити животни с признаци на африканска чума по свинете.  \r\nД-р Баева уточни, че контролната дейност продължава. От днес във всички лични стопанства, където стопаните доброволно заклаха прасетата си, извършиха дезинфекция на стопанствата си и получиха от държавата по 300 лв. за направените разходи, започват проверки. Те ще се извършват в рамките на три седмици от инспектори от ОДБХ. „Проверката се извършва във връзка с това да се установи дали се спазват декларациите, които стопаните са подали и са декларирали да не отглеждат свине в рамките на 12 месеца“, уточни д-р Катя Райкинска, директор на ОДБХ-Шумен. Във връзка с предстоящия зимен период и изостряне на заболяването Инфлуенца по птиците, ще се извършват проверки на всички птицевъдни обекти в област Шумен. Те ще продължат до 18 октомври, а до БАБХ ще бъде изпратен доклад за статуса на птицефермите в региона. В област Шумен има една ферма за кокошки носачки, 12 ферми бройлерно направление и една ферма за отглеждане на водоплаващи птици. Следващото заседание на Областната епизоотична комисия е насрочено за 8 октомври. \r\nИвелина ИВАНОВА", "date": "2019.10.01", "title": "Епизоотичната обстановка в област Шумен по отношение на африканската чума по свинете е спокойна"}
{"url": "http://www.focus-news.net/news/2019/10/01/2704111/toplofikatsiya-sofiya-ima-palna-gotovnost-da-startira-noviya-otoplitelen-sezon.html", "text": "„Топлофикация София” ЕАД има пълна готовност да стартира новия отоплителен сезон. Това съобщиха от пресцентъра на  дружеството . Според нормативната уредба общото включване на отоплението в  София може да започне след три последователни дни със средноденонощна температура по-ниска от 12°C и прогноза от НИМХ за трайно застудяване. Дружеството следи постоянно прогнозата за времето и ще реагира съобразно климатичните условия и в съответствие с нормативните изисквания. \r\nПреди старта на новия отоплителен сезон от „Топлофикация София” ЕАД напомнят на клиентите си да приключат всички ремонти по вътрешните инсталации и в случай, че са източени, да ги запълнят отново. Отоплението няма да бъде включено в сградите, в които вътрешната отоплителна инсталация не е запълнена.  \r\n„Напомняме на клиентите да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител.  \r\nМаксималното ограничаване на достъпа до абонатната станция ще ограничи възможните манипулации и кражби на топлинна енергия. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия“, посочват от дружеството.  \r\n„Напомняме на нашите потребители, че имат възможност, при желание от страна на всички живущи в етажната собственост, да поискат пускане на отоплението преди настъпването на трайно застудяване и общото включване на отоплението в столицата. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението. Прилагането на тази процедура е изцяло в полза на потребителите и чрез нея се избягва възможността за предварително пускане на отоплението в сградата без съгласието на всички съседи“, добавят от „Топлофикация София”.  \r\nДетските градини, училищата и здравните заведения, както и административните и офис сградите също могат да поискат предварително включване на отоплението. Необходимо е директорът да изпрати писмено заявление в обслужващия топлорайон или в централно управление.  \r\nЗа допълнителна информация във връзка с началото на отоплителния сезон клиентите могат да се свържат с кол центъра на компанията – тел. 0 700 11 111, както и да следят публикациите в сайта на дружеството –   и във Фейсбук -  .", "date": "2019.10.01", "title": "„Топлофикация София” има пълна готовност да стартира новия отоплителен сезон"}
{"url": "http://www.focus-news.net/news/2019/10/01/2704112/knsb-predstavi-v-plovdiv-proekta-parlament-na-raboteshta-balgariya.html", "text": "Близо 75% от работещите българи не членуват в синдикати. Това обяви на пресконференция президентът на КНСБ Пламен Димитров, предаде репортер на  Радио „Фокус“-Пловдив . КНСБ представи в Пловдив проекта „Парламент на работеща България“, финансиран с 84 000 евро – от тях европейското финансиране е 71 000 евро. Проектът се изпълнява от КНСБ, заедно с неправителствена организация „България Лейбър Райтс Уоч“. „Нашата цел е да се създаде дискусионен форум в цялата страна за представителството на интересите на граждани, работници и служители, представители на НПО, институции, учебни заведения„, каза Димитров. По думите му в България 25 на сто от работещите членуват в синдикати и това е ниско представителство за национално проучване. Целта е да се дискутират проблемите на хората, които не са членове на синдикати. Важно е да им се помага в намирането да по-добри позиции на пазара на труда. Според Пламен Димитров, българите не членуват в синдикати, защото е нарушено правото на сдружаване в повечето фирми. От синдиката започват национална програма за набиране на липсващи работници за незаетите 150 000 работни места. Целта е те да заемат от българи от чужбина, главно семейства от Украйна и Молдова. Това трябва да се случи в следващите пет години, защото демографията на България е със значителни проблеми. Търсят се изоставени къщи по населените места до производствените зони, каза още Пламен Димитров. По тази линия се очакват 55 000 семейства на българи от Украйна и Молдова. \r\nЦветана ТОНЧЕВА", "date": "2019.10.01", "title": "КНСБ представи в Пловдив проекта „Парламент на работеща България“"}
{"url": "http://www.focus-news.net/news/2019/10/01/2704108/ministar-ekaterina-zaharieva-vietnam-e-edin-ot-prioritetnite-partnyori-na-balgariya-v-aziya.html", "text": "Вицепремиерът и министър на външните работи Екатерина Захариева и първият вицепремиер на Виетнам Чьонг Хоа Бин се договориха България и Виетнам да активизират сътрудничеството във всички сфери с приоритет върху търговията, икономиката и образованието. Това съобщиха от пресцентъра на  Министерството на външните работи . \r\n„Виетнам е един от приоритетните партньори на България в Азия“, заяви Екатерина Захариева, която прие в МВнР Чъонг Хоа Бин.  \r\nИ двамата събеседници бяха единодушни, че има възможности за увеличаване на търговията. Стокообменът между двете страни за 2018 г. възлиза на 88 млн. долара.  \r\n„Показателен за добрите ни връзки е фактът, че за последните три години са осъществени две визити във Виетнам на министъра на икономиката на България с придружаващи бизнес делегации“, заяви министър Захариева. „Търсим по-осезаемо икономическо присъствие на България във Виетнам и увеличаване на инвестициите“, допълни външният ни министър.  \r\nВ тази връзка двамата вицепремиери обсъдиха и подготовката на 24-тата сесия на Смесената комисия за търговско-икономическо и научно-техническо сътрудничество, която ще се състои в София на 26 ноември 2019 г. Очаква се по време на заседанието на комисията да бъдат подписани програми за съвместно сътрудничество в областта на туризма и на културата.  \r\n„Над 30 000 виетнамски граждани са завършили висшето си образование в България! Иска ми се да видя повече виетнамски студенти у нас“, каза още Екатерина Захариева пред първия вицепремиер на Виетнам. Тя го поздрави за избора на страната му за непостоянен член на Съвета за сигурност на ООН за 2020-2021 г, както и за председател на Асоциацията на страните от Югоизточна Азия (АСЕАН) от октомври тази година. Чъонг Хоа Бин подчерта от своя страна, че България може да разчита на подкрепата на Виетнам за развитието на отношенията с всички останали членове на АСЕАН.  \r\nПрез 2020 г. България и Виетнам отбелязват 70 години от установяването на двустранни дипломатически отношения.", "date": "2019.10.01", "title": "Министър Екатерина Захариева: Виетнам е един от приоритетните партньори на България в Азия"}
{"url": "http://www.focus-news.net/news/2019/10/01/2704107/global-times-kitayskata-voenna-sila-garantira-svetovniya-mir-i-stabilnost.html", "text": "През уикенда американският вестник The New York Times публикува  статия, озаглавена „Танкове, ракети и без гълъби: Китай ще отбележи 70-ия рожден ден на Народната република“. В материала, написан от Стивън Ли Майърс, се казва, че китайските власти са забранили гълъбите преди предстоящия парад по повод националния празник. Но гълъбите са символ на мира. Чрез умишлено поставяне на думите „танкове\", „ракети\" и „гълъби\" заедно в заглавието, авторът се опита да създаде атмосфера на потисничество и смислено да предаде идеята, че военният парад в Китай е само показване на мускули и сила, коментират в редакцията на англоезичното издание  Global Times . \r\nНякои западняци трябва да преразгледат историята си. Развитието на много западни страни е резултат от нашествие и грабеж, особено през XVIII и XIX век. The New York Times използва империализма и експансионизма, за да наблюдава Китай. \r\nРазвитието на Китай остава стабилно и спокойно. Гълъбите летят през историята на Китайската народна република през последните седем десетилетия. Големите постижения на страната, включително гигантският скок в икономиката, са реализирани по напълно мирен начин. \r\nТова е основната разлика между възхода на Китай и индустриализацията и модернизацията на западните страни. Последните обаче не са склонни да го признаят, въпреки че повечето от тях постигат просперитет чрез войни и колониализъм. Развитието на тези западни страни се основаваше на страданието и унижението на други държави. Сега, когато повечето западни страни се радват на развитие, станаха избирателно слепи за историята и за мирния възход на Китай. \r\nВоенната сила е от голямо значение за стабилното развитие на Китай през последните седем десетилетия. Отбранителната сила на страната се увеличи значително след десетилетия на бързо военно развитие. Днес Китай се превърна в една от трите ядрени сили. По този начин е невъзможно Китай да бъде изместен, а други големи сили е малко вероятно да използват военна сила, за да принудят Пекин да отстъпи. \r\nКитай обаче ще използва своите военни за стратегическо възпиране и защита на националната сигурност. „Танковете“ и „ракетите“, които забелязаха медиите, няма да бъдат заплаха за никоя друга страна или регион в света. Напротив, Китай пое отговорността като основна сила за поддържане на мира и стабилността в световен мащаб и за противопоставяне на глобалната и регионална хегемония. Това прави военната сила на Китай важна гаранция за световния мир и стабилност. \r\nВоенният мускул не е лошо нещо. Ключът е как го използвате. След седем десетилетия е време Китай да покаже малко мускул на света. Силата на Китай е надеждна гаранция за национално единство и световен мир. Освен това е солидна основа да се действа срещу всяка сила, която се опитва да саботира регионалния мир и развитие. Китай винаги е провеждал отбранителна национална отбранителна политика и 70-те години мирен възход е най-големият негов принос за развитието на човечеството. \r\n \r\n . \r\n \r\n Тереза Герова", "date": "2019.10.01", "title": "Global Times: Китайската военна сила гарантира световния мир и стабилност"}
{"url": "http://www.focus-news.net/news/2019/10/01/2704114/mladezhki-obmen-na-tema-mladezhta-e-tolerantnost-se-provezhda-vav-vidin.html", "text": "От 29 септември до 5 октомври 36 младежи от различни страни ще гостуват във Видин и ще дискутират по теми, свързани с толерантността, солидарността и европейските ценности. Това съобщиха за  Радио „Фокус“ – Видин  от Сдружение „Видински фонд „Читалища“. Как да се справим с предразсъдъците, с езика на омразата и нетолерантността и как да допринесем за по-доброто разбиране и осмисляне на социалното, етническото, езиковото и културното многообразие- това са част от въпросите, на които младите хора ще търсят отговори. Домакин на младежкия обмен е Сдружение „Видински фонд „Читалища“, а гостите са представители на младежки организации от Сърбия, Турция, Хърватия и Гърция. Младите хора ще изпълняват съвместно специално разработена програма, представляваща съчетание от лекции, упражнения, дебати, ролеви игри, симулации, дейности на открито и др., в рамките на които те ще развият своите компетентности. Младежите ще опознаят нови традиции, обичаи и начини на живот, и всичко това посредством учене сред равнопоставени партньори.Младежкият обмен е подкрепен в рамките на Програма „Еразъм +“, като целите на проекта изцяло отговарят на целите на Програмата за сътрудничество и обмен на добри практики.", "date": "2019.10.01", "title": "Младежки обмен на тема „Младежта е толерантност“ се провежда във Видин"}
{"url": "http://www.focus-news.net/news/2019/10/01/2704113/narodnoto-sabranie-shte-bade-domakin-na-kragla-masa-na-tema-vseobhvatna-koordinatsiya-na-migratsionniya-protses.html", "text": "„Всеобхватна координация на миграционния процес“ е темата на кръгла маса, организирана на 2 октомври 2019 г. от председателите на парламентарните комисии по външна политика и по вътрешна сигурност и обществен ред, съвместно с Международния център за развитие на миграционната политика и посолството на Финландия в България. Това съобщиха от пресцентъра на  Народното събрание . Форумът ще започне в 14.30 часа в зала „Изток“ на парламента.  \r\nПредвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. Модератор ще бъде председателят на Комисията по външна политика Джема Грозданова.  \r\nСред темите, които ще бъдат обсъдени, са „Всеобхватен подход към миграцията – очакванията на Република България“ и „Преодоляване на политическата безизходица относно дебата за Европейската миграционна политика“. Ключови говорители ще са министърът на вътрешните работи Младен Маринов, главният директор на Международния център за развитие на миграционната политика Михаел Шпинделегер, както и посланикът на Румъния в България Йон Галеа, юридическият директор на департамента по миграция на министерството на вътрешните работи на Финландия Рита Копонен и анализаторът в Европейския съвет за външна политика Даниел Стефанов.", "date": "2019.10.01", "title": "Народното събрание ще бъде домакин на кръгла маса на тема „Всеобхватна координация на миграционния процес“"}
{"url": "http://www.focus-news.net/news/2019/10/01/2704115/mvnr-preporachva-na-balgarite-v-gartsiya-da-ne-razchitat-na-obshtestveniya-transport-na-2-oktomvri.html", "text": "Препоръчва българите в Гърция да не разчитат на обществения транспорт и да избягват придвижване в центъра на Атина на 2 октомври. Това съобщиха от пресцентъра на  Министерството на външните работи .Стачка на профсъюзите е обявена в Атина за 2 октомври 2019 г. Тя ще засегне транспортните средства, включително кораби и фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 09.00 часа до 21.00 часа. Към стачката е възможно да се присъединят и други служители от обществената сфера, които нямат пряко отношение към пребиваващите в Гърция туристи. Препоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват масови протести и възможни безредици. Не е изключено стачните действия да продължат и на следващия ден. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107", "date": "2019.10.01", "title": "МВнР препоръчва на българите в Гърция да не разчитат на обществения транспорт на 2 октомври"}
{"url": "http://www.focus-news.net/news/2019/10/01/2704116/nalozheni-sa-nakazaniya-na-srabski-grazhdani-nezakonno-preveli-migranti-prez-granitsata-na-stranata.html", "text": "Съдът е одобрил споразумение, сключено между Районна прокуратура – Оряхово и защитата на подсъдимите Д. П. (на 27 години) и Б. М. (на 30 години), обвинени за извършено от тях престъпление по чл. 280 от НК. Това съобщиха от  Апелативна прокуратура – София . \r\nДвамата подсъдими са сръбски граждани и са се признали за виновни за това, че на 6 май 2019 г. на ГКПП Оряхово – Бекет незаконно превели през българо-румънската граница група лица. Сред тях били граждани на Сирия и Ирак. За целта подсъдимите използвали товарен автомобил със словенска регистрация, като мигрантите били укрити в товара на ремаркето.На двамата подсъдими са наложени наказания от по единадесет месеца „лишаване от свобода“ с тригодишен изпитателен срок. \r\nОпределението на съда има последиците на влязла в сила присъда.", "date": "2019.10.01", "title": "Наложени са наказания на сръбски граждани, незаконно превели мигранти през границата на страната"}
{"url": "http://www.focus-news.net/news/2019/10/01/2704120/rayonna-prokuratura-galabovo-nablyudava-dosadebno-proizvodstvo-za-trudova-zlopoluka.html", "text": "Районна прокуратура-Гълъбово наблюдава досъдебно производство за това, че на 30 септември 2019 г., в гр. Гълъбово, обл. Стара Загора в ТЕЦ „ЕЙ И ЕС“ е причинена телесна повреда на две лица поради незнание или немарливо изпълнение на занятие или на друга правно регламентирана дейност, представляваща източник на повишена опасност. Това съобщиха от  пресцентър на Апелативна прокуратура-Пловдив .По досъдебното производство се извършват процесуално следствени действия – извършен е оглед на местопроизшествие, разпитани са свидетели,  предстои да бъдат назначени експертизи и др. Срокът за приключване на разследването е двумесечен.", "date": "2019.10.01", "title": "Районна прокуратура-Гълъбово наблюдава досъдебно производство за трудова злополука"}
{"url": "http://www.focus-news.net/news/2019/10/01/2704121/bez-zabavyane-se-izvarshva-preminavaneto-po-osnovnite-patni-napravleniya-v-oblast-blagoevgrad.html", "text": "Без забавянe се извършва преминаването по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев не е натоварен. През деня обстановката е била спокойна и няма регистрирани тежки пътни инциденти. По пътната мрежа не се извършват ремонтни дейности, заради които да са наложени ограничения за преминаването на леки и товарни автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\nЛивия НИНОВА", "date": "2019.10.01", "title": "Без забавянe се извършва преминаването по основните пътни направления в област Благоевград"}
{"url": "http://www.focus-news.net/news/2019/10/01/2704100/reuters-leybaristkata-partiya-nyama-da-initsiira-vot-na-nedoverie-do-sreshtata-na-es.html", "text": "Най-голямата опозиционна партия във Великобритания – Лейбъристката, няма да инициира вот на недоверие към правителството на премиера Борис Джонсън до приключване на срещата на върха на Европейския съюз по-късно този месец. Това увери Джон Макдонъл, втората най-мощна фигура в партията, предава  Reuters . \r\nСъгласно думите му, лейбъристите ще изчакат да видят дали Джонсън ще може да договори преразглеждане на споразумението за Брекзит на форума на европейските лидери, който ще се проведе на 17-18 октомври. Ако не успее, министър-председателят на Обединеното кралство ще бъде принуден да се съобрази с приетия закон, който го задължава да отложи излизането на страната от структурите на Общността.  \r\n„Голям брой от 21-те консерватори очевидно ще искат да видят дали Борис Джонсън ще се върне с някаква сделка и второ – дали ще подаде някакво искане за удължаване на срока за Брекзит“, подчерта Макдонъл.  \r\nОпозиционните партии обмислят да се опитат да свалят правителството на Джонсън чрез предложение за вот на недоверие като единственият начин да се гарантира, че Великобритания няма да напусне ЕС в края на октомври, без да е договорила споразумение за „развод“ с Брюксел. \r\nОсновните партии обаче остават в несъгласие относно това как евентуално правителство може да функционира в бъдеще в случай, че Джонсън бъде отстранен от длъжност. Макдонъл отхвърли идеята на либералдемократите за временно правителство, ръководено от висш член на парламента, а не от лидера на лейбъристите Джеръми Корбин. „Няма да влизаме в правителство на националното единство\", увери Макдонъл.  \r\n \r\n Тереза Герова", "date": "2019.10.01", "title": "Reuters: Лейбъристката партия няма да инициира вот на недоверие до срещата на ЕС"}
{"url": "http://www.focus-news.net/news/2019/10/01/2704117/sport-machat-mezhdu-grigor-dimitrov-i-rodzhar-federer-popadna-v-klasatsiya-za-nay-dobrite-dvuboi-ot-us-open.html", "text": "Мачът между Григор Димитров и Роджър Федерер за място на полуфинала на Откритото първенство на САЩ по тенис бе включен в класация за най-добрите двубои в Ню Йорк този сезон. Срещата, с успеха в която българинът за първи път в кариерата си достигна до полуфиналите на US Open, бе класирана на четвърто място. \r\nНачело в любопитната класация домакините поставиха финала между Рафаел Надал и Данийл Медведев, който продължи близо 5 часа. На второ място в „Топ 5“ на най-добрите двубои бе поставен мачът между Матео Беретини – Гаел Монфис. Трета позиция е за срещата между Тейлър Таузънд и Симона Халеп. Мачът между Кори Гоф и Тимеа Бабош бе поставен на пето място.", "date": "2019.10.01", "title": "Спорт: Мачът между Григор Димитров и Роджър Федерер попадна в класация за най-добрите двубои от US Open"}
{"url": "http://www.focus-news.net/news/2019/10/01/2704118/s-dva-balgarski-filma-avtokino-gostuva-vav-veliko-tarnovo.html", "text": "Два нови български филма представя Автокино във Велико Търново. Прожекциите могат да се гледат от паркинга под крепостта Царевец от 19.00 и 21.20 часа, съобщават за  Радио „Фокус“ – Велико Търново  от Общината. Организаторите са подготвили хитовите заглавия на лентите „Уют“ на Камен Донев и „Лошо момиче“. Те припомнят, че цената на билета е 10 лв., като децата до 14 години плащат по 8 лв. Автокино се гледа от автомобил, на екран с размери 5х10 метра и на височина от земята 2 метра. Звукът се приема от радиото в автомобила на съответната честота за града изписана на екрана в деня на прожекцията. \r\nЖелаещите да присъстват трябва да направят резервация онлайн предварително или в деня на прожекцията. Местата са ограничени до 50-60 автомобила. \r\n„Уют“ е история, в която се преплитат тежки семейни взаимоотношения в комедиен аспект – съдбата, парите, съседите, бъдещето, как живеем, с какви темпове, с какви обороти, какво даваме, какво искаме, как се разминаваме. \r\n„Лошо момиче“ разказва живота на бившата шампионка по художествена гимнастика и настояща стрийптизьорка Жанета в момент, в който в него настъпват драстични промени. Това се случва, след като тя преживява семейна трагедия и става жертва на насилие. В опитите си да намери своето място под слънцето момичето се изправя срещу най-могъщия си враг – самата себе си. \r\nЛуиза ТРАНЧЕВА", "date": "2019.10.01", "title": "С два български филма Автокино гостува във Велико Търново"}
{"url": "http://www.focus-news.net/news/2019/10/01/2704119/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит.  \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.01", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/01/2704122/normalna-e-patnata-obstanovka-oblast-burgas.html", "text": "Нормална е пътната обстановка област Бургас, видимостта е отлична, няма затворени пътни участъци, проходите са отворени за движение на всички моторни превозни средства. Това съобщиха за  Радио „Фокус“-Бургас  от Областното пътно управление. До 7 октомври движението по път I-9 Обзор-Бургас от 181+900 км до 182+00 км, разклона на с. Иракли и за с. Баня, се осъществява с повишено внимание, поради рязане на дървета. Има сигнализирани пътни знаци. Към момента движението на моторни превозни средства се осъществява безпроблемно както по пътищата в областта, така и по основните пътни артерии на град Бургас.  \r\nСтрупване на автомобили се наблюдава по входно-изходните артерии на града. В централна градска част автомобилният трафик е по-натоварен на кръстовището с кръгово движение „Трапезица“, в района на кръстовището между булевардите „Демокрация“ и „Сан стефано“, както и в района на кръстовището между улиците „Булаир“ и „Константин Фотинов“. В останалата градска част движението се осъществява без забавяне. \r\nДеница ДИМИТРОВА", "date": "2019.10.01", "title": "Нормална е пътната обстановка област Бургас"}
{"url": "http://www.focus-news.net/news/2019/10/01/2704129/smetosabirashta-gondola-se-e-obarnala-v-rayona-na-smetishteto-kray-melnitsata-v-romskiya-kvartal-nadezhda-v-sliven-ne-e-yasno-ima-li-zhertvi.html", "text": "Сметосъбираща гондола се е обърнала в района на сметището край мелницата в ромския квартал „Надежда“. Това съобщи за  Радио „Фокус“ – Сливен  говорителят на ОДМВР – Сливен Първолета Мандинска. Сигналът постъпил в 15.55 часа, веднага са предприети мерки.На място са изпратени полиция, пожарни екипи и линейка. Едва след като камионът бъде преобърнат, ще стане ясно има ли пострадали при инцидента.", "date": "2019.10.01", "title": "Сметосъбираща гондола се е обърнала в района на сметището край мелницата в ромския квартал „Надежда“ в Сливен не е ясно има ли жертви"}
{"url": "http://www.focus-news.net/news/2019/10/01/2704126/sport-bondarenko-se-otkaza-ot-uchastie-na-svetovnoto-parvenstvo-v-doha.html", "text": "Бившият световен и европейски шампион и олимпийски бронзов медалист от Игрите в Рио в скока на височина Богдан Бондаренко прекрати участието си на Световното първенство в катарската столица Доха. Украинецът мина под летвата при първия си опит на 2,17 метра в квалификацията и след това поздрави публиката, оттегляйки се от състезанието. През последните години Бондаренко имаше сериозни здравословни проблеми. \r\nВ квалификационна Група „А“, където скача Бондаренко, е и българският представител Тихомир Иванов. Квалификационната норма за класиране на финала е 2.31 метра, колкото е личният рекорд на 25-годишния плевенчанин.", "date": "2019.10.01", "title": "Спорт: Бондаренко се отказа от участие на Световното първенство в Доха"}
{"url": "http://www.focus-news.net/news/2019/10/01/2704124/shofyorite-da-karat-s-povisheno-vnimanie-v-tunel-trayanovi-vrata-na-avtomagistrala-trakiya-v-posoka-sofiya-na-2-oktomvri.html", "text": "Утре – 2 октомври, от 10.00 ч. до 12.00 ч. движението в посока София в тунел „Траянови врата“ на автомагистрала „Тракия“ ще се извършва в активната лента поради ремонт на пожаро-известителната система и светофарна уредба. Това съобщиха от пресцентъра на  Агенция \"Пътна инфраструктура\" (АПИ) .  От 12.30 ч. до 15.00 ч. трафикът ще преминава в изпреварващата лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.01", "title": "Шофьорите да карат с повишено внимание в тунел \"Траянови врата\" на автомагистрала \"Тракия\" в посока София на 2 октомври"}
{"url": "http://www.focus-news.net/news/2019/10/01/2704130/natovaren-e-trafikat-v-rayona-na-kragovite-krastovishta-na-mosta-na-reka-maritsa-v-pazardzhik.html", "text": "Натоварен е трафикът по входовете и изходите на Пазарджик, а също и по централните улици и булеварди, предаде репортер на  Радио „Фокус“ – Пазарджик . Струпване на автомобили има в района на двете кръгови кръстовища на моста на река Марица, а също в района на кръстовищата на булевард „България“. По околовръстния път в посока Пловдив трафикът също е интензивен. Полицейски патрул е разположен на изхода на Пазарджик. Следи се за спазване ограниченията на скоростта, извършват се проверки на водачите за валидни документи за управление на автомобил. \r\n \r\nВаня НИКОЛОВА", "date": "2019.10.01", "title": "Натоварен е трафикът в района на кръговите кръстовища на моста на река Марица в Пазарджик"}
{"url": "http://www.focus-news.net/news/2019/10/01/2704127/aktsenti-v-sutreshniya-blok-dobro-utro-balgariya-po-radio-fokus-na-2-oktomvri.html", "text": "Българската агенция по безопасност на храните стартира проверки на родни птицеферми, заради наличието на риск от инфлуенца по птиците. Какви са опасностите този сезон и къде са съсредоточени превантивните мерки срещу заболяването? Отговорите търсим от д-р Георги Чобанов, директор на Дирекция „Здравеопазване и хуманно отношение към животните“ в БАБХ. В предизборното ни студио продължаваме да ви представяме претендентите за битките по места. С мотото „Промяната за Пловдив“ ПП АБВ официално се впуснаха в кметската надпревара в града. Как обаче от партията виждат промяната и пътя за нейното постигане? Тези и други въпроси задаваме на кандидата за кмет на Пловдив и зам.-председател на АБВ Любомира Ганчева. След колективните оставки на медицинските сестри от Детското отделение на болницата в Карлово и тези от Вътрешното отделение колко пациенти са застрашени да останат без качествени медицински услуги и има ли разумен изход от ситуацията? Повече ще научим от Гиргина Николова, координатор от Сдружението на медицинските сестри в Карлово. В минутите след 9 часа ще посетим Кюстендил, където стартира Фестивал на модерното изкуство, а колегата Венцеслав Илчев ще разкаже за него в аванс.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.10.01", "title": "Акценти в сутрешния блок „Добро утро, България“ по Радио „Фокус“ на 2 октомври"}
{"url": "http://www.focus-news.net/news/2019/10/01/2704123/redzhep-tayip-erdogan-turtsiya-mozhe-da-zapochne-vnezapno-operatsiya-v-severna-siriya.html", "text": "Държавният глава на Турция Реджеп Тайип Ердоган предупреди, че военните на Анкара може да започнат „внезапно“ операция източно от река Ефрат в Сирия с цел създаване на зона за сигурност, предава държавната информационна агенция  Anadolu Agency . \r\n„Можем да дойдем внезапно някоя вечер“, цитира агенцията отговора, който турският лидер даде на журналистически въпрос за планираната операция в Северна Сирия.  \r\nАнкара вече проведе две военни операции в Сирия: „Щита на Ефрат“ и „Маслинова клонка“. Преди началото им Ердоган също бе произнесъл подобни думи.  \r\nДискусията за създаването на буферната зона започна през 2013 г. Тогава се обмисляше възможността за създаване на зона за полети и зона за сигурност на сирийска територия, където бежанците да могат да се настанят. Анкара се връща към тази идея почти всяка година, но досега поради редица причини тези планове не бяха изпълнени. \r\n \r\n . \r\n \r\n Тереза Герова", "date": "2019.10.01", "title": "Реджеп Тайип Ердоган: Турция може да започне внезапно операция в Северна Сирия"}
{"url": "http://www.focus-news.net/news/2019/10/01/2704135/pregled-na-mezhdunarodnite-novini-do-1800-chasa-agentsiya-fokus.html", "text": "Един човек е убит, а 10 други са ранени при нападение в професионален колеж в източната част на Финландия, предава  AFP , като уточнява, че двама от пострадалите са в тежко състояние. \r\nПо данни на местната полиция и свидетели, млад мъж е нахлул с меч в учебна зала. Нападателят е бил задържан от властите. Той също е ранен, потвърдиха правоохранителните органи  \r\n„Полицаите са използвали огнестрелно оръжие. Задържан е един извършител. Ранените са евакуирани\", се казва в изявление на полицията от град Куопио.  \r\nСпоред доклади на очевидци, заподозреният нападател е нахлул в учебна зала. „Той прониза момиче в шията с меч и го намушка в корема\", цитира агенцията очевидец, говорил пред вестник Keskisuomalainen. Нападателят също е задействал „някакви малки бомби“, допълни свидетелят.  \r\nВ социалната мрежа „Туитър“ финландският премиер Анти Рин определи атаката като „шокираща и напълно осъдителна\". \r\n*** \r\n \r\n  В ексклузивно интервю с тиранската телевизия  Ora News , цитирано от македонската електронна медия  A1 On , министърът на вътрешните работи на Косово Екрем Мустафа заяви, че „е възможно цялостното премахване на границата между Албания и Косово\". \r\n„Това е възможен проект. Работни групи в Дуръс действат над тази платформа от седем дни. Ще работим за защита на границите, след това ще имаме стабилна икономика, макрофинансиране; ще поддържаме реда и сигурността на страните. Поискахме тази инициатива за целия регион и в бъдеще планираме да има някаква либерализация на движението в него“, подчерта Мустафа. \r\nТой също така отговори на въпроса дали Тирана и Прищина обсъждат въпроса за т.нар. Балкански Шенген. „Тези консултации започнаха от последната среща междуправителствена среща на двете страни и като проект се появи именно на нея, но ние все още трябва да се подготвим за интеграцията в Европейския съюз. В ЕС няма граници. Трябва да подготвим и обучим нашите екипи в бъдеще, за да сме готови за интеграция в ЕС“, подчерта министърът на вътрешните работи на най-младата държава на Балканите.  \r\nМустафа оцени високо сътрудничеството на полицията на двете страни и обединяването на граничните пунктове. \r\n*** \r\n \r\n  Най-голямата опозиционна партия във Великобритания – Лейбъристката, няма да инициира вот на недоверие към правителството на премиера Борис Джонсън до приключване на срещата на върха на Европейския съюз по-късно този месец. Това увери Джон Макдонъл, втората най-мощна фигура в партията, предава  Reuters . \r\nСъгласно думите му, лейбъристите ще изчакат да видят дали Джонсън ще може да договори преразглеждане на споразумението за Брекзит на форума на европейските лидери, който ще се проведе на 17-18 октомври. Ако не успее, министър-председателят на Обединеното кралство ще бъде принуден да се съобрази с приетия закон, който го задължава да отложи излизането на страната от структурите на Общността.  \r\n„Голям брой от 21-те консерватори очевидно ще искат да видят дали Борис Джонсън ще се върне с някаква сделка и второ – дали ще подаде някакво искане за удължаване на срока за Брекзит“, подчерта Макдонъл.  \r\nОпозиционните партии обмислят да се опитат да свалят правителството на Джонсън чрез предложение за вот на недоверие като единственият начин да се гарантира, че Великобритания няма да напусне ЕС в края на октомври, без да е договорила споразумение за „развод“ с Брюксел. \r\nОсновните партии обаче остават в несъгласие относно това как евентуално правителство може да функционира в бъдеще в случай, че Джонсън бъде отстранен от длъжност. Макдонъл отхвърли идеята на либералдемократите за временно правителство, ръководено от висш член на парламента, а не от лидера на лейбъристите Джеръми Корбин. „Няма да влизаме в правителство на националното единство\", увери Макдонъл. \r\n*** \r\n \r\n  Ръководителят на украинската делегация в Парламентарната асамблея на Съвета на Европа (ПАСЕ) Елизавета Яско обяви създаването на постоянна група на „Балтик плюс“ в рамките на организацията с участието на Латвия, Литва, Естония и Грузия, предава  TACC . \r\nВ съобщение, публикувано на страницата й в социалната мрежа „Фейсбук“, се пояснява, че мисията на групата е „да продължи политиката за непризнаване анексията на Крим, осъждане на окупацията на Крим от Русия, части от Източна Украйна, Грузия и Молдова“. \r\n„Нашата първа стъпка е да изоставим честването на 70-годишнината на организацията, която загуби авторитета си в очите на милиони граждани на нейни държави-членки. Това е резултат от нашите консултации, проведени през последните два дни в Страсбург\". \r\nСледващата среща на групата ще се проведе в Киев, пояснява Яско. \r\nВърховната Рада на Украйна отказа да изпрати своята делегация на есенната сесия на ПАСЕ в Страсбург в знак на протест срещу решението, взето от организацията това лято за възстановяване на пълноправното членство на Русия. Въпреки това някои членове на делегацията, включително Елизавета Яско, отидоха в Страсбург, обяснявайки това с необходимостта да защитят позицията на Киев в кулоарите на сесията. \r\nРуската делегация в ПАСЕ бе лишена от правото да гласува, да участва в контролни мисии и да бъде член на ръководните органи през април 2014 г. поради събитията в Украйна и присъединяването на Крим към Русия, припомня агенцията. \r\n*** \r\n \r\n  Председателят на „Алианс за албанците“ в Северна Македония – Зиядин Села, открито подкрепи кандидатурата на лидера на движение „Самоопределение“ Албин Курти за премиерския пост в Косово, съобщава електронното издание на прищинския ежедневник  Gazeta Express . \r\nВ официалния си профил в социалната мрежа „Фейсбук“ Села призова гражданите на най-младата държава на Балканите да гласуват за Курти на изборите на 6 октомври. \r\n„Ние, албанците се нуждаем от промяна. Албанците в Северна Македония… от почти 18 години, живеят без надежда, с училища, изпразващи се ежедневно, като младите хора поемат по пътя на изгнанието. На изборите на 6 октомври албанците в Косово имат възможността да инициират промени, да направят Косово по-свободно, по-демократично, по-справедливо, по-нормално“, написа Села. \r\nСъгласно думите му, че Курти може да предложи промяната, от която се нуждае Косово. \r\n„Не се съмнявам, че Албин Курти и „Самоопределение“ могат да предложат на Косово (и не само) много повече, отколкото писах по-горе... От вас зависи да го подкрепите на 6 октомври“, завършва постът на Села. \r\n*** \r\n \r\n Бившият премиер на Гърция и лидер на най-голямата опозиционна партия в страната - СИРИЗА, Алексис Ципрас заяви, че Скопие вече е надежден партньор на Европейския съюз и затова трябва да му бъде дадена възможност да започне присъединителните преговори през октомври, предава агенция  „Макфакс“ . \r\nВ рамките на конференцията „Среща на върха на Западните Балкани – Увеличаване на инерцията за европейска интеграция“, която се провежда в Скопие, Ципрас говори за Преспанския договор, като оцени, че с него се потвърждава амбицията на ЕС да установи мир и стабилност в балканския регион. \r\nБившият гръцки премиер заяви още, че в момента, в който е подписан договорът за името, всички са почувствали, че правят история. „Всички знаем, че най-важната стъпка вече е направена, тъй като нашите две държави вече не са противници“, подчерта той и добави, че Гърция и Македония ще видят придобивките от този договор много бързо и ще изградят взаимно доверие помежду си. \r\nСпоред Ципрас, Преспанският договор символизира победата на дипломацията и на сътрудничеството над национализма и интровертността. \r\n***", "date": "2019.10.01", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/01/2704132/pokazaha-chast-ot-darenieto-napraveno-ot-pra-pra-plemennik-na-dobri-voynikov.html", "text": "Показаха част от дарението, направено от пра-пра племенник на Добри Войников, предаде репортер на  Радио „Фокус“- Шумен .Пред журналисти в къща музей „Добри Войников“  бяха представени старопечатни книги, учебни помагала, ръкописи на бележития възрожденец, литургическа литература на гръцки и старобългарски език, нотни текстове, чуждоезиковите издания, вестници и списания, вещи. Дарителският жест е на Иван Пенчев – пра-пра племенник на Добри Войников по линия на неговата по-голяма сестра Съба. „За нас като домакини на къщата музей, която носи името на Войников, дарението е изключително ценно, на практика то няма цена. Освен литературата, която получаваме, част от която е собственост и е била ползвана от Войников, ние получаваме и други вещи. Едната е ключ за старинната ракла, която е ползвана от бащата на Войников поп Васил и която получихме също от Иван Пенчев при предходното му посещение при нас. Другата вещ е малка брошка, ползвана като игла за вратовръзка. За нея е известно, че тя е подарена  на Войников след успешното представление „Райна княгиня” в Букурещ през 1866 г. След края на пиесата Войников е извикан в ложата на румънския княз Карол I, който забожда тази брошка на вратовръзката му“, разказа Красимира Чалъкова, уредник на къщата музей „Добри Войников“. Тя допълни, че особено важни са ръкописите, както и приписките по страниците на печатните издания, които носят своя разказ за епохата, за собственика. Като цяло дарението е в добро състояние. Престои получените материали да бъдат обстойно прегледани и анализирани. „Според процедурата, всяко новопъстъпило дарение трябва да мине през различни комисии, да се идентифицира, получените материали се инвентират в съответни фондове, почистват се и се съхраняват по начин, който позволява да бъдат изложени пред публика“, каза Чалъкова.  Дарението съдържа над 150 печатни издания, ръкописи и 96 броя вестници и списания – „България”, „Български книжици”, „Читалище”, „Периодическо списание на българското книжовно дружество”, „Metropolitan Tabernacle Pulpit”, публикувани в периода 1858 – 1873 г. Част от него ще бъде изложена в къщата музей „Добри Войников“, а брошката и другата част от дарението в РИМ – Шумен. \r\n \r\nИвелина ИВАНОВА", "date": "2019.10.01", "title": "Показаха част от дарението, направено от пра-пра племенник на Добри Войников"}
{"url": "http://www.focus-news.net/news/2019/10/01/2704133/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана – Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили пътуват в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.10.01", "title": "Натоварен е трафикът по път I-1  Монтана – Видин в посока за ГКПП „Дунав мост 2“"}
{"url": "http://www.focus-news.net/news/2019/10/01/2704128/v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Това съобщиха за  Радио „Фокус“ – Велико Търново  от  Областно пътно управление. Времето във Великотърновски регион е предимно облачно, но без валежи. Настилките са сухи. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.10.01", "title": "В едната лента, заради ремонт, се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/10/01/2704134/prezidentat-rumen-radev-dnes-neizmenno-shte-si-zadadem-vaprosa-izgubihme-li-se-v-prehoda.html", "text": "По време на прехода България прие една демократична Конституция, в която приехме принадлежност към фундаментални ценности – свобода и мир, хуманизъм, равенство, толерантност и справедливост. Това каза президентът Румен Радев в изказването си във форума „30 години от промяната“ по повод 25-ата годишнина на Фондация „Фридрих Еберт“ в България, предаде репортер на  Агенция „Фокус“ .  \"Благодаря за поканата и възможността да споделя с вас това знаково за българския обществено-политически живот събитие. Събитие, в което отбелязваме 25 години от съвместната работа на фондация „Фридрих Ебърт“ с българските институции, общество и много важно - българските граждани. Отбелязваме една богата история, в която виждаме приносът на тази фондация за разгръщането на демократичните промени в България\", допълни той. \"Отбелязваме обаче и тридесет години промени. Промени, които ние наричаме с една простичка дума „Преход“. Аз нямам амбицията да се впускам в някакво тълкуване на този основен философски въпрос. По-важното е, че този преход засегна не едно поколение в България. На практика всички нас в тази зала. Когато днес се връщаме към тази история и когато ще видим изложбата ние неизменно ще си зададем въпроса „Изгубихме ли се в прехода?“ и какво успяхме и какво не успяхме за тези години. Аз мога да кажа, че ние успяхме да свършим не малко. България прие една демократична Конституция\", каза държавният глава. Той отчете, че нея е заложено  принадлежност към фундаментални ценности – свобода и мир, хуманизъм, равенство, толерантност и справедливост. \"Конституция, в която се утвърждават демократичните принципи – плурализмът и разделението на властите\", каза още президентът. \r\n  \r\nТеодора ПАТРОНОВА", "date": "2019.10.01", "title": "Президентът Румен Радев: Днес неизменно ще си зададем въпроса - изгубихме ли се в Прехода"}
{"url": "http://www.focus-news.net/news/2019/10/01/2704125/the-independent-deputatite-na-leybaristkata-partiya-okazvat-natisk-varhu-korbin-da-razreshi-krizata-s-brekzit-chrez-referendum.html", "text": "Депутатите от Лейбъристката партия засилиха натиска върху лидера си Джереми Корбин да разреши кризата с Брекзит чрез референдум, преди да настоява за провеждането на избори в страната, съобщава националният ежедневник  The Independent . \r\nДепутатите призоваха лидера си изцяло да промени позицията си относно излизането на Обединеното кралство от структурите на Общността по време на седмично заседание. Официалната позиция на Лейбъристката партия е да провеждането на общи избори - след като заплахата за Брекзит без сделка до 31 октомври бъде преодоляна.  \r\nДепутатите обаче използваха срещата, за да призоват Корбин да подкрепи искането за вот по всяко споразумение за Брекзит или да настоява за провеждането на нов референдум, ако той бъде назначен за премиер. \r\nЕдин от участниците в срещата разкри пред The Independent, че Корбин е присъствал на нея, но но не се е ангажирал с общеание. Сред лейбъристите има убеждение, че партията им ще има сериозна преднина на общи избори пред консерваторите и либералдемократите, ако преди това бъде проведен нов референдум за Брекзит.  \r\n„В компетенциите на евентуално временно правителство трябва да бъде най-напред провеждането на референдум, а след това и на общи избори… Това би било в ущърб както на торите, така и на либералдемократите и техните определящи политики – Брекзит без сделка или отлагането му. Лейбъристите могат да се насочат към воденето на предизборната кампания с визия за радикална трансформация, насочена към реалните нужди, пред които е изправено нашето общество“, уверени са депутатите от Лейбъристката партия.  \r\n \r\n Тереза Герова", "date": "2019.10.01", "title": "The Independent: Депутатите на Лейбъристката партия оказват натиск върху Корбин да разреши кризата с Брекзит чрез референдум"}
{"url": "http://www.focus-news.net/news/2019/10/01/2704136/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 10.00 часа ще се проведе заседание на Министерски съвет.  \r\n \r\n*** \r\n   \r\nОт 14.30 часа в зала „Изток“ ще се проведе кръгла маса на тема „Всеобхватна координация на миграционния процес“. Предвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. \r\n \r\n*** \r\n   \r\nОт 10.00 часа в кабинет 218, разположен на втория етаж на Поликлиниката на ВМА, специалистите от Клиника по дерматология на Военномедицинска академия (ВМА) организират безплатна профилактична кампания за доброкачествени и злокачествени образувания. \r\n \r\n*** \r\n   \r\nОт 11.00 часа заместник-кметът на София Дончо Барбалов ще посети Четвърта многопрофилна болница за активно лечение \r\n \r\n*** \r\n   \r\nОт 11.00 часа във ВИП залата на Софийска опера и балет ще се състои пресконференция за премиерата на операта \"Зографът Захарий\". \r\n \r\n*** \r\n   \r\nОт 11.00 часа в Пресклуба на БТА организаторите на международното изложение „Световно образование” ще представят пред медиите актуална информация за промени в нагласите и перспективите пред българите за обучение в чужбина. \r\n \r\n*** \r\n   \r\nОт 11.30 часа на Моста на влюбените председателят на БАН акад. Юлиан Ревалски ще открие изложба по повод отбелязванeто на 150-годишнината на Академията. \r\n \r\n*** \r\n   \r\nОт 18.00 часа в Чешкия център ще се състои среща-дискусия с Мартин Вопенка.  \r\n \r\n*** \r\n   \r\nОт 18.30 часа в Литературния клуб на Столична Библиотека ще бъде премиерата на „Аз, Остава“ – първа книга от поредицата Scribens Acoustic на издателство Scribens. \r\n \r\n*** \r\n   \r\nОт 18.30 часа, Литературен клуб „Перото“ ще се проведе поетична вечер на Валери Вергилов. \r\n \r\n*** \r\n \r\nВ 13:00 часа в зала „Георги Баев“ на Културен център Морско казино ще се проведе Националната среща \"Добри практики\" на Министерство на културата. \r\n \r\n*** \r\n \r\n \r\nОт 19.30 часа в Драматичен театър \"Адриана Будевска.\" официалното ще бъде открит фестивалът на изкуствата Порт Прим Арт Фест’2019. \r\n*** \r\n \r\nОт 18.30 часа в Градската художествена галерия „Борис Георгиев“ ще бъде открита изложбата на един знаков за Варна творец - Радко Мурзов на 80 години. Изложбата е озаглавена „Пъ-тят“. \r\n \r\n*** \r\n \r\nОт 10.00 часа в зала 321 на Ректората на ВТУ „Св. св. Кирил и Методий“ ще започне лекция от цикъла MASTЕRCLASS WORK 4.0. Ще присъстват президентът на КНСБ Пламен Димитров, заместник-министърът на образованието и науката Карина Ангелиева и заместник-министърът на труда и социалната политика Зорница Русинова. \r\n \r\n*** \r\n \r\nОт 17.30 часа в голяма зала на Общината ще се състои концерт на японски мъжки хор, съвместно с хор „Кантилена“ в рамките на дните на японската култура в България. \r\n \r\n*** \r\n \r\nОт 19.00 часа в ДКС „Васил Левски“ ще бъде представена „Иванов“ – класическа театрална постановка на Младежки театър - София.  \r\n \r\n*** \r\n   \r\nОт 14.00 часа в ОДМВР ще се проведе редовен месечен брифинг.  \r\n \r\n*** \r\n   \r\nМинистърът на отбраната Красимир Каракачанов ще присъства на събитията от националната информационна кампания „Бъди войник“: \r\nОт 16.00 ч. на площад „Възраждане“ в Габрово ще започне информационна борса за набиране на войници и матроси. \r\nОт 18,30 ч. в Дома на  културата „Емануил Манолов“ ще започне концертът  на Представителния ансамбъл на Въоръжените сили, представителния духов оркестър на Сухопътните войски и местни творчески колективи. \r\n \r\n*** \r\n \r\nОт 11.30 часа в НЧ „Градина – Върбица 1894“ ще се състои празнична програма, посветена на  Международния ден на възрастните хора. \r\n \r\n*** \r\n   \r\nОт 11.00 часа в конферентната зала на Хотел „Арпезос“, ще се проведе конференция: „Наука и общество-2019 година“. \r\n \r\n*** \r\n \r\nОт 14.00 часа в залата на Областна администрация ще се проведе заседание на областната епизоотична комисия.  \r\n \r\n*** \r\n  \r\nОт 17.00 часа на сцената при Крепост „Хисарлъка” ще се състои фолклорен концерт.  \r\n*** \r\n \r\n*** \r\nПлевен. \r\nОт 19.00 часа в читалище ,,Съгласие\" ще се състои музикално-поетичният спектакъл ,,Сребърна любов\" с участието на Недялко Йорданов и Хайгашод Агасян. \r\n \r\n*** \r\n   \r\nОт 18.30 часа в Народната библиотека „Иван Вазов“ ще бъде представена новата книга на Николай Нинов. \r\n \r\n*** \r\n   \r\nОт 11.00 часа, в зала 2 на общината ще се проведе пресконференция, на която ще бъдат дадени подробности за предстоящото „16-ти ретро парад Стара Загора“. \r\n \r\n*** \r\n   \r\nОт 14.00 часа в зала 2 на Областната администрация, ще се проведе заседание на Областната комисия „Военни паметници”. \r\n \r\n   \r\n*** \r\n   \r\nОт 18:00 часа в залата на Дома на железничаря, ПП АБВ ще открие предизборната си кампания.", "date": "2019.10.01", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2019/10/01/2704138/obshtinskiyat-mladezhki-tsentar-v-dobrich-zahari-stoyanov-zapochva-noviya-tvorcheski-sezon-s-20-klubni-formi-dobrich.html", "text": "Общинският младежки център (ОМЦ) в Добрич „Захари Стоянов“ започва от днес новия творчески сезон с 20 клубни форми. Това съобщи Силвия Тодорова, организатор дейности в центъра, предаде кореспондентът на  Радио „Фокус” – Варна . Подробна информация за всички видове занимания през новата учебна година е публикувана на интернет страницата на ОМЦ, на информационните табла в училища и в самия център. Приоритетно се развиват формите на изкуство. Новост тази година са три балетни формации. Интересното при тях, по думите на Силвия Тодорова е, че те са без ръководител, съществуват като неформални групи. Модерните корейски танци събират многобройни ентусиасти, разучаващи стъпки и елементи от популярните в целия свят забавни ритми. Неотдавна тяхна танцова изява на открито зарадва жители и гости на града. И през тази учебна година в творческите и научни ателиета на Общинския младежки център продължават заниманията по музика, театър и рисуване в различни направления. Дигиталната живопис е сред утвърдените форми. За почитателите на различни стилове в танца са два ансамбъла – „Фолклорен танцов ансамбъл „Добротица“ и Хип-хоп формация “NNS CREW”, работят клубове по авио, авто и корабомоделизъм, по минералогия, за Зумба и латино танци „Алегрия“, по спортен бридж и Хард-рок клуб. Функционират школа по журналистика, по изобразително изкуство, по пиано, както и няколко детски ателиета по изобразително изкуство. Утвърдено във времето и с авторитет е Студиото за поп рок певци „Сарандев“. Създадено е през 1990 г., има богати музикални традиции и забележителни творчески успехи. Вокален педагог от 1990 г. до началото на 1996 г. е Георги Сарандев, с чието име са свързани редица художествени постижения, също създаването и развитието на Европейския младежки поп-рок конкурс „Сарандев“ – Добрич. „Работим върху много нови идеи, които са ни подсказани от самите млади хора, от една голяма част от ръководителите, с които работим. Надяваме се да успеем да ги осъществим в един близък етап, защото те не зависят само от нас. Зависи от много други външни фактори, с които ние се съобразяваме. Правим всичко възможно да предлагам повече интересни клубни форми и инициативи не само за децата и младежите, но и за цялата общност в града“, каза Силвия Тодорова. \r\nЖулиета НИКОЛОВА", "date": "2019.10.01", "title": "Общинският младежки център в Добрич „Захари Стоянов“ започва новия творчески сезон с 20 клубни форми Добрич"}
{"url": "http://www.focus-news.net/news/2019/10/01/2704139/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.10.01", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/10/01/2704131/kosovskiyat-vatreshen-ministar-za-ora-news-bez-granitsa-mezhdu-kosovo-i-albaniya-podgotvena-e-platforma.html", "text": "В ексклузивно интервю с тиранската телевизия  Ora News , цитирано от македонската електронна медия  A1 On , министърът на вътрешните работи на Косово Екрем Мустафа заяви, че „е възможно цялостното премахване на границата между Албания и Косово\". \r\n„Това е възможен проект. Работни групи в Дуръс действат над тази платформа от седем дни. Ще работим за защита на границите, след това ще имаме стабилна икономика, макрофинансиране; ще поддържаме реда и сигурността на страните. Поискахме тази инициатива за целия регион и в бъдеще планираме да има някаква либерализация на движението в него“, подчерта Мустафа. \r\nТой също така отговори на въпроса дали Тирана и Прищина обсъждат въпроса за т.нар. Балкански Шенген. „Тези консултации започнаха от последната среща междуправителствена среща на двете страни и като проект се появи именно на нея, но ние все още трябва да се подготвим за интеграцията в Европейския съюз. В ЕС няма граници. Трябва да подготвим и обучим нашите екипи в бъдеще, за да сме готови за интеграция в ЕС“, подчерта министърът на вътрешните работи на най-младата държава на Балканите.  \r\nМустафа оцени високо сътрудничеството на полицията на двете страни и обединяването на граничните пунктове. \r\n \r\n Тереза Герова", "date": "2019.10.01", "title": "Косовският вътрешен министър за Ora News: Без граница между Косово и Албания, подготвена е платформа"}
{"url": "http://www.focus-news.net/news/2019/10/01/2704142/rossiyskaya-gazeta-moskva-i-damask-nastoyaha-sasht-da-napusnat-okupiranata-teritoriya-v-siriya.html", "text": "Москва и Дамаск настояха САЩ да напуснат окупираната от тях територия в арабската република – при това незабавно. Това се посочва в съвместно изявление на координационния щаб на Русия и Сирия, цитирано от вестник  „Российская газета“ . \r\nДокументът отбелязва неспособността на американските сили да гарантират изпълняването на ангажиментите по оперативния план на ООН, поети в зоната Ал Танф. Според представители на външните министерства на двете държави ситуацията в района близка до хуманитарна катастрофа.  \r\nПредставителите на Координационния щаб също така се обръщат към съответните звена на ООН с искане да дадат правна оценка на действията в контролираната от американските военни зона. Военнослужещи на Вашингтон контролират Рукбан, който се намира в 55-километрова зона около американската военна база в района на Ал Танф на границата на Сирия с Йордания. \r\nМинистърът на външните работи на Сирия Валед Муалем поиска от трибуната на ООН незабавното изтегляне на американските и турските войски от страната и заяви, че неговото правителство си запазва правото да защитава територията й по всякакъв начин, ако те останат. „САЩ и Турция поддържат незаконно военно присъствие в Северна Сирия. Всички чуждестранни сили, действащи на нашите територии без наше разрешение, са окупатори и трябва незабавно да се изтеглят от тях. Ако откажат, имаме право да предприемем всички мерки за противодействие, разрешени от международното право\", припомня изданието думите на първия дипломат на Дамаск. \r\nВ Сирия има около 1000 американски войници, разположени като част от мисия за борба с  терористичната групировка „Ислямска държава“. САЩ също подкрепят кюрдските групировки в Североизточна Сирия, които се противопоставят на правителството в Дамаск и се борят срещу сунитските екстремистки организации. \r\nПрезидентът на САЩ Доналд Тръмп заяви, че иска да върне американските войници у дома, но Пентагонът се застъпват за „поетапен подход\" в процеса. \r\n \r\n . \r\n \r\n Тереза Герова", "date": "2019.10.01", "title": "„Российская газета“: Москва и Дамаск настояха САЩ да напуснат окупираната територия в Сирия"}
{"url": "http://www.focus-news.net/news/2019/10/01/2704137/povdignaha-obvineniya-na-dvamata-mazhe-zadarzhani-za-podkup-pri-operatsiya-na-sluzhiteli-na-ru-tutrakan.html", "text": "Окръжната прокуратура в Силистра повдигна обвинения на двамата мъже, които бяха задържани за подкуп при операция на служители на РУ-Тутракан по линия на борба с корупцията. Това каза днес административният ръководител на ведомството на брифинг, в който участва и заместник-директорът на ОДМВР-Силистра комисар Мартин Недялков, съобщиха от  ОДМВР  . Вчера в служебния си кабинет бе задържан директорът на дирекция „Местни данъци и такси“ в община Тутракан, след като получил подкуп, за да занижи данъчната оценка на скъп лек автомобил. Гражданинът, предложил и дал подкупа, също бе задържан. Днес Окръжната прокуратура е повдигнала обвинение на ръководния служител по чл. 301, ал.1 от Наказателния кодекс, а на лицето, предоставило подкупа – по чл. 304, ал.1, обяви прокурор Желев и уточни, че и за двете престъпления законодателят е предвидил наказание лишаване от свобода до 6 години, както и глоба в размер до 5000 лв. Според окръжния прокурор към този момент са извършени всички необходими първоначални процесуално-следствени действия, така че разследването в тази насока ще продължи до приключването му в законовите срокове. Спрямо двамата обвиняеми е постановено задържане за срок до 72 часа, като предстои в рамките на утрешния ден да бъде внесено искане в съда за вземане на мярка за неотклонение „Задържате под стража“. Прокурор Желев подчерта, че арестът на двамата мъже е плод на дългомесечна оперативна работа на служителите на ОДМВР-Силистра и в частност на РУ-Тутракан.", "date": "2019.10.01", "title": "Повдигнаха обвинения на двамата мъже, задържани за подкуп при операция на служители на РУ-Тутракан"}
{"url": "http://www.focus-news.net/news/2019/10/01/2704141/mimi-ivanova-omts-zahari-stoyanov-klubnite-formi-i-neformalnoto-obrazovanie-sa-samo-chast-ot-shirokiya-spektar-deynosti-koito-razvivame.html", "text": "Клубните форми и неформалното образование са само част от широкия спектър дейности, които Общинският младежки център (ОМЦ) в Добрич „Захари Стоянов“ развива. Това заяви Мими Иванова, директор на центъра, предаде кореспондентът на  Радио „Фокус” – Варна . „Ние много държим на неформалното образование, като надградихме центъра по време на проекта. Има много добра устойчивост, работим с различни организации, училища и предлагаме различни теми, свързани например с проблемите на младите хора, различни инициативи осъществяваме, също свързани с тях. Инициатори са децата и младите хора, дейностите са реализирани от нас и от тях. В това отношение имаме твърде много работа“, каза Мими Иванова. Тя съобщи, че ОМЦ се подготвя за следващ етап на проекта „Младежки център Добрич – Вашето утре“, който беше реализиран. Надеждите са, че одобрението на проектното предложение ще донесе допълнителни средства за развитие на центъра и неговите дейности. \r\nЖулиета НИКОЛОВА", "date": "2019.10.01", "title": "Мими Иванова, ОМЦ „Захари Стоянов“: Клубните форми и неформалното образование са само част от широкия спектър дейности, които развиваме"}
{"url": "http://www.focus-news.net/news/2019/10/01/2704143/prezidentat-rumen-radev-zashto-balgariya-prodalzhava-da-se-topi-i-demografskata-kriza-e-nay-golyamata-zaplaha-za-nastoyashteto-i-badeshteto-na-stranata.html", "text": "Защо България продължава да се топи и защо демографската  криза е в момента най-голямата заплаха за настоящето и бъдещето на страната. Това каза президентът Румен Радев в изказването си във форума „30 години от промяната“ по повод 25-ата годишнина на Фондация „Фридрих Еберт“ в България, предаде репортер на  Агенция „Фокус“ . \"Икономическите реформи макар и изключително трудни, макар и много спорни в някои отношения, особено откъм процесите на приватизация, успяха да ни придвижат от централизирана планова икономика към пазарна с неприкосновеност на частната собственост и свободна стопанска инициатива. Постигнахме две стратегически за страната ни цели – членство в НАТО и ЕС. Успяхме да придвижим обществено-политическия живот в посока към демократично управление\", каза още президентът. \"Но целият този процес бе свързан с едни дълбоки, понякога съпроводени с катаклизъм, обществено-политически промени. Това бързо ни лиши от илюзията, че преходът е еднократен акт. Не. Той се оказа сложен, многовекторен, дълбок процес, зареден с много енергия, надежди и очакване, но и с много превратности и разочарования. Затова ние днес с основание си задаваме тревожни въпроси  защо 30 години след началото на тези положителни промени, след като постигнахме тези стратегически цели – членове на НАТО, част от ЕС, защо България продължава да се топи и защо демографската опустошителна криза е в момента най-голямата заплаха за настоящето и бъдещето на страната. Защо не успяхме да постигнем желаните стандарт и качество на живот и стотици хиляди българи живеят днес в бедност и социално изключване\", каза още в речта си президентът.  \r\nТеодора ПАТРОНОВА", "date": "2019.10.01", "title": "Президентът Румен Радев: Защо България продължава да се топи и  демографската  криза е най-голямата заплаха за настоящето и бъдещето на страната"}
{"url": "http://www.focus-news.net/news/2019/10/01/2704145/inzh-tsvetan-asenov-zam-kmet-na-obshtina-vidin-na-1-oktomvri-zasvidetelstvame-svoeto-vnimanie-uvazhenie-i-obich-kam-nashite-roditeli-blizki-i-sagrazhdani.html", "text": "На 1 октомври засвидетелстваме своето внимание, уважение и обич към нашите родители, близки и съграждани, каза заместник-кметът на Община Видин Цветан Асенов по повод отбелязването на Международния ден на възрастните хора – 1 октомври: . Това съобщиха за  Радио „Фокус“ – Видин  от Общината. „На вас ние дължим всичко, което сме научили в живота си и оценяваме мъдрите съвети, които ни давате всеки ден. Изказвам благодарност за положените усилия да  възпитавате деца и внуци в родолюбие и почит към българските традиции и култура. Със своя опит, отговорност и достойно поведение вие сте пример за младите хора.  Бъдете все така усмихнати и енергични, все така близо до нас, за да ни подкрепяте и напътствате. Желая на всички вас много здраве, бодър дух и достойни старини“, отправи своите пожелания  инж. Цветан Асенов.През 1991 година ООН обявява този ден за международен, а целта е да се изрази признанието на обществото към възрастните хора.", "date": "2019.10.01", "title": "Инж. Цветан Асенов, зам.-кмет на Община Видин: На 1 октомври засвидетелстваме своето внимание, уважение и обич към нашите родители, близки и съграждани"}
{"url": "http://www.focus-news.net/news/2019/10/01/2704147/reuters-irakskata-politsiya-otkri-strelba-za-razprasvane-na-demonstranti-v-bagdad.html", "text": "Иракската полиция използва сълзотворен газ, водно оръдие и жив огън, за да разпръсне демонстрантите в Багдад, в резултат на което пострадаха няколко души, предава  Reuters , като допълва, че хиляди иракчани се събраха на протест срещу безработицата, и корупцията в правителството. \r\nПървоначално полицията откри огън във въздуха и не беше ясно дали по-късно е стреляла в тълпата, но репортери на агенцията съобщават за ранени, които са кървяли. На място са пристигнали линейки, които да транспортират пострадалите.  \r\nПротестиращите са около 3000 души. Те са се опитали дапреминат през мост, водещ към укрепената т.нар. зелена зона в Багдад, в която се помещават правителствени сгради и чуждестранни посолства. \r\nСилите за сигурност, блокирали пътищата, използваха зашеметяващи гранати и водни оръдия, за да отблъснат демонстрантите. Протестиращите отказаха да напуснат, след което силите за сигурност откриха огън. \r\nМасовите протести в Ирак започнаха миналата година, като за пръв път избухнаха в южната част на страната, сърцето на шиитското мнозинство. Стигаше се до сблъсъци между силите за сигурност и протестиращите, разгневени от сриващата се инфраструктура, честите прекъсвания на тока и широко разпространената корупция. \r\nБогатията на петрол Ирак страда от десетилетия заради управлението на Саддам Хюсеин и санкциите на ООН, инвазията на САЩ през 2003 г., гражданската война, която тя отприщи, и борбата срещу „Ислямска държава“, която беше обявена за спечелена през 2017 г.  \r\n \r\n Тереза Герова", "date": "2019.10.01", "title": "Reuters: Иракската полиция откри стрелба за разпръсване на демонстранти в Багдад"}
{"url": "http://www.focus-news.net/news/2019/10/01/2704149/shte-se-provede-zasedanie-na-oblastnata-komisiya-voenni-pametnitsi-v-shumen.html", "text": "Заседание на Областната комисия „Военни паметници” ще се проведе на 2 октомври от 14.00 ч. в зала 2 на Областна администрация Шумен. Това съобщиха от  пресцентъра на областната администрация . Ще бъде представен доклад за състоянието на военните паметници на територията на област Шумен,   добавяне на ново издирени военни паметници, невключени до момента в регистъра „Военни паметници“ на областта. Ще бъде представена информация относно постановление на МС за одобряване на допълнителни трансфери по бюджетите на общините за 2019 г. за финансово подпомагане, ремонт, възстановяване, изграждане и довършване на военни паметници. Доклад по дневния ред ще изнесе подполковник Георги Георгиев – Началник на Военно окръжие Шумен.", "date": "2019.10.01", "title": "Ще се проведе заседание на Областната комисия „Военни паметници” в Шумен"}
{"url": "http://www.focus-news.net/news/2019/10/01/2704152/v-pazardzhik-shte-bade-otkrita-izlozhbata-hristo-g-danov-knizharyat-kogoto-narichaha-ministar.html", "text": "В залата за временни изложби на Регионален исторически музей – Пазарджик, на 7 октомври от 17.00 часа, ще бъде открита изложбата „Христо Г. Данов – книжарят, когото наричаха министър“, на Регионален исторически музей – Пловдив, съобщиха от  музея в Пазарджик . Изложбата е дело на специалистите от музейна експозиция „Книгоиздаване в България през втората половина на XIX и началото на XX век” (къща музей „Христо Г. Данов“). В петнадесет фотодокументални табла е проследен житейският път на Христо Данов, дейността му като книжар, издател и печатар, и ролята на неговата книжарница на „един вид министерство на Народното просвещение за целокупна България“. Богатият и широкообхватен репертоар на неговото издателство е илюстриран с оригинални издания на учебници и книги, учебни картини, учебни помагала. Представено е участието на именития книгоиздател в Първото българско земеделско-промишлено изложение през 1892 г. и дейността му като кмет на гр. Пловдив. Изложбата се допълва от негови лични вещи, повечето от които представляват почетни грамоти, адреси и подаръци, връчени на Христо Данов по повод 50-годишния юбилей от началото на неговата книгоиздателска дейност през 1905 г. В изложбата е представен и безценен експонат, собственост на РИМ – Пазарджик, „Географико-историко-статистическо описание на Татар Пазарджишката кааза“, първо издание, 1870 г., с ръкописни поправки на автора Стефан Захариев. Изложбата ще остане експонирана до 4 ноември 2019 г.", "date": "2019.10.01", "title": "В Пазарджик ще бъде открита изложбата „Христо Г. Данов – книжарят, когото наричаха министър“"}
{"url": "http://www.focus-news.net/news/2019/10/01/2704148/mestni-izbori-2019-dimitar-dimitrov-tsik-nadyavam-se-na-tezi-mestni-izbori-da-nyama-sluchai-kato-v-arena-armeets.html", "text": "Надявам се на тези местни избори да няма случаи като в \"Арена Армеец\". Това каза Димитър Димитров, член на ЦИК и експерт по изборно законодателство в \"Още от деня\" по  БНТ . \"Ние сравнително рано сме приели едно решени, с което сме отворили правната рамка. Трябва да изчакаме малко, но в момента текат оценки на възможността да се ползва повече от една зала. Създали сме такива условия, надявам се общинската комисия да се възползва от тази възможност, защото в противен случай отново ще бъде обвинявана ЦИК. Въпреки че ЦИК това може да направи в тези избори - може да направи възможно оперативно такова решение\", допълни Димитров. Той посочи, че в сравнение с евроизборите, сега ЦИК е в по-лежерен ритъм. Димитров отчете, че президентската администрация е направила голям жест към ЦИК, обявявайки датата за изборите много по-рано. Според него съществува известно напрежение, че между първи и втори тур на местните избори, има само една седмица пауза. \"В нея трябва да се подготвят  .технически всички условия за втория тур, най-важното от които е печатането на бюлетините. То може да стане, когато приключи преброяването и обявяването на резултатите от първия\", посочи още Димитров.", "date": "2019.10.01", "title": "Местни избори 2019: Димитър Димитров, ЦИК: Надявам се на тези местни избори да няма случаи като в \"Арена Армеец\""}
{"url": "http://www.focus-news.net/news/2019/10/01/2704150/hurriet-turtsiya-zatyaga-usiliyata-si-za-sazdavane-na-zona-za-sigurnost-v-siriya.html", "text": "Турция ще затегне допълнително усилията си за създаване на зона за сигурност в Северна Сирия. Това стана ясно след заседание на Съвета за национална сигурност, съобщава турският вестник  Hurriyet . \r\n„Турция ще засили искрените си усилия за реализиране на проекта за зона за сигурност“, се казва в съобщение, разпространено след заседанието в президентския комплекс в Анкара, председателстван от държавния глава на страната Реджеп Тайип Ердоган. \r\nСамият той подчерта, че Турция разглежда проекта като хуманитарен въпрос, чието разрешаване ще позволи на сирийците да се върнат по домовете си. \r\nНа 7 август турски и американски военни служители се съгласиха да създадат зона за сигурност в Северна Сирия и да разработят мирен коридор, за да улеснят движението на разселените сирийци, които искат да се върнат в родината си. Те също се съгласиха да създадат център за съвместни операции. \r\nСпоразумението също така предвижда създаването на необходимите мерки за сигурност за справяне с проблемите на сигурността на Турция, включително изчистване на зоната от членове на YPG/PKK, групировка, с която САЩ си сътрудничат. \r\nСъветът също така потвърди, че антитерористичните операции, започнати в Северен Ирак, ще продължат, докато регионът не бъде изчистен от терористите. На 27 май Анкара стартира операция „Нокът“ срещу „Работническа партия на Кюрдистан“ в Северен Ирак. Втората и третата фаза на операцията бяха проведени през юли и края на август тази година. \r\nСъветът заяви още, че Турция е решена да продължи дейностите в Източното Средиземноморие в рамките на своя континентален шелф.  Анкара оспорва едностранно извършваните сондажи в Източното Средиземноморие, като твърди, че турските киприоти също имат право върху ресурсите в района. \r\n \r\n Тереза Герова", "date": "2019.10.01", "title": "Hurriet: Турция затяга усилията си за създаване на зона за сигурност в Сирия"}
{"url": "http://www.focus-news.net/news/2019/10/01/2704151/prezidentat-rumen-radev-nyama-da-postignem-zhelanata-tsel-kakvito-i-pari-da-razdavame-osobeno-predi-izbori-tya-zavisi-ot-politicheskata-sreda-i-vlastta.html", "text": "Каквито и икономически и социални модели да прилагаме, каквито и секторни политики да развиваме, каквито и бюджетни приоритети да определяме, и каквито и пари да раздаваме особено преди избори, ние няма да постигнем желаната цел, защото тя зависи от политическата среда и от начина на управляване на политическата власт. Това каза президентът Румен Радев в изказването си във форума „30 години от промяната“ по повод 25-ата годишнина на Фондация „Фридрих Еберт“ в България, предаде репортер на  Агенция „Фокус“ .  „Защо не успяхме да постигнем висок устойчив икономически темп на развитие, който да ни закара по-бързо към това средно равнище за Европа и да дадем някаква перспектива на нашите млади хора, така че те да остават тук в България, тук да търсят своето бъдеще. Те са умни и виждат, че темповете, с които се движим няма да им дадат във времевата рамка на техния активен живот този стандарт, който те желаят“, каза президентът. „Ние свикнахме да търсим отговор на тези въпроси в пространството на цифрите, на статистическите измерители, на икономическите и социалните модели, на данъчната политика и на всички механизми, които движат администрацията и бизнеса“, допълни още Радев. „Но в това пространство можем да намерим, според мен, оценка на състоянието, в което се намираме. Но няма да можем да дадем отговор на важните въпроси, които ни вълнуват в момента“, подчерта той.  \r\nТеодора ПАТРОНОВА", "date": "2019.10.01", "title": "Президентът Румен Радев: Няма да постигнем желаната цел, каквито и пари да раздаваме особено преди избори  - тя зависи от политическата среда и  властта"}
{"url": "http://www.focus-news.net/news/2019/10/01/2704153/prezidentat-rumen-radev-tryabva-da-si-zadadem-istinskite-vaprosi-dali-ustoite-na-nashata-darzhava-sa-dostatachno-demokratichni-i-pravovi.html", "text": "Трябва да си зададем истинските въпроси дали устоите на нашата държава са достатъчно демократични и правови.Това каза президентът Румен Радев в изказването си във форума „30 години от промяната“ по повод 25-ата годишнина на Фондация „Фридрих Еберт“ в България, предаде репортер на  Агенция „Фокус“ . \"Преходът ни отвори очите, че когато властта се отнема от граждани и се концентрира в една тясна група хора, неизбежно този тесен кръг започва да използва институциите и финансови и медийни инструменти, така че да засилва своята власт и да измества приоритетите от упражняване на власт в полза на гражданите към упражняване на власт в тясно партийни и лични интереси. Затова не трябва да търсим истинските въпроси и истинските отговори в пространството на цифрите и икономическите разчети, а в пространството на обществено-икономическите отношения\", каза той.  \"Точно тук трябва да си зададем истинските въпроси дали устоите на нашата държава са достатъчно демократични и правови. Имаме ли реално разделение на властите, гарантират ли се свободата и равните възможности, гарантирана ли е и как необратимостта на демократичните процеси, доколко гражданите са овластени да оказват влияние върху управлението и неговия контрол. И сами можем да видим редица примери в миналото, за съжаление, можем да ги видим и сега\", допълни Радев.  \"Защото когато противно на принципите на парламентаризма, парламентът е зависим от правителството и не може да го контролира така, както е зададено по Конституция, когато парламентарният контрол е повече в сферата на формалностите, оттам ерозира и разделението на властите и самата същност на парламентаризма, която е в основата на нашето демократично управление. Когато се задушава свободата на медиите се задушава и гласът на гражданите, когато корупцията по високите нива на властта остава безнаказана, гражданите губят доверие в правовата държава. Когато управлението започва да става непрозрачно, безотчетно, безконтролно, когато се харчат колосални обществени ресурси без или фиктивни обществени поръчки, когато качеството не отговаря на изразходените средства, тогава съответно гражданите започват да губят доверие в управлението\", каза още президентът.  \r\nТеодора ПАТРОНОВА", "date": "2019.10.01", "title": "Президентът Румен Радев: Трябва да си зададем истинските въпроси дали устоите на нашата държава са достатъчно демократични и правови"}
{"url": "http://www.focus-news.net/news/2019/10/01/2704157/mnozhestvo-zapaleni-starnishta-na-rumanska-teritoriya-sa-prichinata-za-zadimyavaneto-i-nepriyatnata-mirizma-v-ruse.html", "text": "Областна администрация Русе информира, че във връзка с получени сигнали от граждани за задимяване, придружено със сажди и неприятна миризма от горене, беше извършена спешна проверка от експерти от Регионалната инспекция по околната среда и водите. Това съобщиха от  Областната администрация . Констатирано беше, че причината за така създалата се ситуация са множество локални огнища на територията на Румъния, намиращи се западно от гр. Русе. С оглед на горепосоченото беше създадена своевременна организация за изпращане на съответната информация и снимков материал до компетентните румънски органи. В резултат на предприетите мерки беше получена обратна информация, че става дума за запалени стърнища, както и че противопожарните служби работят на терен и правят всичко възможно за потушаване на пожара. От Регионалната инспекция по околната среда и водите са извършили измервания на нивата на фините прахови частици, като за изтеклото денонощие не е констатирано превишаване на нормите. Институциите от българска и румънска страна са в постоянен контакт и при необходимост са в готовност да предприемат допълнителни действия.", "date": "2019.10.01", "title": "Множество запалени стърнища на румънска територия са причината за задимяването и неприятната миризма в Русе"}
{"url": "http://www.focus-news.net/news/2019/10/01/2704156/mestni-izbori-2019-ivaylo-kalfin-abv-iskame-sofiya-da-e-chista-i-getata-v-sofiya-da-stanat-normalni-kvartali.html", "text": "Искаме София да е чиста, което означава да се реши трайно въпроса с разпиляните боклуци. Това каза водачът на листата за общински съветници на АБВ в София Ивайло Калфин в \"Още от деня\" по  БНТ .  \r\nВ отговор на въпрос дали са възможни подземни контейнери в София, Калфин заяви, че вече ги има, но на много ограничени места. \"В Бургас вече видях такива. Много бавно влиза тази система в  действие и продължаваме да живеем в боклуци\", посочи още Калфин. Според него в концесията трябва да се предвиди, че фирмите трябва направят така, че да изчезнат контейнерите. \"Слушам с интерес дебата между г-жа Фандъкова и г-жа Манолова. Не разбирам дали сега или след това - не е важното. Важното е какво ще имаме след пет години като столичани\", допълни Калфин по отношение на обществената поръчка за боклуците.  \r\nТой посочи, че АБВ официално подкрепя Мая Манолова, защото иска да промени целия модел, по който се управлява София. \"Той не се изчерпва само с кмета. Г-жа Фандъкова е една симпатична жена\", допълни още водачът на листата на АБВ в столицата.  \r\nКалфин заяви, че да се включи в местните избори го мотивира опитът, който е натрупал. \"Освен, че съм роден и живея в София, познавам много други градове в Европа. Имам представа как се управляват. Ще ми се опитът, който съм натрупал да се използва в столицата\", заяви още Калфин. \"Гетата в София трябва да станат нормални квартали. Едно от нашите изисквания и желание е да се спазва адресната регистрация. Това между другото до голяма степен ще ограничи разрастването на гетата в София и ще въведе малко ред. Разбира се, процедурата трябва да се улесни\", изтъкна още Калфин. Според него това е важна мярка, която не струва и пари.", "date": "2019.10.01", "title": "Местни избори 2019: Ивайло Калфин, АБВ: Искаме София да е чиста и гетата в София да станат нормални квартали"}
{"url": "http://www.focus-news.net/news/2019/10/01/2704177/za-parvi-pat-v-plovdiv-shte-se-sastoi-obrazovatelen-kontsert-detska-usmivka-koyto-e-chast-ot-initsiativata-da-zapazim-detsata-na-patya.html", "text": "За първи път в Пловдив ще се състои образователен концерт „Детска усмивка“, който е част от инициативата „Да запазим децата на пътя“. Това съобщиха за  Радио „Фокус“ – Пловдив  от Българския червен кръст – Пловдив, който организира събитието съвместно с „Ротари клуб“. Концертът ще се състои от 10.30 часа на 3 октомври в зала „България” в Конгресния център на Международен панаир-Пловдив. \r\n„Основната цел е да бъдат създадени трайни умения у децата за отговорно поддържане и опазване здравето и живота при критични ситуации, формиране на положителна нагласа към обучението, осъзнаване на здравето като ценност и снишаване на агресивното поведение от страна на подрастващите. Всичко това може да бъде постигнато посредством положителните емоции, породени от музиката, вярват организаторите”, обясни президентът на Ротари клуб-Пловдив Елена Кристиано. Сценарият на концерта включва специално създадени по темата песни и образователни и забавни игри. Текстовете и музиката на песните са съобразени с учебната програма и възрастта на децата. Подтемите на събитието са здравословно хранене и здравословен начин на живот при децата и опазване на природата и екологично възпитание. Предвиждат се активно участие на децата от публиката, разучаване на песен, състезателни игри и други дейности. С това събитие ще бъде дадено начало на партньорската година на „Ротари клуб”-Пловдив и БЧК-Пловдив. Двете организации имат няколко съвместни проекта, като следващите ще бъдат насочени към пациентите в МБАЛ “Св. Пантелеймон”. Годината ще продължи с кампаниите за кръводаряване и кампанията “Купи и дари”, които са подкрепени от младежката организация “Ротаракт” и младежката организация на БЧК.", "date": "2019.10.01", "title": "За първи път в Пловдив ще се състои образователен концерт „Детска усмивка“, който е част от инициативата „Да запазим децата на пътя“"}
{"url": "http://www.focus-news.net/news/2019/10/01/2704159/nimh-utre-nad-balgariya-shte-e-predimno-slanchevo-i-toplo-s-temperatura-mezhdu-27-i-32.html", "text": "Утре над България ще е предимно слънчево и топло за периода. Ще духа умерен вятър от южната четвърт, температурите ще се повишат и дневните ще са предимно между 27° и 32°. През нощта ще бъде предимно ясно и почти тихо. Минималните температури ще са от 11° - 13° на места в Югозападна България до 17° - 19° по поречието на Дунав и Източна България. В София минималната температура ще е около 13°, максимална – около 27°. Атмосферното налягане ще се понижи и ще е по-ниско от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . По Черноморието ще е предимно слънчево. Ще духа умерен вятър от южната четвърт. Максималните температури ще са между 24° - 27°. Температурата на морската вода е 21-22°. Вълнението на морето ще е 1 - 2 бала. Над планините ще е слънчево с временни увеличения на облачността, без валежи. Ще духа умерен, по високите и открити части -  до силен вятър от юг-югозапад. Температурите ще се повишат: максимална на височина 1200 метра – около 21°, на 2000 метра – около 15°. В четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. В петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително; дневните температури в по-голямата част от страната няма да надхвърлят 17°-18°. В събота вятърът ще отслабне. Облачността ще е променлива, по-често значителна, почти без валежи.", "date": "2019.10.01", "title": "НИМХ: Утре над България ще е предимно слънчево и топло с температура между 27° и 32°"}
{"url": "http://www.focus-news.net/news/2019/10/01/2704158/predstoyashti-mezhdunarodni-sabitiya-za-2-oktomvri-agentsiya-fokus.html", "text": "В Гърция е обявена 24-часова генерална стачка и протест срещу новите промени на правителството в Трудовия кодекс. \r\n*** \r\n \r\n  Държавният глава на Руската федерация Владимир Путин ще изнесе реч на форума „Руска енергийна седмица\" \r\n*** \r\n \r\n  Държавният секретар на САЩ Майк Помпео е на посещение в Италия за среща с външния министър на страната Луиджи ди Майо. \r\n*** \r\n \r\n  Държавният глава на ФРГ Франк-Валтер Щайнмайер връчва 25 ордена за заслуги по случай Деня на обединението на Германия. \r\n*** \r\n \r\n  Среща на Вишеградската група. \r\n*** \r\n \r\n  Започва нов кръг от консултации за съставяне на коалиция в Израел. \r\n*** \r\n \r\n  Пред сградата на Генералното консулство на Саудитска Арабия в Истанбул ще бъде организирано бдение за годишнината от убийството на журналиста Джамал Хашоги. \r\n***", "date": "2019.10.01", "title": "Предстоящи международни събития за 2 октомври (Агенция „Фокус“)"}
{"url": "http://www.focus-news.net/news/2019/10/01/2704180/rzi-pazardzhik-podkrepya-kampaniyata-zheni-bez-osteoporoza.html", "text": "РЗИ-Пазарджик подкрепя кампанията „Жени без остеопороза“, съобщиха от  Здравната инспекция . От там уточниха, че измервания на костна плътност ще се проведат по повод Световния ден за борба с остеопорозата, РЗИ-Пазарджик със съдействието на Младежки дом-Пазарджик, ще подкрепят кампанията на Асоциация „Жени без остеопороза”. На 7 октомври от 10.30 часа в Младежки дом, представители на асоциацията ще проведат изследвания на телесен състав и костна плътност, посетителите ще могат да се запознаят с някои прости начини да открият признаците на заболяването, както и да определят личните си рискови фактори с теста на Международната фондация по остеопороза и теста на Световната здравна организация. Изследванията ще се проведат в Младежки дом след предварително записване.", "date": "2019.10.01", "title": "РЗИ-Пазарджик подкрепя кампанията „Жени без остеопороза“"}
{"url": "http://www.focus-news.net/news/2019/10/01/2704146/zhan-iv-lyo-drian-brekzit-bez-sdelka-na-31-oktomvri-vse-oshte-e-nay-pravdopodobniyat-stsenariy.html", "text": "Френският министър на външните работи Жан-Ив Льо Дриан предупреди, че излизането на Великобритания от структурите на Европейския съюз без споразумение на 31 октомври остава „най-правдоподобният“ сценарий, като добави, че Лондон все още не представил приемливи предложения за това как да избегне „развода“ с Брюксел по неорганизиран начин, предава  AFP . \r\n„ЕС все още е отворен за други предложения, които биха били съвместими със споразумението за оттегляне (договорено с предшественика на премиера Борис Джонсън - Тереза Мей)\", заяви Льо Дриан пред парламента в Париж. Но при липса на подобни предложения сценарият „за оттегляне на 31 октомври без сделка е най-правдоподобният\", добави френският министър. \r\n \r\n Тереза Герова", "date": "2019.10.01", "title": "Жан-Ив Льо Дриан: Брекзит без сделка на 31 октомври все още е „най-правдоподобният“ сценарий"}
{"url": "http://www.focus-news.net/news/2019/10/01/2704179/mestni-izbori-2019-gen-kolyo-milev-bsp-za-balgariya-sega-e-vreme-da-varvim-kam-pobeda-za-po-dobar-zhivot-v-obshtina-sliven.html", "text": "Коалиция \"БСП за България\" откри предизборната си кампания в Сливен с представяне на пълна листа общински съветници и кметове на всички малки населени места, където ще има избори, предаде репортер на  Радио \"Фокус\" - Сливен . В Драматичен театър \"Стефан Киров\", избран за откриването под звуците на химна на България, Интернационала и потпури от възрожденски песни бе дадено начало кампанията с заявка за победа още на първи тур. Кандидатът за кмет на левицата ген. Кольо Милев заяви, че програмата за управление на Сливен през следващите четири години е дело не само на екипа на БСП и партньори, но и на всеки жител на общината, защото в нея са залегнали предложенията на гражданите.   \r\n\"Повече няма да допуснем да живеем в лъжа, да позволим да се хвалят с нашия труд, защото проектите, отчетени от нашите опоненти са разработени и започнати от нас. Програмата за саниране е наше дело, оставихме след себе си подписани договори и готови проекти. Затова сега е време да вървим към победа, за по - добър живот в община Сливен\", заяви ген. Кольо Милев. Увереност в изборната победа изрази и председателят на БСП - Сливен Атанас Делибалтов. \"Време е да завършим започнатото, да върнем духа на Сливен\", призова Делибалтов.  Председателят на Българска социалистическа партия Корнелия Нинова отправи видео обръщение към кандидатите за кмет и общински съветници. \"Доверете се на нашите кандидати, знам че те ще управляват добре. Доверете се, за да имате един подреден град, нулева корупция, добри социални грижи, за малкия и среден бизнес, за децата и възрастните\", заяви Корнелия Нинова. Програмата на Коалиция \"БСП за България\" е разработена така ,че да отговаря на очакванията и потребностите на жителите на Сливен. В нея е залегнало и създаване на общинско предприятие за социални и здравни дейности, както и повече ресурс за малките населени места. Коалиция \"БСП за България\" се явява на Местни избори 2019 с номер 56.   \r\nЛюдмила ЙОРГОВА", "date": "2019.10.01", "title": "Местни избори 2019: Ген. Кольо Милев, \"БСП за България\":  Сега е време да вървим към победа, за по - добър живот в община Сливен"}
{"url": "http://www.focus-news.net/news/2019/10/01/2704183/vavezhdat-vremenna-promyana-v-organizatsiyata-na-dvizhenie-po-nyakolko-ulitsi-v-shumen-zaradi-remont.html", "text": "Заради извършване на ремонтни дейности на пътните настилки по няколко улици в Шумен се въвежда временен режим на движение с пълно затваряне на пътното платно. Това съобщиха от  Община Шумен . Според  графика от 2 до 14 октомври включително ще бъде затворена за движение ул. „Мизия“ – между кръстовищата й с ул. „Съединение“ и ул. „Скопие“, от 2 до 10 октомври включително се затваря за движение ул. „Братя Андрей и Веселин Стоянови“ – между кръстовищата й с ул. „Съединение“ и ул. „Скопие“, от 2 до 14 октомври включително ще бъде затворена ул. „Герила“ – между кръстовищата й с ул. „Съединение“ и ул. „Драгоман”. Временната промяна в организацията на движение ще бъде обозначена с необходимата вертикална сигнализация.", "date": "2019.10.01", "title": "Въвеждат временна промяна в организацията на движение по няколко улици в Шумен, заради ремонт"}
{"url": "http://www.focus-news.net/news/2019/10/01/2704182/leka-atletika-zashtitavashtata-titlata-si-kori-kartar-otpadna-v-seriite-na-400-mpr-v-doha.html", "text": "Защитаващата титлата си от Лондон 2017 Кори Картър изненадващо отпадна в квалификациите на 400 метра с препятствия на Световното първенство по лека атлетика в катарската столица Доха. Американката изостана още в началото на втората серия и се отказа около средата на дистанцията, като се прибра директно в съблекалните. Сребърната олимпийска медалистка и европейска шампионка от Амстердам 2016 Сара Петерсен от Дания беше дисквалифицирана. \r\nЗа полуфиналите се класираха световната рекордьорка и златната медалистка от Олимпиадата в Рио 2016 Далила Мухамад от САЩ, двукратната световна шампионка от Москва 2013 и Пекин 2015 Зузана Хейнова от Чехия и европейската шампионка от Берлин 2018 Леа Шпрунгер от Швейцария.", "date": "2019.10.01", "title": "Лека атлетика: Защитаващата титлата си Кори Картър отпадна в сериите на 400 м/пр в Доха"}
{"url": "http://www.focus-news.net/news/2019/10/01/2704184/afp-ekvador-se-otteglya-ot-opek-prez-yanuari-2020-godina.html", "text": "Еквадор обяви, че ще се оттегли от ОПЕК през януари следващата година поради финансови проблеми, пред които е изправена южноамериканската страна, предава  AFP . \r\n„Правителството на Еквадор реши да прекрати принадлежността си към Организацията на страните-износителки на петрол (ОПЕК) от 1 януари 2020 г.\", се казва в съобщение на Министерството на енергетиката и невъзобновяемите природни ресурси. \r\n \r\n Тереза Герова", "date": "2019.10.01", "title": "AFP: Еквадор се оттегля от ОПЕК през януари 2020 година"}
{"url": "http://www.focus-news.net/news/2019/10/01/2704178/the-guardian-boris-dzhonsan-mozhe-da-bade-prinuden-da-poiska-otsrochka-za-brekzit-chrez-reshenie-na-sada.html", "text": "Премиерът на Обединеното кралство Борис Джонсън може да бъде принуден да поиска от Европейския съюз удължаване на срока за прилагане на чл. 50 от Лисабонския договор, ако не успее да договори ново споразумение с Брюксел, съобщава британският национален ежедневник  The Guardian . \r\nСъд в Шотландия може да разпореди отлагане на Брекзит, след като привържениците на оставането в Европейския съюз издействаха провеждането на спешно заседание в края на работната седмица. Те поискаха от съда в Единбург да издаде присъда или разпореждане, което ще принуди премиера да поиска от ЕС отлагане на Брекзит, ако не успее да постигне нова сделка до 19 октомври. \r\nЛорд Пентланд, съдията, заяви, че ще разгледа делото в петък и ще издаде своето решение в понеделник, което вероятно ще доведе до обжалване, а то на свой ред – с ново заседание на Върховния съд на Обединеното кралство. То ще трябва да се проведе в рамките на следващите три седмици.  \r\nЗаконът за оттегляне от Европейския съюз, известен като Законът на Бен, беше приет от парламента миналия месец. Той заставя правителството да поиска удължаване на срока за Брекзит до 31 януари 2020 г., ако не бъде договорено споразумение. От Даунинг стрийт многократно загатнаха, че ще се опитат да нарушат законодателството. \r\nНа въпрос миналата седмица дали Джонсън ще спази буквата на закона, Даунинг Стрийт каза: „Ще спазваме закона, но излизаме (от ЕС) на 31 октомври“. \r\nПротивниците на Брекзит също поискаха от съда да забрани на правителството да пише отделно на лидерите на ЕС, като ги помоли да откажат искането за удължаване, след като беше съобщено, че управляващите в Лондон може да се решат на подобна стъпка, за да преодолеят Закона на Бен.   \r\n \r\n Тереза Герова", "date": "2019.10.01", "title": "The Guardian: Борис Джонсън може да бъде принуден да поиска отсрочка за Брекзит чрез решение на съда"}
{"url": "http://www.focus-news.net/news/2019/10/01/2704155/the-wall-street-journal-pompeo-e-prisastval-na-razgovora-mezhdu-tramp-i-zelenski.html", "text": "Държавният секретар на САЩ Майк Помпео е случал телефонния разговор между американския президент Доналд Тръмп и украинския му колега Владимир Зеленски, съобщава изданието  The Wall Street Journal , като се позовава на източник от външнополитическото ведомство във Вашингтон.  \r\nСпоред информацията, разпространена от редакцията, Помпео е бил един от онези, които са чули какво точно са си казали Тръмп и Зеленски. По-късно първият дипломат на Вашингтон е станал част от групата на официалните лица, които са прослушали телефонния разговор между двамата президенти.  \r\nСпоред изданието, присъствието на Помпео свързва Държавния департамент с разследването на опита за импийчмънт срещу Доналд Тръмп от членовете на Камарата на представителите. \r\n \r\n Тереза Герова", "date": "2019.10.01", "title": "The Wall Street Journal: Помпео е присъствал на разговора между Тръмп и Зеленски"}
{"url": "http://www.focus-news.net/news/2019/10/01/2704186/ivan-neykov-vazrastnite-hora-sa-ogromen-kapital-koyto-ne-se-izpolzva.html", "text": "Възрастните хора са огромен капитал, който не се използва. Това каза за предаването „Това е България“ на  Радио „Фокус“  Иван Нейков, бивш социален министър, а сега директор на Балканския институт по труда и социалната политика. Той обясни, че често написаното в стратегиите остава само на хартия. По негови думи обществените нагласи виждат възрастните като хора, на които трябва да се помага, за да се чувстват по-добре, което им създава образ на зависим човек, който не може сам да се справя. Според Нейков групата над 55г. възраст е най-голямата и най-бързо растящата, но проблем е, че на нея не се гледа като на работна ръка. „Ние през цялото време твърдим, че има недостиг на квалифицирана работна сила, и в същото време не искаме да погледнем към хората от 55+ точно като на източник на тази липсваща или недостатъчна квалифицирана работна ръка. Знаете ли, с годините нещата се променят. Ако погледнем малко назад, ще видим, че хората, които днес са 60-годишни, преди 30 години започнаха промяната – 1989-та“, добави бившият социален министър. \r\nИван Нейков каза още, че България попада в петте държави с най-висока средна възраст като преди нас са Япония, Швеция, Германия и Италия, но тези страни попадат сред най-добре икономически развитите и при тях това не се смята като проблем. \r\n \r\nЦоня СЪБЧЕВА", "date": "2019.10.01", "title": "Иван Нейков: Възрастните хора са огромен капитал, който не се използва"}
{"url": "http://www.focus-news.net/news/2019/10/01/2704181/afp-edin-chovek-e-zaginal-nad-200-drugi-sa-raneni-v-hoda-na-protestite-v-bagdad.html", "text": "Един човек е убит, а над 200 други са ранени в хода на протестите в Багдад, които иракската полиция разпръсна с водни оръжия, сълзотворен газ и дори стрелба, предава  AFP . \r\nИнформацията бе потвърдена от Министерството на здравеопазването на Ирак. Пояснява се, че 40 от ранените са представителите на силите за сигурност. Останалите са цивилни. \r\nХиляди иракчани – по данни на агенцията най-малко 1000 - се събраха на протест срещу безработицата и корупцията в правителството. По-рано бе съобщено за около 3000 участници в акцията. \r\nМасовите протести в Ирак започнаха миналата година, като за пръв път избухнаха в южната част на страната, сърцето на шиитското мнозинство. Стигаше се до сблъсъци между силите за сигурност и протестиращите, разгневени от сриващата се инфраструктура, честите прекъсвания на тока и широко разпространената корупция. \r\n \r\n Тереза Герова", "date": "2019.10.01", "title": "AFP: Един човек е загинал, над 200 други са ранени в хода на протестите в Багдад"}
{"url": "http://www.focus-news.net/news/2019/10/01/2704185/inzh-plamen-nikolov-upravitel-na-obshtinska-firma-za-remontni-deynosti-pleven-do-04-oktomvri-se-izkarpvat-dupki-na-ulichni-platna.html", "text": "С изкърпване на дупки в уличните платна в Плевен продължава дейността на фирмата ни за седмицата до 04 октомври.  Това каза за  Радио „Фокус“  инж. Пламен Николов, управител на общинска фирма за ремонтни дейности- Плевен. „Дейности по полагане на асфалт ще бъдат извършени в настилката на улиците „Берковица”, „Олимпийска”, към МБАЛ „Авис Медика”. Подготовка за изкърпване ще започне на ул. „Лайка”. Планът включва покрай блокове 35, 62, 63, 64 и 65 в жк „Сторгозия” също да бъдат запълнени образували се дълбоки дупки“, каза инж. Пламен Николов.  Той допълни, че продължава основният ремонт на ул. „Хилендар”, както и възстановяването на настилката след отстраняване на аварии от ВиК.,,Приключиха договорените дейности по изкърпване на асфалтова настилка, обработване на фуги, почистване на храсти и дървета, профилиране на банкети и полагане на хоризонтална маркировка по общинската пътна мрежа“, допълни инж. Пламен Николов.  \r\nВиолета КРЪСТЕВА", "date": "2019.10.01", "title": "Инж. Пламен Николов, управител на общинска фирма за ремонтни дейности- Плевен: До 04 октомври се изкърпват дупки на улични платна"}
{"url": "http://www.focus-news.net/news/2019/10/01/2704154/priklyuchi-pikat-na-zabolyavaneto-afrikanska-chuma-po-svinete-obzor.html", "text": "Приключи пикът на заболяването африканска чума по свинете, но кризата не е отминала в никакъв случай. Информацията обяви   министърът на земеделието, храните и горите Десислава Танева  на брифинг при откриването на новите производствени мощности на предприятието „Булконс Първомай“ ООД. „И следва да сме наясно, че трудностите предстоят относно прилагането на норми, мерки, правила във всяка част от тази верига, обществена, която засяга отглеждането на домашната свиня, пътят й по цялата хранителна верига до крайния потребител, включително и ловната общност, тъй като другият резервоар основен на разпространението на болестта е дивата свиня. Страни, в които е влязла африканската чума по свинете в Европа, не е излязла до момента. Което ще рече, че за да имаме национално производство на свинско месо, което мисля че всеки от нас иска, поради много причини, дори тръгвайки от нашия бит, следва да осъзнаем, че това вече трябва да става при други правила на хигиена, мерки за биосигурност, които трябва да разберем, научим и прилагаме по самосъзнание, а не по това да се отчетем, че сме ги приложили. Защото, ако само се отчитаме, ние няма как да очакваме, че ще има ефект“, допълни министър Танева. Министърът уточни, че загубите в промишленото производство от африканската чума до момента са около 20-21 процента от поголовието на домашна свиня в България. \r\nМинистър Танева коментира и друго заболяване, за което са предприети превантивни мерки.  \r\n„Започнахме превантивни проверки в птицефермите заради заболяването инфлуенца по птиците. Отново се проверяват мерките за биосигурност на тези животновъдни обекти предвид друго заболяване – инфлуенцата по птиците. По принцип тази болест започва да се проявява през есента. Имали сме такива случаи. Към момента страната ни е свободна от това заболяване. Всички тези проверки се правят с цел превенция. Няма птичи грип, страната е свободна от пролетта, от няколко месеца, това е във всички официални регистри и може да се провери“, каза още министър Танева.", "date": "2019.10.01", "title": "Приключи пикът на заболяването африканска чума по свинете (ОБЗОР)"}
{"url": "http://www.focus-news.net/news/2019/10/01/2704144/otpadaneto-na-sakratenoto-sadebno-sledstvie-za-ubiystva-i-tezhki-prestapleniya-se-pridvizhva-napredobzor.html", "text": "Отпадането на съкратеното съдебно следствие за убийства и тежки престъпления се придвижва напред. \r\nТова се случи след като Правна комисия обедини трите еднакви законопроекта за промени в Наказателно-процесуалния кодекс.  \r\nТрите проекта бяха на БСП, \"Обединени патриоти\" и \"Воля\" за промените в Наказателно-процесуалния кодекс. Текстовете, заложени в проектите, предвиждат да не се прилага съкратено съдебно следствие за тежки престъпления и убийства. До заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на \"БСП за България\". Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически. След края на заседанието стана ясно, че най-вероятно следващият вторник проектът ще бъде разгледан на второ четене в Правна комисия.  \r\nСлед заседанието пред журналисти  депутатът от ГЕРБ и председател на Правна комисия Анна Александрова  заяви, че от управляващата партия имат идея между първо и второ четене  да предложи да се запази съкратеното съдебно следствие само за тежките престъпления и да отпадне за убийство. „Смятаме, че с тежките телесни повреди изнасилване и блудство ще се задръсти цялата система от работа. Ще се върнем 2007 г., когато 268 хил. преписки бяха прекратени. Разбирате, че тежките телесни повреди са твърде много като обем работа. Такава идея имаме, но нека да обсъдим. Не е категорично, това е като мнение. Нека чуем главният прокурор какви мисли, съдиите от ВКС и следващият вторник да го обсъдим“, допълни още Анна Александрова и посочи, че тя ще ги покани на заседание на комисията. На въпрос дали ГЕРБ се отказва от своите промени в Наказателния кодекс за запазване на съкратеното съдебно следствие, Анна Александрова отговори: „Не, по никакъв начин не се отказваме. Ще ги обсъдим на много голям широк, обществен дебат“, уточни още председателят на Правна комисия. Според нея двата проекта – този в НПК и този в НК не си противоречат. \r\n„Важно е да бъде приета достатъчно бързо поправката в НПК, която разглеждаме днес на Правна комисия, за да се приложи за случаите като този в Сотиря“,  каза  зам.-председателят на ПГ на \"БСП за България\" Крум Зарков  пред журналисти след заседанието на Правна комисия. \"Миналият петък на предизвикан от БСП председателски съвет се разбрахме да дадем бързо старт на процедурата, с която да забраним съкратеното съдебно следствие за онези престъпления, които водят до смърт или тежка телесна повреда. На Правната комисия обединихме законопроектите така, че още утре те да бъдат докладвани в зала и при наличието на достатъчно политическа воля да бъдат приети възможно най-бързо\", допълни Крум Зарков.  \r\n Агенция \"Фокус\"  припомня: \r\nНа 25 септември депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ народните представители запазиха съкратеното съдебно следствие на първо четене. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието. Предложението бе направено от ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления. \r\nДеница КИТАНОВА", "date": "2019.10.01", "title": "Отпадането на съкратеното съдебно следствие за убийства и тежки престъпления се придвижва напред(ОБЗОР)"}
{"url": "http://www.focus-news.net/news/2019/10/01/2704188/poveche-ot-37-miliona-sa-plateni-chrez-pos-terminal-ot-nachaloto-na-godinata-v-nap-veliko-tarnovo.html", "text": "1824 граждани са посетили приходната администрация в областния град по повод подаване на данъчни и осигурителни декларации и уведомления за трудови договори, а 3200 – във връзка със здравния си статус. Това съобщават от  пресцентъра на НАП – Велико Търново . За 509 клиенти причината е била уточняване на задължения по справки, получени чрез електронната услуга «Справки за задължения». 660 са го направили поради необходимост от регистрация и промени в регистрацията, 424 – за да получат информация по различни въпроси. 511 са посетили великотърновската дирекция, за да подадат заявление за подаване на документи по електронен път. На 908 граждани е издаден ПИК /персонален идентификационен код/. Обслужени са били и 41 лица в неравностойно положение. Тези лица могат да използват специален бутон от машината, с който се обслужват от служител с предимство. За плащане на задължения с карта през ПОС терминал са посетили приходната администрация 698 лица. Гражданите все по-често предпочитат да платят чрез ПОС устройство, заради липсата на такси при извършване на операцията. Над 1,3 млн. лв. данъчно-осигурителни задължения са платени през първите девет месеца на годината в приходната агенция във В. Търново чрез  ПОС устройство и чрез електронните услуги, които предоставя НАП  /виртуален ПОС терминал/. От началото на 2019 г. сумата на ПОС-плащанията надхвърля 3,7 млн. лв. Системата за управление на опашките позволява и стриктен контрол при обслужването на гражданите. Системата автоматично отчита както средното време за изчакване и за обслужване, така и средното време, за което даден инспектор извършва съответната административна услуга.9 минути е средното време за изчакване на клиент през трите месеца, а 11 мин. – за обслужването му в НАП – Велико Търново.", "date": "2019.10.01", "title": "Повече от 3,7 милиона са платени чрез ПОС терминал от началото на годината в НАП -Велико Търново"}
{"url": "http://www.focus-news.net/news/2019/10/01/2704187/the-independent-protestite-v-bagdad-broyat-na-zhertvite-dostigna-do-deset-dushi-nad-280-sa-raneni.html", "text": "Броят на жертвите, загинали в резултат на стрелбата, която иракската полиция откри срещу протестиращи, достигна до 10 души според източници, цитирани от британския вестник  The Independent . Пострадалите са около 286.  \r\nПо-рано бе съобщено за един убит и над 200 други са ранени в хода на протестите в Багдад, които иракската полиция разпръсна с водни оръжия, сълзотворен газ и впоследствие – със стрелба. \r\nИнформацията за един загинал бе потвърдена от Министерството на здравеопазването на Ирак. Пояснено бе, че 40 от ранените са представителите на силите за сигурност. Останалите са цивилни. \r\nХиляди иракчани – по различни данни между 1000 и 3000 -  се събраха на протест срещу безработицата и корупцията в правителството.   \r\nМасовите протести в Ирак започнаха миналата година, като за пръв път избухнаха в южната част на страната, сърцето на шиитското мнозинство. Стигаше се до сблъсъци между силите за сигурност и протестиращите, разгневени от сриващата се инфраструктура, честите прекъсвания на тока и широко разпространената корупция. \r\n \r\n Тереза Герова", "date": "2019.10.01", "title": "The Independent: Протестите в Багдад – броят на жертвите достигна до десет души, над 280 са ранени"}
{"url": "http://www.focus-news.net/news/2019/10/01/2704191/s-izlozhba-i-piesa-tarnovo-otbelyaza-mezhdunarodniya-den-na-vazrastnite-hora.html", "text": "По повод 1-ви октомври – Международния ден на възрастните хора  Община Велико Търново , съвместно с  Общински съвет на Нов съюз на пенсионерите , организираха за 12-та поредна година Фотоизложба на тема „Моят роден край“. В нея бяха представени  фотографии от членове на Клубовете на пенсионера и инвалида на територията на общината, съобщават инициаторите. Екзпозицията се състоя на в края на миналата седмица, в Ритуалната зала на Общинска администрация. Тя  бе официално открита  от Снежана Данева-Иванова, изпълняваща длъжността кмет на Община Велико Търново. Тя приветства участниците и гостите по повод предстоящия празник и им пожела да продължават да творят и създават спомени, които да споделят с идните поколения. Приветствие отправи и Росица Димитрова – директор на Дирекция „Социални дейности и здравеопазване“ в Община Велико Търново с пожелания за нови творчески изяви и нестихващ ентусиазъм. Във фотоизложбата бяха подредени над 50 фотографии на природни и културно-исторически забележителности от родните места на 16-те  участника. На всички представили се във фотоизложбата участници бяха връчени грамоти.Специално за събитието, като поздрав към всички гости театрална формация „Алтернатива“ към Клуб на пенсионера и инвалида, село Самоводене представи спектакъла „Таралеж“ от Иван Радоев. Спектакъла бе открит с приветствие от г-жа Радка Маркова, председател на Общински съюз на Нов съюз на пенсионерите. За своето представяне театралната формация получи бурните аплодисменти на многобройната публика. Благодарности изказа г-жа Димитрова, която подари цветя и поздрави участниците за приятните емоции и възможността всички присъстващи да се докоснат и принесат в неповторимото вълшебство на театралното изкуство.", "date": "2019.10.01", "title": "С изложба и пиеса Търново отбеляза Международния ден на възрастните хора"}
{"url": "http://www.focus-news.net/news/2019/10/01/2704195/nov-sluchay-na-tuberkuloza-zasyakoha-zdravni-inspektori-ot-velikotarnovska-oblast.html", "text": "Нов случай на туберкулоза засякоха здравни инспектори от Великотърновска област. Той е втори от началото на септември, съобщават за  Радио „Фокус“ – Велико Търново  от Регионалната здравна инспекция. Пациентът е от Свищовска община, а заболяването му е регистрирано през миналата седмица. За периода 23-ти – 29-ти септември в областта са отчетени още шест случая на варицела, по един на вирусен менингоенцефалит и ламблиоза, два на вирусен хепатит /като видът не е посочен/ и пет на енероколи.  Хората с оплаквания от остри респираторни заболявания са били седем.Здравните инспектори уверяват, че епидемиологичната картина в областта е спокойна. \r\nЛуиза ТРАНЧЕВА", "date": "2019.10.01", "title": "Нов случай на туберкулоза засякоха здравни инспектори от Великотърновска област"}
{"url": "http://www.focus-news.net/news/2019/10/01/2704189/vazrastnite-hora-v-balgariya-otbelyazaha-praznika-siobzor.html", "text": "На 1 октомври е Международният ден на възрастните хора. Възрастните хора отбелязаха международния си ден с множество събития в цялата страна. В различните региони на страната много от хората в третата възраст получиха и добри новини. С празнична програма в Дома за стари хора в село Фатово, община Смолян бе отбелязан Международният ден възрастните хора. В Дома за стари хора в село Фатово са настанени 84 потребители, като се очакват още две настанявания. Капацитетът е запълнен, има много чакащи.  \r\nВ Дома „Кенана“ в Хасково отбелязаха с концерт Международния ден на възрастните хора.  В тържеството участваха 156 потребители на дома, както и 30 потребители на Дома за хора със сетивни увреждания. Техни гости бяха децата от Дом Марина и ЦНСТ. Да бъдат здрави и да имат винаги до себе си хора, които да се грижат с внимание за тях им пожела временно изпълняващият длъжността кмет на Община Хасково Велин Балкански. От Общината бяха осигурени пити за почерпка на присъстващите. Водосвет отслужи отец Серафим. Със свои изпълнения се представиха ТА \"Южняче“, певческа група от Войводово, Орлово и Конуш. \r\nОт 1 октомври Обществената трапезария на БЧК – Пловдив започва да предоставя топъл обяд за 70 възрастни хора. Общо 70 души – самотно живеещи, болни и изпитващи затруднение при задоволяване на основни потребности, ще получават топъл обяд ежедневно. На БЧК - Пловдив откри  и библиотека на разположение на пациентите в МБАЛ „Св. Пантелеймон“. На принципа „връстници помагат на връстници“ болните ще имат възможността да се опитат да преодолеят самотата и да намалят страданието чрез четиво и среща с човек, който да го изслуша и с когото споделят мисли и преживявания. \r\nОт Община Казанлък обявиха днес, че започва нова социална услуга за хора с увреждания и възрастни хора над 65 години. \r\n„Патронажната грижа в община Казанлък” е най – новата услуга, която стартира от месец септември Община Казанлък в социалното сфера. Проектът е по Програма „Човешки ресурси”, като съчетава в себе си здравно – социални услуги. В проекта ще бъдат обхванати хора с увреждания и възрастни хора над 65 години, които ще имат възможност да получават грижи от медицински специалисти , от психолози и рехабилитатори. Социални работници ще ходят по домовете и почасово ще обгрижват тези хора. Това бяха само част от събитията и новините за възрастните хора.  \r\nПо повод празника редица институции и политици отправиха поздрави.  Президентът Румен Радев  поздрави възрастните хора по повод Международния им ден „Дължим ви спокойни и достойни старини, в които няма място за страхове“, обръща се държавният глава към хората от третата възраст у нас“, каза той.  Според президента най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота. Румен Радев посочи, че цивилизоваността на една общност се измерва с грижите, които тя полага за най-уязвимите – възрастните и децата. В интервю за „Фокус“  заместник-генералният директор на „Социално-здравна политика в БЧК“ д-р Надежда Тодоровска  заяви, че  Червеният кръст е много ангажиран с проблемите на възрастните хора и ние от години работим с тях, за да ги включим активно в живота на общността и да могат те да се чувстват пълноценни. „Да могат тези възрастни хора регулярно да бъдат подпомагани и да им се осигури медицинско наблюдение от дистанция, така че в рамките на много инициативи в България по един или друг начин възрастните хора получават подкрепа, но смятам, че още по-полезно би било, ако им се даде шанс самите те да се организират още по-активно, защото в тях има голям потенциал, много енергия и опит най-вече, на които можем да се облегнем и ние по-младите да можем да направим нещо полезно за цялото общество“, допълни тя. „Новият закон за социалните услуги, който ще влезе от следващата година в сила, изисква агенция, която ще следи за качеството на услугите, защото това, че има голям набор от услуги, не значи винаги, че по този начин сме удовлетворили нуждите на хората, за които са направени. Това зависи от обучението на персонала, който ще бъде назначен да извършва тези услуги от тяхната квалификация и добросъвестно изпълнение на ангажиментите на място. Затова е важно да се създадат стандартите за качество на тези услуги и съответно да се удовлетворят тогава нуждите на базата на едно добро качество, което да се контролира от тази агенция за качеството на социалните услуги“, допълни Тодоровска. \r\n„Скъпи наши майки и бащи, баби и дядовци, честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа”. Това заявява  председателят на БСП Корнелия Нинова  във видеообръщение по случай Международния ден на възрастните хора. \r\nДеница КИТАНОВА", "date": "2019.10.01", "title": "Възрастните хора в България отбелязаха празника си(ОБЗОР)"}
{"url": "http://www.focus-news.net/news/2019/10/01/2704196/detski-praznik-pod-nadslov-tsar-samuil-se-provede-v-regionalnata-biblioteka-v-blagoevgrad.html", "text": "В Читалнята на Детски отдел  се проведе Детски празник под надслов „Цар Самуил“ по повод  1005 години  от смъртта (6 октомври 1014 г.) на Цар Самуил. Това съобщи за Радио „Фокус“ – Пирин Соня Иванов от Регионална библиотека „Димитър Талев“ – Благоевград.  Участници в тържеството  бяха   ученици от ІV  клас на ІІІ ОУ „Д. Талев“. Библиотекар от Детския отдел изнесе беседа за цар Самуил. Учениците   разказаха  за управлението на България при цар Самуил в едно от най-трудните времена в българската история, за продължителните  войни с Византия и трагичната  гибел на този велик български владетел от Първото българско царство. Учениците  гледаха кратки исторически филми за управлението на Цар Самуил и за  битките при Траянови врата и при село Ключ.", "date": "2019.10.01", "title": "Детски празник под надслов „Цар Самуил“ се проведе в Регионалната библиотека в Благоевград"}
{"url": "http://www.focus-news.net/news/2019/10/01/2704190/za-60-tata-godishnina-na-muzeya-na-vazrazhdaneto-vav-varna-otkrivat-i-mobilna-izlozhba.html", "text": "Мобилната изложба „Гутенберг и славянският свят“ предстои да бъде открита на 3-ти октомври от 16 часа в Музея на Възраждането във Варна по повод програмата за отбелязването на 60-тата годишнина от основаването на културната институция. Експозицията е на Центъра за славяно-византийски проучвания (ЦСВП) „Проф. Иван Дуйчев“ – СУ „Климент Охридски“.  Това съобщават от  пресслужбата на Регионалния исторически музей  във Варна. Изложбата ще бъде официално открита от Директора на Центъра, проф. дфн Вася Велинова. Като допълнение в нея ще бъдат представени експонати от фонда на Музея на Възраждането, а именно – старопечатни книги, информацията за които ще бъде в таблата на мобилната изложба. Кулминацията на юбилея ще бъде на 4 октомври (петък), когато в зала „Одесос“ на Археологическия музей, ще се открие Националната конференция „Музеят в историята и историята в музея – 60 години Музей на Възраждането, Варна“. На 4-ти октомври Музеят на Възраждането навършва своя 60-годишен юбилей. Инициативата за създаването му е на тогавашния пръв уредник в отдел „Българските земи  ХV- ХIХ в.“ проф. Велко Тонев. С много любов към експонатите и желание да представи историята по интересен и достъпен начин, Велко Тонев подрежда няколко зали на ул. “27-ми юли” N 9,в сградата на първото българско училище във Варна преди Освобождението. Но една от залите остава и до днес една от най-атрактивните в музея – пресъздадената учебна стая с пособията за учене през Възраждането. Това е първата в страната възстановка на стая от взаимното училище и идеята е именно на проф. Велко Тонев, а изпълнението на идейния проект е възложено на М. Гечев. През 2016 г. музеят намира нов дом и днес се помещава на ул. Л. Заменхоф 21. Музеят разполага с богат и разнообразен фонд, в който се съхраняват редки и ценни ръкописи, първи издания на важни за българската възрожденска история книги, сред които Рибния буквар, Стематографията на Хр. Жефарович и мн. други. В колекцията на музея са и картини на известни български художници, икони, църковна утвар. Сред атрактивните предмети са лични вещи на български опълченци и възрожденци, а револверната сабя на Х. Димитър е един от експонатите, който най-често участва в изложби извън музея. От 2017 г. музеят се сдоби с още един безценен предмет – едно от бойните знамена на Дж. Гарибалди, под което се сражават и много българи.  Музеят е автор и на много изложби, някои от които и до днес се представят от колеги в други музеи  – например „Сабите на воеводите“, „Гарибалди и българите“.", "date": "2019.10.01", "title": "За 60-тата годишнина на Музея на Възраждането във Варна откриват и мобилна изложба"}
{"url": "http://www.focus-news.net/news/2019/10/01/2704197/29-sa-sluchaite-na-rabota-bez-trudov-dogovor-v-rastenievadstvoto-vav-vidinska-oblast.html", "text": "29 са случаите на работа без трудов договор в растениевъдството във Видинска област от началото на годината, съобщиха за  Радио „Фокус“-Видин  от Инспекцията по труда. За осемте месеца на 2019 г.  в растениевъдството са извършени 86 бр. проверки. \r\nВъв връзка с прибирането на есенните култури и старта на учебната година от Инспекцията по труда посочват, че е активизиран контролът в селското стопанство.  При проверките, освен за законосъобразно полагане на труд, специално ще се следи за непълнолетни лица на полето. Въпреки че Инспекцията по труд няма задължение да се намесва, когато непълнолетните не работят, ще бъдат използвани всички възможности, за да бъдат подпомогнати усилията на държавата в лицето на Министерството на образованието и науката за връщането и задържането на децата в училище. Във всички установени случаи ще се информират Районните управления по образование,  за да бъде задействан Механизмът за съвместна работа на институциите по обхващане и включване в образователната система на деца и ученици. Когато се установи полагане на труд от непълнолетните без разрешение на Инспекцията по труда, ще се сигнализира и Прокуратурата.През август е установен един случай за наето непълнолетно лице без разрешение от Инспекцията по труда. С оглед на това, че наемането на непълнолетни без разрешение  е криминализирано деяние  вече е подаден сигнал до прокуратурата. \r\nАнна ЛОЗАНОВА", "date": "2019.10.01", "title": "29 са случаите на работа без трудов договор в растениевъдството във Видинска област"}
{"url": "http://www.focus-news.net/news/2019/10/01/2704198/mestni-izbori-2019-halil-letifov-dps-garantiram-che-nashite-kandidati-za-mestnite-izbori-shte-spazvat-dobriya-ton-i-shte-vodyat-konstruktiven-debat-za-problemite-na-obshtinite.html", "text": "Гарантирам, че нашите кандидати за местните избори ще спазват добрия тон и ще водят конструктивен дебат за проблемите на общините. Това каза заместник-председателят на ПГ на ДПС и председател на Комисията по транспорт в 44-ото Народно събрание Халил Летифов в \"Референдум\" по  БНТ .  \"Те ще се грижат като добри стопани за общините, за интересите на хората. Ние ме заложили на хора, които имат уважение в Обществото, добро име. Ползват се с доверието на хората и те ще го оправдаят. Нашите кандидати знаят, че властта служи за това да решават проблемите на хората\", заяви още Летифов.", "date": "2019.10.01", "title": "Местни избори 2019: Халил Летифов, ДПС: Гарантирам, че нашите кандидати за местните избори ще спазват добрия тон и ще водят конструктивен дебат за проблемите на общините"}
{"url": "http://www.focus-news.net/news/2019/10/01/2704199/49-leva-bez-dds-struvat-kubik-darva-za-ogrev-vav-vremennite-skladove-na-dgs-varna.html", "text": "Държавното горско стопанство във Варна е започнало кампанията за снабдяване с дърва за огрев още през април. Към настоящия момент, голяма част от заявленията са удовлетворени. Това каза в интервю за  Радио „Фокус“ – Варна  инж. Владислав Георгиев, който е зам.-директор на звеното. По думите му цената на един кубик дървесина от временен склад в гората, съгласно утвърден ценоразпис, е 49 лева без ДДС. Към тази цена не са включени разходите за транспортно-разтоварни дейности до крайния адрес на доставка. Според него, обикновено частните фирми, които извършват такива услуги, вземат още по около 20 лева. Така крайната цена, с която Горското стопанство доставя дърва за огрев е в размер на близо 79 лева на кубик. Приблизителният брой на домакинствата, които са снабдени с дърва от началото на кампанията във Варна е 1400. Общото количество е малко над 9000 кубика, добави още инж. Георгиев. \r\nДиана СТОЕВА", "date": "2019.10.01", "title": "49 лева без ДДС струват кубик дърва за огрев във временните складове на ДГС – Варна"}
{"url": "http://www.focus-news.net/news/2019/10/01/2704201/plan-na-tsru-evropa-da-e-razdelena-na-tri-chasti-balgariya-sarbiya-i-makedoniya-vlizat-v-pravoslavniya-blok.html", "text": "Централното разузнавателно управление на САЩ (ЦРУ)  има план да раздели Европа на три части, предава македонската телевизия  Pressing TV , като се позовава на статия в белградска медия \r\nСпоред плана първият блок ще включва западноевропейски държави, които ще бъдат контролирани от Франция и Германия. \r\nВтората група са държавите, които са били част от Варшавския договор след Втората световна война. Те ще бъдат водени от унгарския премиер Виктор Орбан.  \r\nСърбия, Македония, България, Черна гора, Босна и Херцеговина и Албания ще се присъединят към третия блок под формата на своеобразен балкански съюз. \r\nДруги подробности по плана на ЦРУ не се привеждат. \r\n \r\n Тереза Герова", "date": "2019.10.01", "title": "План на ЦРУ: Европа да е разделена на три части, България, Сърбия и Македония влизат в православния блок"}
{"url": "http://www.focus-news.net/news/2019/10/01/2704200/sport-ivet-lalova-se-klasira-za-finala-na-200-metra-na-svetovnoto-parvenstvo-v-doha.html", "text": "Ивет Лалова се класира за финала на 200 метра на Световното първенство в Доха, Катар. Българката продължава напред със седмо време от осемте класирали се. Последното бягане в дисциплината ще бъде утре вечерта. По-рано Тихомир Иванов не успя да се класира за финала в скока на височина, като остана на 16-та позиция в квалификацията.", "date": "2019.10.01", "title": "Спорт: Ивет Лалова се класира за финала на 200 метра на Световното първенство в Доха"}
{"url": "http://www.focus-news.net/news/2019/10/01/2704193/ivan-neykov-lipsva-zakonodatelstvo-koeto-da-pozvolyava-na-vazrastnite-hora-da-obuchavat-novite-rabotnitsi.html", "text": "Липсва законодателство, което да позволява на възрастните хора да обучават новите работници. Това каза за предаването „Това е България“ на  Радио „Фокус“  Иван Нейков, бивш социален министър, а сега директор на Балканския институт по труда и социалната политика. Той обясни, че в България се пенсионират между 80 и 100хил. души, които могат да бъдат използвани за подготовка на младите. Според него по този начин бизнесът няма да  загуби придобития дългогодишен опит. Нейков съобщи, че от Балканския институт по труда и социалната политика отдавна предлагат за опитни възрастни работници в предприятията да бъдат създадени програми, механизми и законодателство, което да им позволява една част от работното време, което те ще имат, да я използват като обучители, като ментори, като наставници, за да обучават младите работници. Според него няма по-икономически ефективен начин за обучение на новия работник от обучението на работно място.„Има десетки начини как да бъде използван капацитетът на възрастните хора. Да, знам, че много хора ще кажат – те са с намален капацитет, или „аз вече съм уморен, болен съм“. Никой не е казал, че възрастните хора трябва да ги караме да копаят нивите всичките, или да работят по 8 часа на пристанището или какъвто и да било тежък физически труд. Умните нации използват тези умения, този капацитет на възрастните хора, който те са в състояние да реализират, в състояние са да го отдадат на обществото“, добави директорът на Балканския институт по труда и социалната политика. \r\nИван Нейков даде пример с паниката, която се създава всяка година около пенсионирането на хиляди учители и се мисли за нови кадри за тяхното заместване, вместо да се използва капацитетът им.  \r\n \r\nЦоня СЪБЧЕВА", "date": "2019.10.01", "title": "Иван Нейков: Липсва законодателство, което да позволява на възрастните хора да обучават новите работници"}
{"url": "http://www.focus-news.net/news/2019/10/01/2704204/sport-real-madrid-i-bryuzh-zavarshiha-22.html", "text": "Реал Мадрид завърши 2:2 срещу Брюж във втория си мач от Група \"А\" на Шампионската лига. Испанският гранд губеше с 0:2 до 55-ата минута, когато Серхио Рамос отбеляза първия гол за домакините, а в 85-ата попадение отбеляза и Каземиро.  \r\nВ следващия кръг Реал Мадрид гостува на Галатасарай на 22 октомври, а Брюж приема ПСЖ. \r\nДвубоят бе ръководен от българска съдийска бригада - Георги Кабаков, Мартин Маргаритов, Диян Вълков и четвъртият рефер Станислав Тодоров.  \r\nВ другия ранен мач Аталанта допусна загуба с 1:2 при домакинството си на Шахтьор.", "date": "2019.10.01", "title": "Спорт: Реал Мадрид и Брюж завършиха 2:2"}
{"url": "http://www.focus-news.net/news/2019/10/01/2704202/afp-rumaniya-predstavi-dve-novi-kandidaturi-za-evropeyski-komisar.html", "text": "Правителството на Румъния представи две имена за номинацията за европейски комисар по транспорта, след като първата кандидатура на Букурещ – Рована Плумб, беше отхвърлена от евродепутатите, предава  AFP . \r\n„Първият ни вариант е Дан Ника“, обяви премиерът Виорика Дънчила след среща с водещи фигури от управляващата Социалдемократическа партия. \r\nТя добави, че дипломатът Габриела Чиот е резервната възможност с оглед критериите за баланс между половете, поискани от новоизбрания председател на Европейската комисия Урсула фон дер Лайен.  \r\nПлумб бе категорична, че решението на Комисията по правни въпроси на Европейския парламент да я отхвърли за втори път като кандидат е „дълбоко неправилно и най-вече политическо\". Тя заяви, че се е опитала да намери начин да уреди проблема с ЕК, но в крайна сметка това не е променило позицията на евродепутатите от правната комисия. Според нея Комисията не спазва процедурата, тъй като не е дала препоръки как тя би могла да разреши конфликта на интереси, както направи в случая с кандидатите за еврокомисари от Австрия и Испания. Румънката увери, че ще представи своя случай на председателя на Европейския парламент Давид-Мария Сасоли и на бъдещия председател на Европейската комисия Урсула фон дер Лайен. \r\n \r\n Тереза Герова", "date": "2019.10.01", "title": "AFP: Румъния представи две нови кандидатури за европейски комисар"}
{"url": "http://www.focus-news.net/news/2019/10/01/2704203/izvestiya-kataluntsite-napomniha-na-madrid-za-stremezhite-si-kam-nezavisimost.html", "text": "На годишнината от референдума за независимост на Каталуния - 1 октомври - в региона отново се провеждат митинги. Преди две години Мадрид обяви за незаконно гласуването, при което 90% от гражданите на северозападния регион подкрепиха отделянето му от Испания. Въпреки това, към днешна дата в кръговете на сепаратистите има разцепление, а каталунските лидери лидери губят доверие на международната сцена. Но въпреки това не е задължително протестите за независимост да стихнат, пише руският вестник  „Известия“ . \r\nДве години след бурните събития, привържениците на независимостта на Каталуния продължават да организират демонстрации, за да припомнят своите цели и изисквания, но броят на поддръжниците на идеята за отделяне на региона от централната власт в Мадрид неизбежно намалява, заявиха за изданието от Държавния секретариат по въпросите за Испания в света към Министерството на външните работи в Мадрид.  \r\nСпоред представители на секретариата движението за независимост на Каталуния е разделено между онези, които са готови по всякакъв начин да търсят отделяне на региона, и тези, които възнамеряват да действат стриктно в рамките на съществуващия закон – т.е. чрез диалог с официалните власти в Мадрид.„Броят на последните се увеличава с всеки изминал ден“, обясниха от секретариата. \r\nОт ведомството са категорични, че подобно разделение вреди на сепаратистите, „особено в контекста на забележима загуба на доверие на международната арена“. \r\nОтделът не даде своите прогнози по отношение на това колко участници се очакват на демонстрациите, но припомни, че броят на хората, събрали се на неотдавнашен митинг в Барселона навръх националния празник на Каталуния, е най-ниският след 2012 г. \r\n \r\n Тереза Герова", "date": "2019.10.01", "title": "„Известия“: Каталунците напомниха на Мадрид за стремежите си към независимост"}
{"url": "http://www.focus-news.net/news/2019/10/01/2704192/prezidentat-na-kipar-nikos-anastasiadis-prouchvaniyata-za-gaz-shte-prodalzhat-vapreki-zaplahite-na-turtsiya.html", "text": "Президентът на Кипър Никос Анастасиадис увери, че сондажите за търсене на газови находища ще продължат по план, въпреки „заплахите и незаконните действия на Турция\" в Изключителната икономическа зона на острова, съобщава електронното издание на гръцкия вестник  Kathimerini . \r\nВ обръщение по повод 59-тата годишнина от обявяването на независимостта на Кипър, Анастасиадис заяви, че остава ангажиран с усилията за постигане на мирно споразумение с турските киприоти с цел обединение на етнически разделената страна. \r\nФренската компания „Тотал“ и италианската „Ени“ се обединиха, за да разширят проучванията на газ край южното крайбрежие на Кипър. Турция не признава Кипър и категорично се противопоставя на сондажите за газ. Анкара изпрати сондажни кораби в ИИЗ на републиката с аргумента, че защитава собствените си интереси и тези на кипърските турци. \r\n \r\n Тереза Герова", "date": "2019.10.01", "title": "Президентът на Кипър Никос Анастасиадис: Проучванията за газ ще продължат, въпреки заплахите на Турция"}
{"url": "http://www.focus-news.net/news/2019/10/01/2704205/politico-ungariya-izbra-diplomat-ot-karierata-za-nov-kandidat-za-ek.html", "text": "Унгарското правителство определи дипломата от кариерата Оливер Вархелий за свой следващ комисар, след като Европейският парламент отхвърли първия кандидат на страната Ласло Трочани, отбелязва изданието  Politico . \r\n„За мен е голяма чест и привилегия да бъда номиниран за унгарски член на Комисията!\", написа в социалната мрежа „Туитър“ Вархелий, който понастоящем е посланик на Унгария в ЕС. \r\nВ разговор с репортери в понеделник вечер, унгарският премиер Виктор Орбан заяви, че е решил да избере технократ, след като предишният му кандидат, настоящ евродепутат и бивш министър на правосъдието Ласло Трочани, беше отхвърлен от депутатите в ЕП.  \r\n„Не отхвърлих молбата на председателя\" на ЕК, заяви Орбан, визирайки искането на Урсула фон дер Лайен, съгласно което Будапеща и Букурещ да представят нови кандидати за разпределените им ресори. Обяснявайки решението си, Орбан заяви, че не може да се съгласи на сценарий, при който „друг, например ЕП, избира между унгарски политици вместо унгарския народ\". \r\n Тереза Герова", "date": "2019.10.01", "title": "Politicо: Унгария избра дипломат от кариерата за нов кандидат за ЕК"}
{"url": "http://www.focus-news.net/news/2019/10/01/2704206/kvintata-ne-podkrepyame-konkretna-partiya-ili-kandidat-za-izborite-v-kosovo.html", "text": "Посланиците на Квинтата (Франция, Германия, Италия, Великобритания и САЩ) разпространиха съвместно съобщение за пресата, в което подчертаха, че не подкрепят определена партия или кандидат за изборите в Косово на 6 октомври, съобщава електронното издание на прищинския ежедневник  Gazeta Express . \r\n„Представляваме държави, които са дълбоко ангажирани с демократичното и независимо Косово. Всяко предложение нашите правителства да подкрепят определена партия или кандидат в изборите е неправилно. Както при миналите избори, ние ще се присъединим към други местни и международни органи, за да осигурим свободна и честна среда“, се подчертава в съобщението за пресата. \r\nСпоред Квинтата предстоящите избори са решаваща възможност за гражданите на Косово да решат посоката на развитие на страната. „Гражданите на Косово заслужават обещанието за мирно, проспериращо бъдеще и единственият начин да се осигури това бъдеще е чрез волята на косовския народ, изразена на тези избори“, се казва още в текста. \r\n„Призоваваме ви да се издигнете над популистката и националистическа реторика, която няма да помогне на Косово. Излизайки от тези избори, Косово се нуждае от лидери с подробни идеи как да се постигнат исканията на гражданите и надеждно правителство. Гражданите на Косово заслужават да чуят подробни платформи от партиите, за да могат да вземат информирано решение за гласуване“, се казва в съобщението. \r\nПредсрочните общи избори трябва да се проведат на 6 октомври, а членовете на Квинтата няколко пъти подчертават, че очакват новото правителство на Косово да възобнови диалога със Сърбия, спрян през ноември 2018 г. За да се стигне до споразумение с Белград, следващото правителство на Косово ще се нуждае от гъвкавост за договаряне и способност да формулира положителна визия за бъдещите отношения на страната със Сърбия, както и икономическите ползи и ползите за сигурността, които то може да донесе на Косово.  \r\nПо-рано Посолството на САЩ в Косово разпространи текст, в който подчерта, че официален Вашингтон няма предпочитания и не подкрепя нито една партия или кандидат на предсрочните парламентарните избори в страната, насрочени за 6 октомври, предава македонската електронна медия A1 On. \r\nВ изявлението американското посолство подчертава, че САЩ уважават правото и отговорността на онези, които ще гласуват за бъдещето на своята страна. \r\n„Правителството на САЩ не подкрепя и не поддържа нито една партия или кандидат на изборите. Ние уважаваме правото и отговорността на избирателите в Косово да избират своето собствено бъдеще“, гласи текстът от американската дипломатическа мисия в най-младата държава на Балканите. \r\nРеакцията на дипломатическата мисия на САЩ в Прищина е в отговор на съобщението на лидера на Демократическата партия на Косово и действащия председател на парламента Кадри Весели, който твърди, че „близък до (президента на САЩ) Доналд Тръмп\" е пристигнал в Прищина, за да го подкрепи за кампанията. \r\nСтава въпрос за Матю Уитакър, който беше министър на правосъдието в правителството на САЩ от ноември 2018 г. до февруари 2019 г., след като неговият предшественик и тогавашен ръководител на ведомството Джеф Сешън подаде оставка по искане на Тръмп. \r\nДПК заяви, че Уитакър пътува до Косово, за да подкрепи Весели в „борбата му срещу корупцията и в усилията за укрепване на партньорството със САЩ\". \r\n \r\n Тереза Герова", "date": "2019.10.01", "title": "Квинтата: Не подкрепяме конкретна партия или кандидат за изборите в Косово"}
