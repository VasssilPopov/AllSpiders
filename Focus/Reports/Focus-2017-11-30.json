{"url": "http://www.focus-news.net/news/2017/11/30/2462655/afp-sauditska-arabiya-saobshti-che-e-prihvanala-i-unishtozhila-balistichna-raketa-izstrelyana-ot-yemen.html", "text": "Саудитска Арабия съобщи, че е прихванала и унищожила балистична ракета над южния град Хамис-Мушайт, изстреляна от Йемен, предаде AFP.\r\n„Ракетата бе унищожена, без тя да причини жертви“, заяви Турки ал Малики, говорител на оглавяваната от Рияд коалиция, сражаваща се срещу хутите в Йемен. \r\nПо-рано йеменските хути оповестиха, че са изстреляли балистична ракета срещу военен обект в Саудитска Арабия и тя е попаднала в целта си. Това се случи само няколко часа, след като лидерът на шиитската групировка Абдулмалик ал Хути заплаши Рияд с ответни действия, ако той не прекрати блокадата срещу Йемен. Калина Жекова", "date": "2017.11.30", "title": "AFP: Саудитска Арабия съобщи, че е прихванала и унищожила балистична ракета, изстреляна от Йемен"}
{"url": "http://www.focus-news.net/news/2017/11/30/2462621/afp-yemenskite-buntovnitsi-sa-izstrelyali-balistichna-raketa-sreshtu-sauditska-arabiya-koyato-e-popadnala-v-tselta.html", "text": "Бунтовните „Хути“ са изстреляли балистична ракета в четвъртък и тя е попаднала в целта си – военен обект на Саудитска Арабия. Това се случи само няколко часа, след като лидерът на шиитската групировка Абдулмалик ал Хути заплаши Рияд с ответни действия, ако той не прекрати блокадата срещу Йемен, предава AFP, като се позовава на публикация в медията на „хутите“.\r\n„Потвърждаваме, че изстреляна от нас балистична ракета е попаднала в целта си, на територията на Саудитска Арабия“, съобщиха от телевизионния канал „Ал Масира“, който е притежание на бунтовниците.\r\nКакто Агенция „Фокус“ вече информира, по-рано лидерът на „хутите“ Абдулмалик ал Хути предупреди Саудитска Арабия „да не удължава блокадата“, наложена на Йемен след друг ракетен пуск на бунтовниците, осъществен на 4 ноември. Тогава саудитските военни успяха да свалят балистичната ракета преди тя да достигне до целта си – международното летище на Рияд.\r\n Превод и редакция:", "date": "2017.11.30", "title": "AFP: Йеменските бунтовници са изстреляли балистична ракета срещу Саудитска Арабия, която е „попаднала в целта“"}
{"url": "http://www.focus-news.net/news/2017/11/30/2462622/mariya-stoyanova-sem-spravyaneto-s-yavlenieto-falshivi-novini-ne-biva-da-opira-do-granitsata-na-svobodata-na-slovoto.html", "text": "Справянето с явлението „фалшиви новини“ не бива да опира до границата на свободата на словото. Това каза в интервю за Радио „Фокус“ Мария Стоянова, член на Съвета за електронни медии (СЕМ), по повод предстояща кръгла маса на тема \"Предизвикателства пред медийния сектор в Европа\". Тя призова публичният сектор да си припомни основните журналистически принципи и кодекси. Мария Стоянова посочи, че от друга страна, най-добрата услуга, която рецепиентите биха могли да си направят, е да се доверяват на проверени източници.\r\n„Медийната грамотност прави от аудиторията не само потребители на информация, но преди всичко - информирани потребители на информация. Ако медийната грамотност беше така добре развита, че да даде на публиката шанс да разбере някои важни правила, по които се развива политическата игра, тогава щеше да е ясно, че е нормално опозицията и управляващите взаимно да се конфронтират, защото това също е съставна част на демокрацията“, коментира тя и допълни, че разликата между пропагандата и фалшивата новина в много случаи остава неясна. Мария Стоянова каза още, че не е необходима законодателна уредба, която да ограничава фалшивите новини, а инструмент за развитие на медийната грамотност.", "date": "2017.11.30", "title": "Мария Стоянова, СЕМ: Справянето с явлението „фалшиви новини“ не бива да опира до границата на свободата на словото"}
{"url": "http://www.focus-news.net/news/2017/11/30/2462623/veliko-tarnovo-nad-12-mln-lv-sa-prihodite-ot-noshtuvki-vav-oblastta-prez-septemvri.html", "text": "1 260 600 лв. са приходите от нощувки в област Велико Търново през септември, съобщи за Радио „Фокус“ – Велико Търново Валентина Генчева, експерт в Териториалното статистическо бюро – Север, Отдел „Статистически изследвания – Велико Търново“. Тя поясни, че това е с близо 4 % повече  в сравнение със септември 2016 година. \r\nПриходите от чужденци нарастват с 13 %, докато тези от български граждани намаляват с 1 %. „Най-голяма част от реализираните приходи от нощувки през месеца в областта са постъпили в местата за настаняване, категоризирани с една и две звезди“, допълни експертът. Броят на пренощувалите лица нараства с 1 % спрямо септември миналата година и достига 20 170 души. 64 %  от тях са българи. Пренощувалите в местата за настаняване в областта чужденци са 7 242, като сред тях най-много са туристите от Румъния. \r\nОбщата заетост на леглата в местата за настаняване през септември е 22 %, като тя е най-висока в обектите с четири и пет  звезди – 36%, следвана от тези с една  и две звезди – 19 %. Най-ниска заетост на леглата се наблюдава в местата за настаняване с три звезди – 18 %.\r\nЛуиза ТРАНЧЕВА", "date": "2017.11.30", "title": "Велико Търново: Над 1.2 млн. лв. са приходите от нощувки във областта през септември"}
{"url": "http://www.focus-news.net/news/2017/11/30/2462624/ministar-valentin-radev-predprieli-sme-prevantivni-merki-predvid-ochakvanite-obilni-valezhi.html", "text": "Предприели сме превантивни мерки предвид очакваните обилни валежи. Това каза министърът на вътрешните работи Валентин Радев на извънреден брифинг след заседание на Националния щаб във връзка с прогнозите за обилни валежи, предаде репортер на Агенция „Фокус“. „Задействан е планът за частта, свързана с наводнения, съгласно Закона за защита при бедствия. Създадох щаб за организация и контрол между министерствата на вътрешните работи, регионалното развитие, околната среда и водите, икономиката, енергетиката, отбраната, земеделието, храните и горите. Обсъдихме обстановката подробно – какво трябва да направим, за да са защитени гражданите и да не се случва това, което се случи съвсем скоро в Бургас“, обясни министър Валентин Радев. „На 22 ноември направихме Съвет за намаляване на риска при бедствия и аварии към МС. Той беше заплануван още преде бедствието в Бургас, направихме съвещание и гласувахме Националната стратегия за намаляване на риска при бедствия, дадохме указания за разработване на готовността за изпълнение на плановете за защита при бедствия. Превантивно взимаме мерки и изпращаме гл. комисар Николай Николов, директор на Главна дирекция „Пожарна безопасност и защита на населението”, за Перник, Благоевград и Кюстендил. Там ще има щабове, които той ще координира. За София остава главният секретар на МВР гл. комисар Младен Маринов и кметът Йорданка Фандъкова. За Смолян, Пловдив и Пазарджик заминава зам.-министър Балабанов, а в Кърджали и Хасково - старши комисар Асен Игнатов, заместник директор на Главна дирекция „Противопожарна безопасност и защита на населението“, разясни министър Радев, като уточни, че Министерството на отбраната е мобилизирало и 94 мобилни групи, които да имат готовност да помогнат, ако се наложи. „Но всичко това са превантивни мерки. От два дни предупреждаваме областните управители“, каза още той.", "date": "2017.11.30", "title": "Министър Валентин Радев: Предприели сме превантивни мерки предвид очакваните обилни валежи"}
{"url": "http://www.focus-news.net/news/2017/11/30/2462625/predstoyashti-mezhdunarodni-sabitiya-za-1-dekemvri-agentsiya-fokus.html", "text": "***Върховният съд на Испания ще разглежда исканията за пускане под гаранция на 10 задържани каталунски политици, арестувани във връзка с обявяването на независимост на Каталуния\r\n***Продължава разследването на обстоятелствата около самоубийството на босненско-хърватския генерал Слободан Праляк в съдебна зала на Хагския трибунал за военните престъпления в бивша Югославия\r\n***Теглене на жребия за груповата фаза на Световното първенство по футбол, което ще се проведе през 2018 година в Русия\r\n***Премиерът на Ирландия Лео Варадкар ще даде съвместна пресконференция по темата Брекзит, заедно с председателя на Европейския съвет Доналд Туск\r\n***Поредният кръг от преговорите за разрешаване на кризата в Сирия продължава\r\n***", "date": "2017.11.30", "title": "Предстоящи международни събития за 1 декември ( Агенция „Фокус“ )"}
{"url": "http://www.focus-news.net/news/2017/11/30/2462626/plovdiv-natsionalna-kragla-masa-rolyata-na-nastavnichestvoto-v-sistemata-na-preduchilishtnoto-i-uchilishtnoto-obrazovanie-shte-se-provede-v-grada.html", "text": "Национална кръгла маса „Ролята на наставничеството в системата на предучилищното и училищното образование“ ще се проведе от 09.15 часа на 1 декември в Пловдивския университет „Паисий Хилендарски“. Това съобщиха за Радио „Фокус“ – Пловдив от Департамента за квалификация и професионално развитие на педагогическите специалисти (ДКПРПС) към университета, който организира събитието. \r\nОсновна цел на инициативата е да фокусира вниманието на представителите на педагогическата общност – учители, директори, представители на регионалните управления на образованието и Министерството на образованието и науката, представители на общински образователни администрации, университетски преподаватели, към ключовия аспект от професионалната квалификация на педагогическите специалисти, а именно – осъществяването на професионалната подкрепа и ролята на наставничеството в процеса на адаптация и развитие на учителите в образователните организации. \r\nОсновните теми, които ще бъдат дискутирани по време на форума, ще бъдат „Същност и функции на наставничеството в образованието“, „Формиране и развитие на екипи в позитивна образователна среда“ и „Оценка от резултатите на наставничеството на новоназначени учители“. Предвижда се като презентатори в отделните панели да се включат както университетски преподаватели, така и учители-наставници и директори, които да споделят положителен опит и иновативни подходи, прилагани в процеса на наставничество. \r\nТони МИХАЙЛОВ", "date": "2017.11.30", "title": "Пловдив: Национална кръгла маса „Ролята на наставничеството в системата на предучилищното и училищното образование“ ще се проведе в града"}
{"url": "http://www.focus-news.net/news/2017/11/30/2462627/vidin-6-000-sa-bezrabotnite-v-oblastta.html", "text": "6 000 са безработните във Видинска област, каза за Радио „Фокус“ – Видин Красимир Иванов от Дирекция „Бюро по труда“-Видин. Той посочи, че в сравнение с предходния месец броят им е намалял с 35 души или с 0,58%. „През месец октомври равнището на безработица в областта е 15,87%, това отчитат трите дирекции във Видин, Белоградчик и Кула. Най-ниска безработицата отчита дирекцията във Видин – 10,99%, в Кула - 20,24%, а за Белоградчик - 36,23%. \r\nВ дирекцията „Бюро по труда“ – Видин са регистрирани 376 младежи до 29-годишна възраст, което е 12% от общия брой безработни – 3156 души. В сравнение с предходния месец броят им се е увеличил с 12 лица или 3,27%. През изминалия месец за едно работно място са кандидатствали 6 души.\r\nАнна ЛОЗАНОВА", "date": "2017.11.30", "title": "Видин: 6 000 са безработните в областта"}
{"url": "http://www.focus-news.net/news/2017/11/30/2462628/gl-komisar-nikolay-nikolov-yazovirite-se-poddarzhat-saglasno-ukazaniyata-kritichnite-uchastatsi-se-nablyudavat.html", "text": "Язовирите се поддържат съгласно указанията, критичните участъци се наблюдават. Това каза гл. комисар Николай Николов, директор на Главна дирекция „Пожарна безопасност и защита на населението”, на извънреден брифинг след заседание на Националния щаб във връзка с прогнозите за обилни валежи, предаде репортер на Агенция „Фокус“. „Преди два дни получихме информация от НИМХ за очаквани опасности. Както е разписано в нашите регламенти предупредихме областните управители с копие до Националното сдружение на общините в България и нашите структури, за да повишим готовността. На първо място критичните участъци да бъдат наблюдавани, и то на живо, а не да разчитаме на информация от преди два или три дни. На второ място – нашите екипи да бъдат допълнително подготвени с чували, пясък допълнително, където е необходимо, за да можем да реагираме“, обясни л. комисар Николай Николов. „Най-важно е да заострим вниманието на областните щабове. Там е нашата сила – да вземем превантивните мерки, така че да се чувстваме ние и всички граждани по-спокойни“, допълни той.  „От няколко дни говорим непрекъснато за язовирите. Информацията, с която разполага Националният щаб, е че язовирите се поддържат съгласно указанията. Тоест имат достатъчно свободен обем да поемат първоначалния приток на вода“, увери гл. комисар Николов.", "date": "2017.11.30", "title": "Гл. комисар Николай Николов: Язовирите се поддържат съгласно указанията, критичните участъци се наблюдават"}
{"url": "http://www.focus-news.net/news/2017/11/30/2462629/deputatite-ne-otpusnaha-1-130-mln-lv-za-remonta-na-patriarsheskata-katedrala-sv-aleksandar-nevski-i-zografskiya-manastir-pg-na-dps-napusna-zalata.html", "text": "Депутатите не отпуснаха 1, 130 млн. лв. за ремонта на патриаршеската катедрала „Св. Александър Невски“ и Зографския манастир, ПГ на ДПС напусна залата, предаде репортер на Агенция „Фокус“.  Народните представители подложиха на прегласуване отпуснатите във вчерашния ден 1,130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, тъй като те не бяха отразени в рамката на бюджета, която беше гласувана преди това.  „За“ текста гласуваха 82 народни представители, „против“ – 12 и „въздържали се“ – 104, с което той бе отхвърлен. Преди прегласуването се проведе председателски съвет на Народното събрание и извънредно заседание на Бюджетна комисия по казуса.  \r\nДеница КИТАНОВА", "date": "2017.11.30", "title": "Депутатите не отпуснаха 1, 130 млн. лв. за ремонта на патриаршеската катедрала „Св. Александър Невски“ и Зографския манастир, ПГ на ДПС напусна залата"}
{"url": "http://www.focus-news.net/news/2017/11/30/2462630/balgariya-i-sauditska-arabiya-postaviha-nachalo-na-politicheski-dialog-pomezhdu-si-obzor.html", "text": "България и Кралство Саудитска Арабия поставиха начало на политически диалог помежду си, след като българска делегация, водена от министър-председателя Бойко Борисов, осъществи първото посещение на най-високо равнище в историята на дипломатическите отношения между двете страни. На 28 ноември българският премиер бе посрещнат на Кралския терминал на международното летище „Крал Халид“ от емира на Рияд Файсал бин Бандар Ал-Сауд и от министъра на околната среда, водите и земеделието Абдуррахман Абдул Мохсен Ал-Фадли. Целта на визитата бе засилването на икономическото и търговското сътрудничество между двете страни. Бяха обсъдени въпроси в ключови сфери като сигурност, енергетика, търговия, транспорт, туризъм. \r\nПочетен гост по време на визитата в Кралството бе Н.В. Цар Симеон Сакскобургготски. В официалната делегация, придружаваща министър-председателя Бойко Борисов, бяха още вицепремиерите Екатерина Захариева и Красимир Каракачанов, министърът на земеделието, храните и горите Румен Порожанов, министърът на транспорта, информационните технологии и съобщенията Ивайло Московски и министърът на туризма Николина Ангелкова. На 29 ноември министър-председателят Бойко Борисов и Негово Величество крал Салман бин Абдулазиз Ал-Сауд проведоха среща, която бе първата на толкова високо равнище в историята на отношенията между България и Кралство Саудитска Арабия. \r\nВ Рияд българският министър-председател разговаря и с Пазителя на двете Светини Негово Кралско Величество Салман бин Абдулазиз ал-Сауд. По време на срещата двамата обсъдиха възможностите за развитие на търговско-икономическите отношения. Подчертано беше, че те нямат дълга история, но постигнатото за момента показва наличието на голям неизползван потенциал. Като перспективни бяха посочени иновациите, енергетиката, транспортът, туризмът, науката и продоволствената сигурност – сфери, в които в рамките на двустранни разговори могат да бъдат идентифицирани нови възможности за сътрудничество и съвместни проекти. Посредническа роля между представителите на бизнеса от България и Саудитска Арабия в този процес би могла да играе Смесена междуправителствена комисия за икономическо сътрудничество, чието създаване се обсъжда между двете страни. В разговора си премиерът Борисов и крал Салман бин Абдулазиз Ал-Сауд засегнаха и темата за сигурността в региона на Залива. Българският министър-председател изрази подкрепа за усилията за гарантиране на стабилността на арабските държави от Залива, които са ключов партньор на ЕС и важен фактор в борбата с тероризма.\r\nПо-късно Бойко Борисов се срещна и с престолонаследника на Кралство Саудитска Арабия Мохамед бин Салман Ал-Сауд и с министъра на външните работи на Кралство Саудитска Арабия Адел ал-Джубейр. Според престолонаследника Мохамед бин Салман Ал-Сауд, започналите реформи в Саудитска Арабия са възможност страните-партньори на кралството да реализират проекти в областта на туризма, икономиката, селското стопанство, иновациите. Той посочи, че ще бъдат насърчени бизнес контактите между двете страни, което да доведе до задълбочаване на отношенията на всички равнища и да е от полза за развитието на България и Саудитска Арабия. В разговора бяха обменени мнения за обстановката в региона на Залива, на Балканите, мигрантската криза в Европа и приоритетите на Българското председателство на Съвета на Европейския съюз. България беше изтъкната като държава на етническата толерантност, в която всеки, независимо от своята религиозна принадлежност, получава шанс за развитие. На 30 ноември премиерът Борисов се срещна със заместник-министърът на енергетиката, промишлеността и минералните ресурси д-р Абед Ал-Саадун. Българският министър-председател  потвърди наличието на възможности за обмен на експерти и обучение на енергийни специалисти, тъй като имаме добри традиции и програми за квалификация. Министър-председателят посочи, че като важен транзитен център на енергийни потоци от Централна Азия и Близкия изток към Европа, България е заинтересована от засилване на диалога и сътрудничеството между страните-производители, транзитните страни и страните-потребителки на енергийни ресурси. Борисов определи Саудитска Арабия като перспективен външноикономически партньор на нашата страна. Договорено бе създаването на работни групи, които да разгледат възможностите за сътрудничество в областите от взаимен интерес.\r\nКонкретни действия за засилване на практическото сътрудничество между Република България и Кралство Саудитска Арабия набелязаха външните министри на двете страни Екатерина Захариева и Адел бин Ахмед Ал-Джубейр. Ръководителят на българската дипломация запозна своя колега с високата квалификация на човешкия капитал (България има най-много ИТ специалисти на глава от населението в Европа), с развитието на фармацията, електрониката и старт-ап компаниите, към които има голям интерес за финансиране от целия свят. “Всеки четвърти компонент на вашия автомобил е произведен в България”, каза министър Захариева на министър Ал-Джубейр.\r\n“Виждам много възможности за инвестиции, особено във високите технологии, роботиката, туризма, земеделието”, заяви саудитският дипломат №1. За целта ще бъдат проучени възможностите, които предоставя Фондът за публични инвестиции на Саудитска Арабия, основан през 1971 г. с цел да инвестира средства от името на правителството на Кралството. Фондът има портфолио от приблизително 200 вложения със собствен капитал, отпускане на заеми или гаранции.\r\nСреща проведоха и министърът на туризма Николина Ангелкова и Негово Кралско Височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата. „Държавата ви има голям потенциал не само за инвестиции в туризма, но и във всички сектори на икономиката“, заяви министър Ангелкова. Българският министър представи пред принца Картата на инвестиционните проекти в туризма в България. Тя обърна внимание на огромните възможности за развитие на различни видове туризъм – СПА, културно-исторически, здравен и морски. Сред предимствата на България като дестинация са финансова и политическа стабилност, нормативна база, която насърчава големите инвеститори. Други плюсове са 10% ставка на корпоративния данък, 10% данък общ доход, ръст на БВП от 3,4% за 2016 г., заяви министър Ангелкова. „През миналата година броят на посещенията на граждани от Саудитска Арабия в България бележи ръст от 78% спрямо 2015 г. Регистрирано е и сериозно увеличение на пътуванията на българи в арабската страна“, заяви министър Ангелкова и призова за насърчаване на двустранните контакти в туризма. Принцът на Саудитска Арабия и министър Ангелкова се обединиха около идеята, че за двете държави ще е от голяма полза обменът на експертен опит и информация в сектора.\r\nПреди да започне визитата на българската делегация в Рияд, българският правителствен самолет, превозващ министър-председателя Бойко Борисов, не бе допуснат в иранското въздушно пространство, затова се наложило да премине над територията на Ирак. По-късно вицепремиерът и министър на външните работи Екатерина Захариева обясни, че правителственият самолет е притежавал необходимите дипломатически разрешения за полет над иранското въздушно пространство. По този повод временно управляващият посолството на Иран в София Хасан Дотаги бе повикан в Министерството на външните работи.  Иранският дипломат изрази дълбоко съжаление във връзка със случая и увери, че става дума за техническо недоразумение. От МВнР на Иран обясниха случая с „погрешно обявяване на полетната информация от страна на пилота на самолета към кулата в Иран“. Случилото се премиерът Борисов коментира с думите: „Аз бях един от първите, които отидоха в Иран. В прекрасни отношения сме с тях.Нашата политика, моята политика е била винаги за мир, никога срещу трета държава. Всички знаят, че сме приятели с Катар, с Емирствата, с Иран и с Турция. Това не значи, че не може да доразвием и приятелства и с други, с които досега не сме ги имали в този обем и така, както искаме.\r\nВ рамките на визитата премиерът Бойко Борисов се включи в традиционния танц със саби арда при посещението на правителствената ни делегация в Националния музей в Рияд.", "date": "2017.11.30", "title": "България и Саудитска Арабия поставиха начало на политически диалог помежду си (ОБЗОР)"}
{"url": "http://www.focus-news.net/news/2017/11/30/2462631/washington-examiner-sayuznitsite-na-donald-tramp-sa-dovolni-ot-politikata-mu-vapreki-prismeha-na-mediite.html", "text": "Близо една година след инаугурацията на американския президент Доналд Тръмп, неговите съветници и съюзници са изключително доволни от посоката на политиката му, както и от постиженията на администрацията, а освен това хвалят държавния глава за „издържливостта“ и „неизтощимата му енергия“ в борбата с критиците и най-вече с медиите, пише американското издание Washington Examiner.\r\n“Ако медийното покритие беше честно, безпристрастно и по равно, щеше да има 100 материала за постоянните успехи и енергията на Овалния кабинет“, заяви един от главните съветници на президента - Стивън Милър.\r\n„Критиците правеха абсолютно същото по времето на Роналд Рейгън“, добави Кристофър Руди, президент на “Newsmax” и поддръжник на президента. „А Доналд Тръмп е 100 пъти по-отдаден от Роналд Рейган“.\r\nСъюзниците настояват, че трябва да се даде отговор на публикациите, в които се твърди, че Тръмп е президент на половин работен ден, въпреки че същите медии ежедневно отразяват неговите съобщения в „Туирър“, направени в 6 сутринта, или среднощните телефонни разговори със съветниците му.\r\nНапример, вместо да отбележат, че той не си е взел почивка след изтощителната 12-дневна обиколка на Азия и е представил отчет пред обществото, медиите се подиграваха на Тръмп за това, че е търсил къде е бутилката с вода по време на изказването. Неговата бивша жена Ивана раздуха пламъците, когато заяви, че мисли, „че той трябва да е напълно изтощен“.\r\nСъветниците и съюзниците на американския държавен глава твърдят друго.\r\nНачалникът на канцеларията на Белия Дом Джон Кели изрази учудването си, че Тръмп е поискал да говори за обиколката си в Азия, веднага, след като е пристигнал в Америка. „След 12-дневно пътуване в Азия, аз настоявах президентът да си вземе еднодневна почивка. Той изобщо не искаше да чуе за това. Настояваше да докладва пред американското общество резултатите от обиколката“, заяви той.\r\n Превод и редакция:", "date": "2017.11.30", "title": "Washington Examiner: Съюзниците на Доналд Тръмп са доволни от политиката му, въпреки „присмеха“ на медиите"}
{"url": "http://www.focus-news.net/news/2017/11/30/2462632/valeri-zhablyanov-bsp-stignahme-do-situatsiya-da-narushavame-pravilnika-za-da-se-zapazi-obvarzanostta-s-parametri-v-byudzheta-na-finansovoto-ministerstvo.html", "text": "Стигнахме до ситуация да нарушаваме Правилника само и само да се запази обвързаността с параметри в бюджета на Министерството на финансите. Така не ни остава нищо друго освен да приемем гласуването на мнозинството. Това каза депутатът от БСП Валери Жаблянов в декларация от името на групата по време на дебатите по окончателното гласуване на държавния бюджет за 2018 година, предаде репортер на Агенция „Фокус“. „БСП не може да подкрепи такова открито нарушение на Правилника на НС и Конституцията“, заяви той. „Същественият въпрос е възможно ли е НС да направи някаква промяна в бюджета на финансовото министерство, макар и малка, която да не доведе до сътресение“, коментира Валери Жаблянов. „Ако нямаме сили да отговорим на въпроса, тогава занапред трябва да започне дискусия за процедурата за приемане на бюджета“, посочи депутатът. „Стигнахме до ситуация, в която министърът на финансите твърди, че всяка промяна на цифрите води до необвързаност на бюджета“, каза още той. \r\nБиляна ИВАНОВА", "date": "2017.11.30", "title": "Валери Жаблянов, БСП: Стигнахме до ситуация да нарушаваме Правилника, за да се запази обвързаността с параметри в бюджета на финансовото министерство"}
{"url": "http://www.focus-news.net/news/2017/11/30/2462633/ministar-vladislav-goranov-bez-znachenie-na-glasuvaneto-za-sredstvata-za-remonta-zografskiya-manastir-i-za-sv-aleksandar-nevski-investitsiyata-v-tezi-obekti-shte-bade-realizirana.html", "text": "Какъвто и да е резултатът от гласуването на средствата за ремонта на Зографския манастир и за „Св. Александър Невски“, инвестицията в тези обекти ще бъде реализирана. Това каза министърът на финансите Владислав Горанов по време на дебатите по второто четене на държавния бюджет за 2018 г. и във връзка с отхвърлянето на средствата за ремонта на катедралата „Св. Александър Невски“ и Зографския манастир, предаде репортер на Агенция „Фокус“.  „Законът за държавния бюждет е една сложна система от взаимнообвързани показатели, които много трудно се изменят между първо и второ гласуване не защото е невъзможно, а защото предложенията, които се представят от народните представители, понякога са незавършени  и нарушават системата и логиката на законопроекта, във вида, в който той трябва да съществува, за да отговаря на принципите на модерното бюджетиране и Закона за публичните финанси\", заяви Горанов.  По думите му в другите закони отделните норми имат правни последствия, а отделните норми са обвързани по математически начин. „Промяната на някои от тях, без да се променят другите - води до некачественост на закона“, заяви министърът на финансите.  \r\nДеница КИТАНОВА", "date": "2017.11.30", "title": "Министър Владислав Горанов: Без значение на гласуването за средствата за ремонта Зографския манастир и за „Св. Александър Невски“, инвестицията в тези обекти ще бъде реализирана"}
{"url": "http://www.focus-news.net/news/2017/11/30/2462634/dragomir-stoynev-bsp-gerb-za-poreden-pat-pokazvat-che-parlamentat-ne-struva-kogato-te-upravlyavat.html", "text": "За пореден път ГЕРБ показват, че парламентът не струва, когато те управляват. Остро възразяваме и не приемаме подобен подход. Това каза зам.-председателят на ПГ на БСП Драгомир Стойнев по време на дебатите по окончателното гласуване на държавния бюджет за 2018 година, предаде репортер на Агенция „Фокус“. „Възразявам срещу това, че не беше прекъснато арогантното изказване на министър Горанов. Той дошъл да ни учи как точно се пише закона и да обяснява на народните представители, че парламентът трябва да се съобразява с правителството, а не то да се съобрази с волята на парламента“, коментира той. „Категорично сме против да се раздават парите на тъмно, както го правите вие с Постановление на МС. Да определяте кои общини ще бъдат печеливши и кои не“, заяви Драгомир Стойнев. „Лъсна цялата истина и лицемерието ви. Ако не беше този казус никога нямаше да дадете пари за „Александър Невски“ и Атон. Патриотите трябва да знаят това, защото е вашата същност“, каза още той. \r\nБиляна ИВАНОВА", "date": "2017.11.30", "title": "Драгомир Стойнев, БСП: ГЕРБ за пореден път показват, че парламентът не струва, когато те управляват"}
{"url": "http://www.focus-news.net/news/2017/11/30/2462635/tsvetan-tsvetanov-gerb-ministar-goranov-ima-pravo-da-vzema-dumata-po-vsyako-vreme-na-zasedanie-na-parlamenta-bsp-ne-razbraha-che-toy-iska-da-udovletvori-zhelanieto-im.html", "text": "Министърът на финансите има право да взема думата по всяко време на заседание на българския парламент – БСП не разбраха, че той иска да удовлетвори желанието им. Това каза председателят на ПГ на ГЕРБ Цветан Цветанов по време на дебатите по второто четене на държавния бюджет за 2018 г. и във връзка с отхвърлянето на средствата за ремонта на катедралата „Св. Александър Невски“ и Зографския манастир, предаде репортер на Агенция „Фокус“.  „Министърът има право да взима думата по всяко време на заседание на българския парламент. Министър Горанов се възползва от това си право и по никакъв начин не е нарушил нито правилника, нито Констиутцията. Ние разбрахме неговото желание да направим така, че да удовлетворим това, което вие всъщност сте направили като предложение“, каза Цветанов. \r\nДеница КИТАНОВА", "date": "2017.11.30", "title": "Цветан Цветанов, ГЕРБ: Министър Горанов има право да взема думата по всяко време на заседание на  парламента – БСП не разбраха, че той иска да удовлетвори желанието им"}
{"url": "http://www.focus-news.net/news/2017/11/30/2462187/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Българският правителствен самолет, превозващ министър-председателя на страната Бойко Борисов към Саудитска Арабия, е получил отказ за достъп в иранското въздушно пространство, което го  е заставило да прелети над Ирак, пише  Washington Post.\r\nБългарският външен министър Екатерина Захариева заяви, че въпреки необходимото дипломатическо разрешение за полет над Иран, самолетът е бил помолен от иранските власти да напусне въздушното пространство. Тя определи решението на Техеран като „необясним отказ в последния момент“. Министърът добави, че самолетът е трябвало да се завърне в турското въздушно пространство, за да получи разрешение да прелети над Ирак. \r\n„Българските власти поискаха обяснение от иранските“, заяви Захариева.   \r\nБорисов е първият български министър-председател посетил Саудитска Арабия от установяването на дипломатическите отношения между двете държави преди 20 години. \r\n*** Премиерът на Китай Ли Къцян и унгарският му колега Виктор Орбан разговаряха с предприемачи, по време на откриването на седмия търговски и икономически форум „Китай и Централно и Източно европейските страни“ в столицата на Унгария - Будапеща, пише китайското правителствено издание People’s Daily.\r\nОсвен това Китай е подписал меморандуми за разбирателство с Естония, Литва и Словения за участие в инциативата за нов Път на коприната, като броят на централно и източноевропейските страни, които вече са декларирали, че искат да участват нарасна до 16.\r\nМиналият ноември Латвия подписа подобен документ с китайска компания, а Унгария стана първата европейска страна, която декларира интереса си в проекта през юни 2015 година.\r\nИнициативата, предложена от президента на Китай Си Дзинпин през 2013 година, съвместява морски и наземен търговски път между Пекин и европейските страни. Това би създало широка търговска мрежа и инфраструктура около древния „Път на коприната“.\r\n***\r\nБившият лидер на Ку Клукс Клан и бивш депутат от Републиканската партия Дейвид Дюк похвали Доналд Тръмп за това, че е споделил в интернет три филмчета, които показват как мюсюлмани унищожават християнски реликви и нападат мъже немюсюлмани, пише американското издание Washington Examnier.\r\n“Тръмп ретуитна видео на сакато бяло дете в Европа, което е подложено на тормоз от мигранти и как бели хора са мятани от покрив и пребивани до смърт. Той беше осъден за това, че ни показа това, което медиите с фалшиви новини не биха. Да благодарим на Господ за Тръмп. Точно за това го обичаме!“, написа Дюк в „Туитър“.\r\n***\r\n На 28 ноември Националният съвет по сигурността на Турция е обсъдил разширяването на турската военна операция в Сирия, в частност в провинциите Африн и Алепо, според съобщение, публикувано след срещата, пише турското издание Hurryiet.\r\nВ комюникето се подчертава Анкара протестира срещу присъствието на сирийската кюрдска „Партия на демократическия съюз“ (PYD) и „Силите за народна самоотбрана (YPG), „особено в граничните райони“.\r\n„Беше отбелязано, че турската армия успешно провежда „наблюдателната си мисия“ в идлибската зона за деескалация. Атмосфера на мир и сигурност може да бъде достигната чрез продължаването на тази мисия в западната част на провинция Алепо и около Африн“, пише още там.\r\nНа 19 ноември Турция завърши построяването на третия си пост за наблюдение в провинция Идлиб, което е част от тристранната сделка с Русия и Иран, санкционираща установяването на зони на деескалация в разкъсваната от война Сирия.\r\nОчаква се Турция да установи общо 12 наблюдателни поста, за да надзирава сключеното примирие между сирийския режим и въоръжената опозиция. Първият, от тези постове, беше установен на 13 октомври.\r\n***", "date": "2017.11.30", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/11/30/2462188/mrrb-shte-predprieme-deystviya-po-otnoshenie-na-niskite-sanktsii-za-neizpravni-gumi-obzor.html", "text": "МРРБ ще предприеме действия по отношение на ниските санкции за неизправни гуми. Това стана ясно от думите на министъра на регионалното развитие и благоустройството Николай Нанков. Според него санкциите и грайферите на гумите може би не са достатъчни в този си размер и предполагат водачите да не подменят гумите си. „Два тежкотоварни автомобила са в състояние да запушат половин България. Трябва да предприемем действия по отношение на санкциите. Тук ще скочат може би превозвачите. Ще предприемем действия“, увери той и посочи, че при последния снеговалеж преди дни почистващите фирми са изпълнили задълженията си, като пътищата са били почистени в рамките на стандартите. По думите му в момента се обобщава информацията и при нужда отделни фирми ще бъдат санкционирани от Агенция „Пътна инфраструктура“. Той уточни, че от 50 до 150 лв. е глобата за неизправни гуми с грайфер под 4 мм. По думите му в дните, в които имаше интензивни валежи от сняг не е имало нито бедстващи хора, нито кризисни ситуации в старопланинските проходи. Нанков оцени като добра свършената работа, но призна, че винаги може и повече. „Ще наложим и санкции, ако има пропуски от поддържащите фирми. Имам известни бележки за някои от участъците на републиканската пътна мрежа. В петък ще стане ясно и къде ще наложим санкции“, коментира Нанков и подчерта, че задължително трябва да бъдат увеличени санкциите. \r\nПредседателят на УС на Агенция „Пътна инфраструктура“ инж. Дончо Атанасов коментира, че зимното поддържане в страната е на добро ниво, но не може да се очаква при обилен снеговалеж 1000 км магистрали да бъдат почистени до асфалт. Според него качеството на зимното поддържане е подобрено значително и предвид огромния тежкотоварен трафик се стараят в максимална степен да почистват до асфалт. По думите му проблем пред целия бранш е, че има огромен недостиг на кадри и е все по-драстичен недостигът от шофьори и всичко, което е свързано с управление на техниката. „Недостигът на кадри ще става все повече и повече. Рано или късно проблемът ще избие в обществото. Липсата на кадри става драстична за България. Няма млади хора механизатори. При 3200 машини ни трябват около 6000 шофьори“, каза още инж. Дончо Атанасов.\r\nЛюба АЛЕКСИЕВА", "date": "2017.11.30", "title": "МРРБ ще предприеме действия по отношение на ниските санкции за неизправни гуми (ОБЗОР)"}
{"url": "http://www.focus-news.net/news/2017/11/30/2462189/reuters-italiya-shte-podkrepi-portugalskiya-finansov-ministar-za-predsedatel-na-evrogrupata.html", "text": "Според италиански правителствени източници страната ще подкрепи португалския министър на финансите Марио Сентено за следващ председател на Еврогрупата, предава  Reuters.\r\nИталианският министър на икономиката Пиер Карло Падоан се смяташе за възможен претендент за поста, но министър-председателят на страната Паоло Джентилони заяви по-рано, че това ще бъде проблемно, защото следващата година в нея предстоят парламентарни избори. \r\nПравителственият източник, говорещ при условие за запазване на анонимността му, заяви, че Италия би подкрепила Сентено да заеме мястото на Йерун Диселблум, който напуска влиятелния пост, след като престана да бъде холандски министър на финансите по-рано тази година след парламентарните избори в страната си. \r\nОчаква се на 1 декември Диселблум да обяви списъка с тези, които са обявили кандидатурата си за поста.  Виктор Турмаков", "date": "2017.11.30", "title": "Reuters: Италия ще подкрепи португалския финансов министър за председател на Еврогрупата"}
{"url": "http://www.focus-news.net/news/2017/11/30/2462190/shumen-shte-bade-izvarshena-sanitarna-sech-v-zasegnatite-ot-koroyadi-nasazhdeniya-na-teritoriyata-na-dgs-omurtag.html", "text": "През последните няколко месеца на територията на ДГС - Омуртаг се наблюдава интензивно съхнене в иглолистните насаждения, което към този момент е обхванало 150.12 ха гори. Това съобщиха от Североизточното държавно предприятие. Вече са инвентаризирани 23 175 кубически метра от увредената дървесина и е възложен добив за 19 190 кубически метра от нея. На територията на Североизточното държавно предприятие инвентаризираната увредена дървесина е 45 505 кубически метра. Причините за съхненето в Омуртаг са много, но основните са, че боровата култура е засадена на нетипично за нея място, а лятната буря през тази година е пречупила част от дърветата, направила е гората по-неустойчива и иглолистните насаждения са нападнати от корояди, както и други насекоми, вредители и гъбни заболявания. Заради добрите климатични условия короядите дават 2 - 3 поколения годишно и унищожават иглолистните гори с много бързи темпове. След направен оглед на горите в района на Омуртаг е взето решение в засегнатите площи да се проведат спешно санитарни сечи, за да бъде ограничено развитието на короядите. На голо ще бъдат отсечени 104.14 ха гори, тъй като при тях са заразени и изсъхнали над 80% от дърветата, но дори и тези които не са изсъхнали вече са заразени. Сечта трябва да приключи до март 2018 година, като на мястото на освободените площи ще бъдат засадени дъбови фиданки от разсадниците в Баячево и Върбица, съобщи директорът на стопанството инж. Красимир Николов. ДГС - Омуртаг ще се включи и в изграждащата се мониторингова система в България, за установяване нападенията от корояди в иглолистните насаждения. През пролетта ще се заложат и нов вид феромонови уловки, като целта е да се повиши ефективността при хващане на възрастни насекоми. Според статистиката, улавянето на една женска довежда до редуциране на популацията с 16 000 насекоми.", "date": "2017.11.30", "title": "Шумен: Ще бъде извършена санитарна сеч в засегнатите от корояди насаждения на територията на ДГС – Омуртаг"}
{"url": "http://www.focus-news.net/news/2017/11/30/2462191/afp-palestinskite-organizatsii-iskat-ot-egipet-da-zabavi-predavaneto-na-kontrola-nad-ivitsata-gaza.html", "text": "Противостоящите помежду си палестински фракции са се споразумели да поискат от Египет да отложи предаването на контрола над Ивицата Газа от „Хамас“ на „Фатах“ като част от споразумението за помирение, предава  AFP, като се позовава на източници от „Хамас“.\r\n„Хамас“ и „Фатах“ молят Египет да отложи предаването на правителствените роли от 1 декември до 10 декември, за да се приключи споразумението, което да осигури изпълняването на действията по националното помирение“, пише в официално заявление на „Хамас“.  Виктор Турмаков", "date": "2017.11.30", "title": "AFP: Палестинските организации искат от Египет да забави предаването на контрола над Ивицата Газа"}
{"url": "http://www.focus-news.net/news/2017/11/30/2462192/predstoyashti-sabitiya-v-stranata-za-30-noemvri-agentsiya-fokus.html", "text": "***\r\nДържавният глава Румен Радев ще бъде гост на тържественото събрание, с което Национална спортна академия „Васил Левски“ ще отбележи 75-та си годишнина.\r\n***\r\nОт 13.30 часа на „Дондуков“ 2 държавният глава Румен Радев ще проведе среща с членовете на Националния съвет за интеграция на хората с увреждания\r\n*** \r\nВ 11.00 часа в зала „Министър“ в МОСВ на бул. „Княгиня Мария Луиза“ № 22 министърът на околната среда и водите Нено Димов и кметовете на Разград, Исперих, Кубрат, Завет, Лозница, Самуил и Цар Калоян ще подпишат договор за проектиране и изграждане на компостираща инсталация и инсталация за предварително третиране на битови отпадъци.\r\n***\r\nОколо 13.00 часа в сградата на МВР, министърът на вътрешните работи Валентин Радев и главният секретар на МВР главен комисар Младен Маринов ще дадат редовен месечен брифинг.\r\n***\r\nОт 10.00 часа ще започне заседание на Народното събрание.\r\n***\r\nОт 09.00 часа в Ателие 7 на Националната художествена академия на ул. „Шипка“ 1, ще се проведе научна конференция по повод 70 години от създаването на специалност „Стенопис“ в НХА.\r\n***\r\nОт 09.00 часа в зала New York на бизнес сграда Capital Fort ще бъде проведена конференцията Наука и иновации в подкрепа на земеделието и награждаване на победилите в конкурса Иновативен фермер на годината.\r\n***\r\nОт 09.30 часа 15-и състав на Софийски градски съд ще заседава по делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 10.00 часа в зала „Средец“ на „София Хотел Балкан“ ще се състои конференция на тема ,,10 години в ЕС: Актуални тенденции в терминологията, административния и медийния български език“.\r\n***\r\nОт 10.00 часа в Университета за национално и световно стопанство (УНСС) ще бъде открит форумът „Дни на кариерата“ 2017: Икономика, Финанси, Човешки ресурси, Маркетинг и Обслужване на клиенти.\r\n***\r\nОт 10.00 часа в Националния пресклуб на БТА, Институтът за икономическа политика (ИИП) с подкрепата на Посолството на Съединените американски щати в България ще представят резултатите от Третото годишно изследване на дигиталното присъствие на най-големите общини в България и пилотния Мониторинг на финансовата отчетност онлайн.\r\n***\r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.00 часа в зала „Панорама“ на Sofia Event Center (мол \"Парадайз\") ще се състои съвместна пресконференция на Български олимпийски комитет и Българска федерация по ски.\r\n***\r\nОт 11.00 часа в сградата на Българската търговско-промишлена палата ще се състои презентация на тема „Възможностите за участие в държавните поръчки към Посолството на САЩ в София“. \r\n*** \r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.30 часа в сградата на Народното събрание ще бъде открита изложба с платна на Георги Баев и базар с книги на бургаски автори.\r\n***\r\nНа 30 ноември и 1 декември в Парк хотел „Москва“ в София ще се проведе международна конференция на ТЕПСА (Trans European Policy Studies Association) под егидата на министъра на Българското председателство на Съвета на ЕС 2018 Лиляна Павлова. Домакин е Нов български университет в лицето на департамент „Политически науки“.\r\n***\r\nОт 12.20 часа на Терминал 1, гише „Информация“ на Летище „София“ ще бъде посрещнат рекордния 6-милионен пътник.\r\n***\r\nВ 13.00 часа в Аула „Раковски“ на Военна академия „Г. С. Раковски“, генерал-майор Груди Ангелов ще даде брифинг на тема „Военна академия днес: резултати и перспективи”.\r\n***\r\nОт 17.00 часа официално ще бъде открито юбилейно тържество на Клиниката по нервни болести при УМБАЛ „Александровска” и Катедрата по неврология към Медицински факултет на Медицински университет, София.\r\n***\r\nОт 14.00 часа в Националния пресклуб на БТА ще се състои пресконференция и официална церемония за връчването на националния приз „Пчелар №1 на България“ за 2017 г.\r\n***\r\nОт 14.00 часа 21-и състав на Софийски градски съд ще заседава по делото срещу Герман Костин (чл.116 НК). \r\n***\r\nОт 14.00 часа в Дома на Европа, на ул. „Георги С. Раковски“ 124, Европейският съвет за външна политика ще представи публикация на тема „Одит на силата в отношенията между ЕС – Русия“.\r\n***\r\nОт 17.30 часа в галерия „Средец” на Министерството на културата ще бъде открита изложбата „Arttransformers” – живопис от България и Австрия.\r\nУМБАЛ \"Александровска\" ЕАД.\r\n***\r\nОт 18.30 часа на официална церемония в Националния военноисторически музей. ще бъдат връчени за първи път наградите на Сдружение „Български музеи“. На събитието се очаква да присъстват министърът на културата Боил Банов и зам.-министърът на културата Амелия Гешева.\r\n***\r\nОт 18.30 часа в Заседателната зала на Столичния общински съвет ще се проведе Обществено обсъждане на проблемите на кв. „Манастирски ливади-Изток”. На събитието ще присъстват Инициативният комитет и жители на квартала, НПО “Спаси София”, кметът на Столична община Йорданка Фандъкова, главният архитект на София арх. Здравко Здравков, заместник-кметът по направление „Транспорт и транспортни комуникации” Евгени Крусев, заместник-кмет по направление „Инвестиции и строителство” Ирина Савина,  Йоана Христова - заместник-кмет по направление „Зелена система, екология и земеползване” и др.\r\n***\r\nОт 18.30 часа в Литературен клуб „Перото“ ще се проведе лекция на тема „Щастливите скандинавци и другият: чужденецът имигрант в съвременната скандинавска литература“ на проф. Елисабет Оксфелт от Университета в Осло, Норвегия. Събитието е по повод 25 години специалност „Скандинавистика“  в СУ „Св. Климент Охридски“.\r\n***\r\nОт 19.00 часа в зала „София“ на хотел „Маринела“ ще се състои церемония по награждаване на победителите в конкурса „Мистър и Мисис Икономика\", ще бъдат отличени изявени представители на бизнеса с най-голям принос за развитието на българската икономика през изтичащата година.\r\n***\r\nОт 10.00 часа в сградата на Общинска администрация – Борово ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Борово, с. Екзарх Йосиф, с. Горно Абланово и с. Обретеник.\r\n***\r\nОт 17.30 часа в централата на ПП ГЕРБ в Бургас общинският съветник Петя Гънева ще има приемен ден.\r\n***\r\nОт 17.00 часа във фоайето на Бургаски свободен университет ще бъде открита експозиция с творби на Мириам Господинова, възпитаничка на Националното училище за музикално и сценично изкуство „Проф. Панчо Владигеров”.\r\n***\r\nОт 17.00 часа в зала „Петя Дубарова“ на Културен център „Морско казино“ ще се проведе Творческият портрет на Николай Ламбрев-Михайловски „В дреха от пясък, с криле от вълни“.\r\n***\r\nОт 18.00 часа в Дома на писателя ще се проведе  \"Вдъхновени от острова\" - финалът на конкурса от гостуването \"Поети влюбени в морето\" на остров Света Анастасия.\r\n***\r\nОт 14.00 часа общинският съветник от ПП ГЕРБ Лидия Маринова организира приемна за граждани в офиса на партията на ул. „Георги Бенковски” №1.\r\n***\r\nОт 16.00 часа в зала „Одесос“ на Археологическия музей по случай петата годишнина от създаване на „Сдружение за възстановяване и съхранение на българските традиции – Авитохол“ ще бъде открита изложба от фотоси и фигури в цял ръст и представяне на дейността на Сдружението през изминалите пет години.\r\n*** \r\nВ 18.00 часа в зала „Пленарна” в Общината ще се проведе тържество по повод 30-годишнината на Детското отделение за интензивно лечение в УМБАЛ „Св. Марина”\r\n***\r\nОт 09.00 часа в Голямата зала на Община Велико Търново ще се проведе сесия на Великотърновския общински съвет. \r\n***  \r\nОт  10.00 часа в пресклуба на БТА ще се състои пресконференция  на Тодор Димитров Памукчиев на тема : \"Проблемите в църквата и държавата /причини, причинители и причинителки/\". Пред журналистите ще бъде представен идеен проект за смяна на формата за държавно устройство и управление на България, на базата на чл. 158, т.3 и\r\nчл. 159 ал.1, от Конституцията.\r\n***\r\nОт 17.30 часа в Изложбени зали „Рафаел Михайлов“ ще бъде открита изложбата на великотърновски художници „Есенен салон Велико Търново 2017“.\r\n*** \r\nОт 19.00 часа в театралния салон на НЧ „Надежда 1869“ ще бъде предстаен Спектакъл на Христо Бонин. \r\n***\r\nВ 11.00 часа кметът на Община Видин Огнян Ценков ще посети предприятието „Бдинтекс” ЕООД.\r\n***\r\nОт 10.00 часа в заседателната зала на Областна администрация ще се проведе заседание на Областният съвет за развитие на Област Враца.\r\n***  \r\nОт 18.30 часа в НЧ „Напредък-1869“ Драматичен театър „Иван Димов“ - Хасково представя постановката „Откачената фамилия\" по Рей Куни. С участието на Ева Тепавичарова, Мариус Донкин, Кирил Кавадарков, Анна Симова, Явор Костов, Валентин Танев, Мария Сапунджиева.\r\n***\r\nОт 13.00 часа в сградата на Народно читалище „Св. СВ. Кирил и Методий“ ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Две могили, с. Бъзовец и с. Батишница.\r\n***\r\nОт 10.30 часа в голяма заседателна зала на Община Добрич ще се състои жребий, на който ще бъдат определени занаятчиите и земеделските производители, които ще вземат участие в „Коледен базар 2017 г.“.\r\n***\r\nОт 19.00 часа в Концертна зала „Добрич“ ще се състои концерт „Филмова музика“ на Милица Гладнишка и Филип Аврамов с Плевенска филхармония.\r\n***\r\nОт 16.00 часа в сградата на Общинска администрация – Иваново ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: с. Иваново, с. Красен, с. Божичен, с. Щръклево, с. Пиргово, с. Кошов, с. Тръстеник и с. Мечка.\r\n***\r\nОт 14.00 часа ще започне заседание на Общинския съвет в Кюстендил. \r\n***\r\nОт 09.00 часа ще започне редовната сесия на Общински съвет – Пловдив.\r\n***\r\nОт 10.45 часа в Дом на културата „Борис Христов“ представители на Фондация „Пловдив 2019“ ще проведат регионална информационна среща от и за читалища във връзка с възможностите за партньорства, критериите за участие, начините за финансиране от страна на фондацията на проекти във връзка с инициативата „Пловдив – Европейска столица на културата 2019“. \r\n***\r\nВ 12.30 часа в парк „Лаута“ кметът на Пловдив инж. Иван Тотев и кметът на район \"Тракия\" Костадин Димитров ще дадат старт на есенното залесяване и разширяването на парковото пространство. \r\n***\r\nОт 14.00 часа в зала №1 в Апелативния съд за дванадесети  пореден път  ще се проведе инициативата „Час на класа - съдът отблизо“. Гости на съдиите ще бъдат учениците от ІІІ-а клас на Основно училище „Д-р Петър Берон”.\r\n***\r\nОт 16.00 часа общинският съветник от ПП ГЕРБ Веселин Маневски ще проведе среща с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ПП ГЕРБ Пенчо Малинов ще проведе среща с граждани в офиса на партията  в район „Източен” на ул. „Коста Паница” №5. \r\n***\r\nОт 17.30 часа общинските съветници от ПП ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ПП ГЕРБ Гошо Къчков ще проведе среща с граждани в офиса на партията в район „Северен” на бул. „Марица” №91. \r\n***\r\nОт 18.00 часа в Дома на културата “Борис Христов” ще се състои официалното откриване на новото училище за програмисти „Code School Plovdiv“.\r\n***\r\nОт 18.00 часа в читалище „Възраждане 1983“ в Стария град ще се проведе четвъртото тематично литературно четене по проекта „Писателите и Пловдив“.\r\n***\r\nОт 10.00 часа, в Заседателната зала на Община Русе ще се проведе пресконференция по повод предстоящия Коледно-новогодишния фестивал.\r\n***\r\nОт 13.00 часа ще започне заседание на Общински съвет – Смолян.\r\n***\r\nОт 11.00 часа в Централното управление на Сдружение „Самаряни“ на бул. „Свети Патриарх Евтимий“ 57 ще бъде открита зала за Терапевтична работа с деца.\r\n***\r\nОт 18.00 часа в залите на  НЧ „Св. Климент Охридски 1858“ ще се състои концерт на художествени колективи при читалището, част от „Дни  за  възхвала  на  свети  Климент, Архиепископ Охридски  2017”. От 20.00 часа ще бъде свален флагът флага  на  „Дните  за  възхвала  на „Св. Климент, архиепископ  Охридски” и тържествата ще бъдат закрити.", "date": "2017.11.30", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2017/11/30/2462193/ria-novosti-stefan-de-mistura-prizova-uchastnitsite-na-pregovorite-v-zheneva-da-se-vazdarzhat-ot-vzaimni-obvineniya.html", "text": "Специалният пратеник на ООН за Сирия Стефан де Мистура призова всички участници на осмия кръг на преговорите в Женева да се въздържат от обвинения, поставяне на условия и други неконструктивни заявления, предава  РИА Новости.\r\n„Специалният пратеник на ООН напомня на всички делегации, намиращи се в Женева, за своя призив, направен по време на речта му пред Съвета за сигурност на ООН на 27 ноември, те сериозно да се отнасят към преговорния процес, без да излизат с предварителни условия. С началото на осмия кръг на междусирийските преговори е настъпило време да се фокусираме върху постигането на реален прогрес в политическия процес в интерес на сирийския народ“, пише в официално заявление от екипа на Де Мистура, разпространено от негово име. Агенция „Фокус“ припомня: Осмият кръг на преговорите в Женева стартира на 28 ноември. Преди началото на дискусиите водачът на делегацията на обединената сирийска опозиция Наср Харири заяви, че неговата делегация е готова на преки преговори без предварителни условия, но възнамерява да се фокусира върху обсъждането на оставката на президента на Сирия Башар Асад преди началото на преходния процес в страната. По-късно Харири на няколко пъти повтори исканията си. Делегацията на сирийското правителство все още не е разкрила своята позиция на преговорите.  Виктор Турмаков", "date": "2017.11.30", "title": "РИА Новости: Стефан де Мистура призова участниците на преговорите в Женева да се въздържат от взаимни обвинения"}
{"url": "http://www.focus-news.net/news/2017/11/30/2462194/ognyan-tsenkov-kmet-na-vidin-obshtinata-uvelichava-proizvodstveniya-potentsial-i-tarseneto-na-rabotna-raka.html", "text": "Видин увеличава производствения потенциал и търсенето на работна ръка. Това коментира кметът на Общината Огнян Ценков по време на посещението си в едно от модерните предприятия, работещи в продължение на 10 години във Видин, съобщиха от пресцентъра на Общината. Кметът разгледа производството и се запозна с условията на работа в „Технологични компоненти България“ ЕООД, където бе по покана на директора на дружеството Мартин Петров. Видинският кмет остана доволен от видяното. „Предприятието се развива и разкрива нови работни места. Тенденция, която наблюдаваме и в други предприятия на територията на Общината, което показва, че Видин наистина започва да се превръща в един от привлекателните центрове за разкриване на нови инвестиции и за развиване на съществуващите“, каза Ценков. Той сподели пред медиите, че се работи по изграждането на Интермодалния терминал, като намеренията са две. Едното е във връзка с програмата на правителството с възможност за три вида транспорт (железопътен, шосеен и воден) на територията на стария ферибот, а другото е от страна на австрийска фирма за изграждане на терминал само с железопътен транспорт, в района на СОМАТ. Ценков изрази убеждението си, че тази инвестиция в най-скоро време ще се реализира и това ще бъде в полза на съществуващите предприятия в района.\r\nКметът подчерта още, че внушението за Видинския край като най-изостанал решително трябва да се опровергава. „Всички заедно трябва да преобърнем тенденцията. Вече категорично заявихме, че искаме да върнем статута на старопрестолния Видин като някогашна столица, да покажем самочувствие, непримиримост към подобни внушения и по този начин да възвърнем славата на нашия царствен Видин и нашия регион“, каза той.  Ценков добави, че Видин има всички дадености и потенциал, на базата на които вече върви в правилната посока, като държавата изпълнява поетите ангажименти към региона.\r\nОт своя страна директорът на „Технологични компоненти България“ ЕООД заяви: „В момента индустрията в България е в растеж, което се отразява и на нашия бизнес и това налага повишаване на нашия капацитет“. Предприятието, което се занимава с производство на електроника за индустриални и битови нужди, има необходимост от кадри на всички нива и търсенето е интензивно. Работи се на две смени, осигурен е транспорт за служителите, има допълнителни възнаграждения, стаи за почивка, фитнес зала, баскетболно игрище и други придобивки, които отговарят на европейските стандарти. Мартин Петров, който е и общински съветник, подчерта, че са изградени много добри, работещи взаимоотношения с Общинската администрация. „Подобряването на условията в Община Видин и в бизнес средата се надявам да доведе до едно завръщане на нашите съграждани“, идобави той.", "date": "2017.11.30", "title": "Огнян Ценков, кмет на Видин: Общината увеличава производствения потенциал и търсенето на работна ръка"}
{"url": "http://www.focus-news.net/news/2017/11/30/2462195/reuters-spored-visokopostaven-sluzhitel-na-nato-aliansat-tryabva-da-zashtiti-shvetsiya-i-finlandiya-ako-te-badat-napadnati.html", "text": "Според  Ханс Хелсет, специален съветник на центъра на НАТО в Норвегия, Алиансът трябва да защити Швеция и Финландия в случай на въоръжена агресия срещу тях, въпреки че нито една от двете държави да не е член на съюза. Според него засилващите се връзки между двете държави и НАТО увеличават риска спрямо тях и Алиансът трябва да им се притече на помощ при нужда, предава  Reuters.\r\n„Това, че те не са страни членки, всъщност намалява препятствията за въоръжена агресия срещу двете страни. Според мен НАТО просто има морални и други причини да им помогне“, смята Хелсет. Той добави, че Алиансът остава открит да приеме Швеция и Финландия, ако те поискат да се присъединят към него.\r\nДвете страни участват в учения на НАТО , но не са попадат под чл. 5 на договора на НАТО, според който нападение срещу едва страна се смята за нападение срещу всички. И двете страни знаят, че ако се кандидатират за членство в него, това ще предизвика ответна реакция от Москва, която е срещу всяко разширяване на Алианса. \r\nПо-рано високопоставен представител на руското МВнР призова да се възобновят връзките с европейските държави, включително и комуникацията между военните експерти. Но Хелсет заяви, че „няма как да се върнем към обичайния метод за действие“ с Русия, предвид анексирането на Крим,  подкрепата на Русия към сирийския президент Башар Асад и използването на „неприятелски атаки в кибер-пространството“. Виктор Турмаков", "date": "2017.11.30", "title": "Reuters: Според високопоставен служител на НАТО Алиансът трябва да защити Швеция и Финландия, ако те бъдат нападнати"}
{"url": "http://www.focus-news.net/news/2017/11/30/2462196/predsedatelyat-na-parlamenta-tsveta-karayancheva-dade-pochivka-ot-10-minuti-za-uspokoyavane-na-naprezhenieto-v-plenarnata-zala.html", "text": "Председателят на парламента Цвета Караянчева даде почивка от 10 минути за успокояване на напрежението в пленарната зала, предаде репортер на Агенция „Фокус“. Депутатите от ГЕРБ поискаха прекратяване на дебатите по бюджета на Министерството на здравеопазването за 2018 година, което предизвика остра реакция от страна на БСП. \r\nБиляна ИВАНОВА", "date": "2017.11.30", "title": "Председателят на парламента Цвета Караянчева даде почивка от 10 минути за успокояване на напрежението в пленарната зала"}
{"url": "http://www.focus-news.net/news/2017/11/30/2462197/balgariya-komentari-v-svetovnite-medii-agentsiya-fokus.html", "text": "Българският правителствен самолет, превозващ министър-председателя на страната Бойко Борисов към Саудитска Арабия, е получил отказ за достъп в иранското въздушно пространство, което го  е заставило да прелети над Ирак, пише  Washington Post.\r\nБългарският външен министър Екатерина Захариева заяви, че въпреки необходимото дипломатическо разрешение за полет над Иран, самолетът е бил помолен от иранските власти да напусне въздушното пространство. Тя определи решението на Техеран като „необясним отказ в последния момент“. Министърът добави, че самолетът е трябвало да се завърне в турското въздушно пространство, за да получи разрешение да прелети над Ирак. \r\n„Българските власти поискаха обяснение от иранските“, заяви Захариева.   \r\nБорисов е първият български министър-председател посетил Саудитска Арабия от установяването на дипломатическите отношения между двете държави преди 20 години. \r\n***\r\nБългария обвини Иран, че е отказал да пропусне самолета, на чийто борд е бил премиера на страната Бойко Борисов, който е летял към Саудитска Арабия през въздушното пространство на Ислямската Република, която от своя страна отхвърли обвиненията на София, предава AFP.\r\nБорисов е летял към главния регионален противник на Иран Саудитска Арабия във вторник, когато на българския правителствен самолет е отказан достъп във въздушното пространство на Иран. \r\n„Отказът е показателен“, е заявил външният министър на България Екатерина Захариева, цитирана от българските медии. Тя е добавила, че посланикът на Иран в София е привикан за обяснение.\r\nНо говорителят на Министерството на външните работи на Иран Бахрам Гасеми заяви пред Франс прес, че това е бил „прост технически проблем“.\r\n„Българското посолство изпрати координатите на полета и ние дадохме позволение, но координатите изпратени от пилота към контролната кула не са съответствали с тези, които са изпратили те, така че от кулата са отказали достъп“, заяви Гасеми.\r\n„Няма политическа намеса. Ние дори дадохме позволение за обратния полет“ добави иранският дипломат.\r\nНа борда на самолета са били Борисов, Захариева, бившият български цар Симеон Сакс Кобургготски  и още четирима министри. Това е първата визита на български премиер в Саудитска Арабия след падането на комунистическата власт на страната, която в момента е член на ЕС.\r\n***\r\nНай-голямата компания за медицински и туристически услуги в света - International SOS, постави България сред страните със средни нива на риск за туристите, показва справка на британския вестник Daily Mail. \r\nКакто отбелязват от редакцията, основните критерии при изготвянето на \"Световната карта на риска\" за 2017 г., са степента на контрол на държавата над територията й и опасност от насилие над пътешествениците. Под внимание обаче са взети предвид и броят на регистрираните инциденти с туристи, пътнотранспортни произшествия и рисковете за здравето на пътуващите, \r\nОсвен България, като страни със среден риск за туристите са определени също и други държави от Балканския полуостров като Сърбия, Македония, Албания, Босна и Херцеговина. Наред със страните от Западна Европа, САЩ, Канада, Австралия и Нова Зеландия, Гърция и Хърватия попадат в категорията на най-безопасните държави в света. \r\nСъгласно резултатите от изследването, през настоящата година най-рискови за посещение са Сирия, Афганистан, Либия, Сомалия, Судан и Мали. Като страни с \"бързо променящо се ниво на рисковете\" са посочени Русия, Аржентина, Бразилия, Индия, Китай, Казахстан и Индонезия. \r\n***\r\n Българската православна църква (БПЦ) ще помогне на Македонска православна църква – Охридска архиепископия (МПЦ) да получи каноничен статут, отбелязва белградската медийна компания B92.\r\nВ началото на ноември Светият синод на Българската църква получи писмо от МПЦ, с което се изрази готовност да я признае БПЦ за „майка-църква\".\r\nВ изявлението на Светия синод се казва, че „осъзнавайки своите свещени задължения, БПЦ предприема всички необходими стъпки за сътрудничество и подпомагане на МПЦ да установи каноничен статут сред православните църкви\".\r\nОт редакцията припомнят, че до 1967 г. МНЦ е автономна църква в състава на Сръбската патриаршия, след което е взела решение да обяви автокефалност. Нито една православна църква обаче не я е признала.\r\n***\r\n\"Светият синод на Българската православна църква е взел решение да приеме искането на разколническата т.нар. Македонска православна църква и да й помогне да излезе от изолацията, в която попадна след отделянето си от Патриаршията на Сърбия, съобщава гръцкия вестник Liberal и коментира, че по този начин, \"България освен силната подкрепа на европейската перспектива, използва и Църквата, за да разшири влиянието си в региона, което е една от характеристиките на българския иредентизъм\".\r\nВестникът припомня, че до това решение се е стигнало само няколко дни след съвместното заседание на правителствата на България и Македония и след започналите арести на активисти на опозиционната партия ВМРО-ДПМНЕ на Никола Груевски, и след началото на делото за щурма на парламента в Скопие.\r\nСпоред Liberal опозицията е подложила на ожесточена критика \"отварянето\" на правителството на Зоран Заев както към България, така и към Гърция и Албания.\r\nВестникът цитира становището на Светия синод на БПЦ, според което е въпрос на \"свещен дълг\" да се подкрепи Македонската православна църква пред останалите църкви от православието и да се признае статута й, както и думите на патриарх Неофит, че това са \"наши братя и наши хора\".\r\nLiberal пише още, че автокефалността на македонската църква не е призната от никой, тъй като се смята за схизматична и се самопровъзгласила СЕ, въпреки опозицията на Сръбската православна църква, към която принадлежи от 1967 г.", "date": "2017.11.30", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2017/11/30/2462198/filip-popov-bsp-predlagam-prekratyavane-na-zasedanieto-zashtoto-v-edin-i-sashti-den-ne-mozhe-da-ima-dve-zasedaniya-tova-e-ostro-narushenie-na-pravilnika.html", "text": "Предлагам прекратяване на заседанието, защото в един и същи ден не може да има две заседания – това е остро нарушение на правилника. Това каза секретарят на ПГ на „БСП за България“ Филип Попов в процедура по начина на водене във връзка с удължаване на работното време на Народното събрание до приемане на бюждета на Министерство на енергетиката за 2018 г., предаде репортер на Агенция „Фокус“. „Съгласно нашия правилник редовните заседания на парламента се провеждат в дните сряда, четвъртък и петък. Вие не спряхте часовника, което значи, че ние сме в редовното заседание на четвъртък. Четвъртък ли продължаваме сега или в ден сряда?\", обърна се Филип Попов към председателя на Народното събрание Цвета Караянчева. \"Не може в един и същи ден да има две заседания. В един и същи ден ние провеждаме две пленарни заседания. Това е в остро нарушение на правилника. Предлагам прекратяване на заседанието“, допълни Филип Попов. \r\nДеница КИТАНОВА", "date": "2017.11.30", "title": "Филип Попов, БСП: Предлагам прекратяване на заседанието, защото в един и същи ден не може да има две заседания – това е остро нарушение на правилника"}
{"url": "http://www.focus-news.net/news/2017/11/30/2462199/danail-kirilov-gerb-ochevidno-tryabva-da-utochnyavame-na-bsp-bazovi-ponyatiya-ot-pravilnika-na-narodnoto-sabranie.html", "text": "Очевидно е, че трябва да уточняваме базови понятия от Правилника. Това каза депутатът от ГЕРБ и председател на правната комисия Данаил Кирилов в отговор на призива на БСП за прекратяване на пленарното заседание по време на дебатите по бюджета за 2018 година, предаде репортер на Агенция „Фокус“. „Коя дата пише на таблото- 30 ноември. Това не означава, че сме в друго пленарно заседание“, коментира той. „Парламентът не е Общински съвет, нямаме лимит в Правилника до колко заседаваме“, обясни Данаил Кирилов. „Понятие спрян часовник няма, защото е обективно отразяването, времето си тече“, допълни депутатът. \r\nБиляна ИВАНОВА", "date": "2017.11.30", "title": "Данаил Кирилов, ГЕРБ: Очевидно трябва да уточняваме на БСП базови понятия от Правилника на Народното събрание"}
{"url": "http://www.focus-news.net/news/2017/11/30/2462200/shumen-svetlinite-na-kolednata-elha-v-grada-shte-badat-vklyucheni-na-1-dekemvri.html", "text": "Светлините на коледната елха в града ще бъдат включени на 1 декември. Това съобщиха от пресцентъра на Община Шумен. Концерти, изложби, театрални спектакли, ледена пързалка, разнообразни инициативи и забавления за децата включва тазгодишната коледно-новогодишна програма на Общината.  По традиция проявите започват със символичното запалване на коледните светлини. Тази година това ще стане на 1 декември в 17.30 часа на откритата сцена пред ДКТ “Васил Друмев”. Богатият със събития афиш продължава с изложба на детски рисунки, посветени на Коледа и Нова година, която ще бъде подредена във фоайето на втория етаж на РБ “Стилиян Чилингиров”. Откриването е в 11.00 часа на 4 декември. Ледената пързалка ще бъде монтирана в парк „Студентски“ при подходящи за съоръжението температури. Допълнително ще бъде съобщена датата за откриване. Тържественото връчване на сертификати за дарителство е на 6 декември – Деня на дарителя. Събитието ще се състои в основния ресторант на хотел „Шумен“ от 16.30 часа, входът е с покани. \r\nДраматично-кукленият театър е подготвил две премиерни заглавия за най-малките зрители. Спектакълът “Ще дойде ли Дядо Коледа” ще се играе на 10 декември от 11.00 часа в голямата зала на театъра. В програмата през целия месец ще вземат участие и творческите състави и формации към културните институции в града.  \r\nНа 13 декември от 15.00 часа шуменци могат да гледат празничната програма “Свята коледна нощ” в концертната зала на НЧ “Стилиян Чилингиров – 1963”. В нея ще участват творчески състави от читалището и гостуващи формации от НЧ “Асен Златаров – 1872”. По-късно, в 18.00 часа, на сцената на НЧ “Добри Войников – 1856” ще започне концертната програма “Коледа е!”, в която шуменци могат да видят любими изпълнения на състави към читалището. \r\nЗала “Патиланчо” ще посрещне своите малки и големи зрители на 14 декември. В 17.00 часа ще започне вторият премиерен спектакъл на театъра през месец декември “Подарък за Дядо Коледа”. Почитателите на класическите танци имат възможност да гледат също на 14 декември в голямата зала на театъра от 18.30 часа балетния концерт “Звездна Коледа” на изпълнители от Школата по класически танци към НЧ “Боян Пенев – 1949” и школата към Центъра за подкрепа на личностното развитие – ОДК. \r\nТворческите колективи към НЧ “Асен Златаров – 1872” ще представят празничната си програма “Коледна магия” на 15 декември от 18.30 часа на сцената на Младежкия дом. Регионалната библиотека “Стилиян Чилингиров” организира за децата на Шумен “Коледа в библиотеката” на 16 декември от 10.00 до 15.00 часа. Във входното фоайе ще бъде подреден базар за ръчно изработени подаръци. Изложбената зала ще се превърне в работилница на джуджетата на Дядо Коледа. От 10.30 до 11.00 часа ще се играе детското театрално представление „Топла ръкавичка“ по Ангел Каралийчев. Спектакълът е на Театър „Ябълка“. От 11.00 часа родители и деца могат да се включат в тържеството с подаръци от Дядо Коледа. \r\nОт 18 до 22 декември библиотеката организира филмов маратон с анимации.  Концертът “Коледна феерия” на вокалната формация “Малка серенада” и балетното студио към НЧ “Добри Войников – 1856” е на 18 декември от 18.00 часа в зала “Проф. Венета Вичева”. В 18.30 часа също на 18 декември в концертната зала на Младежкия дом ще започне празничната програма, подготвена от творческите формации към дома. Откриването на традиционната изложба Зимен салон на\r\nДружеството на шуменските художници и Представителството на СБХ – Шумен е на 19 декември от 17.30 часа в ХГ “Елена Карамихайлова”. В 18.35 в зала “Проф. Венета Вичева” започва концертът “Коледа с песните на хор “Бодра песен”, в който ще вземат участие всички формации на хора. Към любителите на хоровото изкуство отправя покана и смесеният хор “Родни звуци”. \r\nКонцертът “Отново е Коледа!” е на 20 декември от 18.00 в зала “Проф. Венета Вичева”. Концертът “Ледо, Ледо, мой Коледо” с изпълнения на ансамблите на народни песни и танци “Мадара” и “Звънче” е също на 20 декември и ще започне в 18.00 часа на сцената на театралния салон на НЧ “Тодор Петков – 1963”. \r\nНа 21 декември от 17.00 часа в концертната зала на Младежкия дом ще се състои и церемонията по награждаване на 10-те най-добри спортисти на община Шумен за 2017 година. Празничният концерт “Коледа е …” на ансамбъл “Шумен” в навечерието на Бъдни вечер и Рождество е на 21 декември от 18.00 часа на сцената на ДКТ “Васил Друмев”. Отново на 21 декември, от 19.00 часа, в зала “Проф. Венета Вичева” ще започне концертът на Симфониета Шумен с участието на Рут Колева. \r\nКулминацията на коледно-новогодишните чествания е на 31 декември срещу първи януари. От Общината отново отправят покана към жителите и гостите на града да се включат в общоградското тържество в навечерието на Новата година. Началото е в 22.00 часа. На откритата сцена, която ще бъде изградена пред сградата на Община Шумен, ще излязат Брас бенд “Виво Монтана”, рок група “The lefties”, АНПТ “Мадара” и Христина Лечева.", "date": "2017.11.30", "title": "Шумен: Светлините на коледната елха в града ще бъдат включени на 1 декември"}
{"url": "http://www.focus-news.net/news/2017/11/30/2462201/parlamentat-othvarli-predlozhenieto-na-bsp-za-prekratyavane-na-plenarnoto-zasedanie.html", "text": "Парламентът отхвърли предложението на БСП за прекратяване на пленарното заседание, предаде репортер на Агенция „Фокус“. Предложението бе направено от депутата от БСП Филип Попов. „За“ него  гласуваха 90  народни представители, „против“ – 107 и „въздържали се“ – 3, с което то бе отхвърлено. Това бе поредното предложение на опозицията за прекратяване на пленарното заседание. \r\nДеница КИТАНОВА", "date": "2017.11.30", "title": "Парламентът отхвърли предложението на БСП за прекратяване на пленарното заседание"}
{"url": "http://www.focus-news.net/news/2017/11/30/2462202/the-independent-velikobritaniya-mozhe-da-bade-izvadena-ot-evropol-protiv-volyata-si-sled-brekzit.html", "text": "Според главния преговарящ на ЕС по Брекзит Мишел Барние Великобритания няма да бъде повече член на Европол, след като напусне Съюза, въпреки че правителството в Лондон да заявява, че иска да остане в организацията и да запази възможността за издаване на европейска заповед за арест и да използва споделените бази данни с престъпници, пише  The Independent.\r\nПо време на конференция в Берлин, посветена на сигурността, Барние заяви, че Великобритания няма да бъде повече член на Европол, добавяйки, че тя също така ще напусне Европейската агенция по отбрана, а нейните министри на отбраната и посланици ще бъдат изключвани от международните срещи с европейските си колеги. „Тези промени са логично последствие от суверенния избор, направен от британците на референдума от миналата година“, заяви той. \r\n„Това е решение, взето след серия нападения на европейска земя, извършени от млади хора, израснали в Европа. Това е решение, взето шест месеца, след като френският министър на отбраната призова към солидарност между всичките си европейски колеги, които да се присъединят в борбата срещу тероризма на „Ислямска държава“, заяви Барние „Вместо да стои рамо до рамо със Съюза, Великобритания избра да бъде сама“, допълни той. \r\nПо време на речта си той заяви, че общият европейски отбранителен съюз „ще трябва да се развива без британците, след като на 30 март 2019 г. Великобритания, както е желанието ѝ, ще стане трета държава по отношение на отбраната и въпросите за сигурността. Тя няма повече да е член на Европейската агенция по отбрана и на Европол“, допълни Барние. \r\n„Великобритания няма да може да се възползва от Европейския фонд за отбрана като страните членки. Тя няма повече да участва във вземането на решенията и в планирането на нашата отбрана и инструменти за сигурност“, заключи той.  Виктор Турмаков", "date": "2017.11.30", "title": "The Independent: Великобритания може да бъде извадена от Европол против волята си след Брекзит"}
{"url": "http://www.focus-news.net/news/2017/11/30/2462203/deputatite-prieha-byudzheta-na-ministerstvoto-na-zdraveopazvaneto-za-2018-g.html", "text": "След остър дебат в зала парламентът прие бюджета на Министерството на здравеопазването за 2018 година, предаде репортер на Агенция „Фокус“. Бюджетът бе приет с 120 гласа „за“, 81 „против“ и 1 „въздържал се“. Заложените приходи в бюджета са 40 млн. лева, а разходите- 495,244 млн. лева. Най-много средства в бюджета са предвидени за политика в областта на диагностиката и лечението- 355,716 млн. лева. \r\nБиляна ИВАНОВА", "date": "2017.11.30", "title": "Депутатите приеха бюджета на Министерството на здравеопазването за 2018 г."}
{"url": "http://www.focus-news.net/news/2017/11/30/2462204/afp-savetat-za-sigurnost-na-oon-zapochna-izvanredno-zasedanie-otnosno-severna-koreya.html", "text": "Съветът за сигурност на ООН започна извънредна среща за обсъждане на реакцията спрямо Северна Корея, която изстреля междуконтинентална балистична ракета, предава  AFP.\r\nСАЩ, Япония и Южна Корея поискаха свикването на спешното заседание, след като Пхенян изстреля своята трета междуконтинентална балистична ракета до момента.  Виктор Турмаков", "date": "2017.11.30", "title": "AFP: Съветът за сигурност на ООН започна извънредно заседание относно Северна Корея"}
{"url": "http://www.focus-news.net/news/2017/11/30/2462205/veliko-tarnovo-v-selo-nedan-beshe-otkrit-pametnik-na-zaginalite-geroi-vav-voynite.html", "text": "Паметник на загиналите герои в Балканската, Междусъюзническата, Първата и Втора световни войни бе открит в павликенското село Недан. Това съобщиха от пресцентъра на Община Павликени. Монументът е поставен на площада в населеното място. 58 имена на герои са гравирани в гранита и ще останат в паметта на поколенията. Toй е изграден по проект на арх. Юрий Любомирски. Статуята на белия ангел, склонил глава над имената на загиналите в поклон пред саможертвата и героизма, е по идея на кмета на село Недан Илко Костадинов.\r\nВенци и цветя на признателност към героизма на войните от село Недан, отдали живота си за свободата на Отечеството, бяха поднесени от кмета на Община Павликени, Кметство Недан, кметства Върбовка, Бутово, Бяла Черква, граждани и жители на Недан.", "date": "2017.11.30", "title": "Велико Търново: В село Недан беше открит паметник на загиналите герои във войните"}
{"url": "http://www.focus-news.net/news/2017/11/30/2462206/the-guardian-tereza-mey-osadi-tova-che-donald-tramp-e-spodelil-antimyusyulmanski-videoklipove-na-profila-si-v-tuitar.html", "text": "Доналд Тръмп сподели на профила си в социалната мрежа „Туитър“ клипове с антимюсюлманско съдържание, оригинално публикувани от заместник-председателя на британската крайнодясна група „Великобритания на първо място“ Джейдън Франсен, предизвиквайки осъждане от британския министър-председател Тереза Мей, пише  The Guardian.\r\nВ споделените от Тръмп клипове се вижда как група мюсюлмани бутат момче от покрива на сграда, как разрушават статуя на Дева Мария и как тормозят холандско момче с патерици. Президентът е споделил материалите без приложен коментар.\r\n„Великобритания на първо място“ иска да раздели общностите и да всява напрежение. Тя създава притеснения у спазващите закона хора. Британците отхвърлят предразсъдъците на крайната десница, която е антитезата на ценностите, които нашата страна уважава – приличието, уважението и толерантността“, заяви говорител на британския министър-председател. Въпреки, че разкритикува Тръмп, правителството на Великобритания отхвърли призивите на опозицията неговата покана да посети Великобритания в близките месеци да бъде отменена. „Поканата за официално посещение е приета. По-нататъшни детайли ще бъдат разкрити по-късно“, добави говорителят. \r\nТръмп често използва профила си в „Туитър“, за да подкрепя спорни личности. През 2015 г. на въпрос дали смята споделянията си за подкрепа той заяви, че, когато „ретуитва“, го прави \"с причина“. Виктор Турмаков", "date": "2017.11.30", "title": "The Guardian: Тереза Мей осъди това, че Доналд Тръмп е споделил антимюсюлмански видеоклипове на профила си в „Туитър“"}
{"url": "http://www.focus-news.net/news/2017/11/30/2462207/nad-50-benefitsienti-s-proekti-za-nad-26-miliona-leva-sa-finansirani-po-programata-za-energiyna-efektivnost-i-vazobnovyaema-energiya-obzor.html", "text": "Над 50 са бенефициентите по първия програмен период на Програмата за енергийна ефективност и възобновяема енергия и над 26 милиона лева са използвани за реализацията на техните проекти. С 8 130 тона на година са намалени вредните емисии. Това обяви министърът на енергетиката Теменужка Петкова по време на заключителна конференция във връзка с изпълнението на програмата. Тя отбеляза, че в началото на 2018 година стартира новият програмен период, за който ресурсът надхвърля два пъти този от първия и е малко над 64 милиона лева. „За нас това е доказателство за високата оценка на програмата от страна на донорите и нашите партньори от Норвежката дирекция за водни ресурси и енергия“, каза министър Петкова.  След успешното приключване на първия програмен период усилията на Министерството на енергетиката са насочени към реализиране на мерките от втория, посочи тя пред участниците. „Отново по нея могат да кандидатстват общини и областни администрации, можем да подобрим параметрите на енергийната ефективност в болници и училища, за да пестим наистина енергия и да говорим за гарантиране на нашата енергийна сигурност“, посочи още енергийният министър.\r\nПрограмата „Енергийна ефективност и възобновяема енергия“ се финансира от Финансовия механизъм на Европейското икономическо пространство 2009-2014 въз основа на меморандум за разбирателство между Република България и Кралство Норвегия, Исландия и Княжество Лихтенщайн. Тя е одобрена на 20 декември 2012 г. Със средства по програмата на стойност повече от 15.6 млн. евро са финансирани проекти в областта на енергийната ефективност, производството на екологични горива, обучението по енергийна ефективност и други. През новия програмен период по програмата ще се изпълняват мерки за подобряване на енергийната ефективност, усвояване на хидроенергийния потенциал и използване на геотермална енергия.\r\nПо време на заключителната конференция бяха отличени проектите с най-добри показатели. За проект с най-голяма социална полза за региона награда получи Община Враца. Наградата бе връчена от министъра на енергетиката Теменужка Петкова на кмета на общината Калин Каменов. С проект за най-голямо усвояване на ВЕИ бе отличена Община Бургас. Наградата бе връчена от Бьорн Оли, старши съветник към Норвежката дирекция за водни ресурси и енергия (NVE). Отличие за проект с най-голяма производство на екологично гориво зам.-министър Жечо Станков връчи на фирмата „Майкромет“ ООД. За цялостен принос за изпълнение на програмата бе наградена Норвежката дирекция за водни ресурси и енергия. Министър Петкова връчи наградата на Бьорн Оли. За проект с най-много обновени сгради с мерки по енергийна ефективно бе отличена Община Дупница от зам.-министър Станков. За най-бързо изпълнен проект приз получи Община Ново село, а проект с най-голям брой обучени експерти е изпълнил Балканския институт по труда и социалната политика. Като най-активен норвежки партньор бе отличена фирмата Norsk Energi.\r\nВесела ПЕТРОВА", "date": "2017.11.30", "title": "Над 50 бенефициенти с проекти за над 26 милиона лева са финансирани по Програмата за енергийна ефективност и възобновяема енергия (ОБЗОР)"}
{"url": "http://www.focus-news.net/news/2017/11/30/2462208/afp-sasht-prizovaha-stranite-po-sveta-da-skasat-diplomaticheskite-si-otnosheniya-sas-severna-koreya.html", "text": "САЩ призоваха страните по света да прекъснат своите дипломатически и търговски отношения със Северна Корея в отговор на нейното последно изпитание на междуконтинентална балистична ракета, предава  AFP.\r\n„Призоваваме всички нации да прекратят връзките си със Северна Корея“, заяви постоянният представител на САЩ в ООН Ники Хейли по време на извънредно заседание на Съвета за сигурност на Световната организация. Виктор Турмаков", "date": "2017.11.30", "title": "AFP: САЩ призоваха страните по света да скъсат дипломатическите си отношения със Северна Корея"}
{"url": "http://www.focus-news.net/news/2017/11/30/2462209/london-evening-standard-kmetat-na-london-prizova-svatbata-na-prints-hari-da-bade-neraboten-den-vav-velikobritaniya.html", "text": "Според кмета на Лондон Садик Хан британците трябва да получат неработен ден по случай сватбата на принц Хари и Мегън Маркъл, която ще се проведе през май 2018 г. , пише  London Evening Standard.\r\nПо-рано британското правителство заяви, че „няма планове“ за отбелязване на сватбата, въпреки, че Великобритания бе зарадвана с неработен ден през април 2011 г., когато принц Уилям се ожени. Според британския министър-председател Тереза Мей народът на страната ще бъде радостен „просто и да види двамата влюбени“. \r\nМаркъл и Хари обявиха по-рано тази седмица, че са сгодени след 16-месечна връзка. Сватбата ще се проведе следващия май в църквата „Ст. Джордж“ в Уиндзорския дворец. \r\nСадик Хан призова Мей да промени мнението си. „По време на сватбата на принц Уилям светът видя Лондон в положителна светлина, хотелите бяха пълни, търговците отбелязаха ръст на продажбите си, ресторантите бяха пълни, театрите също“, заяви той.  Виктор Турмаков", "date": "2017.11.30", "title": "London Evening Standard: Кметът на Лондон призова сватбата на Принц Хари да бъде неработен ден във Великобритания"}
{"url": "http://www.focus-news.net/news/2017/11/30/2462210/targovishte-v-grada-shte-se-provede-mladezhki-hepaning-posveten-na-svetovniya-den-za-borba-s-hivspin.html", "text": "Общинският съвет по наркотични вещества и Българският младежки Червен кръст – Търговище организират младежки хепънинг, посветен на Световния ден за борба с ХИВ/СПИН на 1 декември, съобщиха организаторите. Събитието ще се проведе от 14.00 часа на 1 декември на пл. „Стоян Мавродиев“. По време на хепънинга младежите от БЧК ще раздават здравно-информационни материали и червени лентички, символ на борбата срещу СПИН. Ще бъдат проведени и викторини с награди. Във връзка с превенцията на заболяването,  доброволците на Червения кръст ще изнесат лекции  пред ученици от  I ОУ „Христо Ботев“, I СУ „Свети Седмочисленици“ и II СУ „Проф. Никола Маринов“.", "date": "2017.11.30", "title": "Търговище: В града ще се проведе младежки хепънинг, посветен на Световния ден за борба с ХИВ/СПИН"}
{"url": "http://www.focus-news.net/news/2017/11/30/2462211/donald-tramp-kim-chen-un-e-bolno-kutre.html", "text": "Президентът на САЩ Доналд Тръмп заяви, че лидерът на Северна Корея Ким Чен-ун е „болно кутре“ по повод новото ракетно изпитание на Пхенян. По-рано той заяви, че ще „бъдат наложени допълнителни големи санкции срещу Северна Корея“, предава Politico.\r\n“Тръмп заяви, че ще продължи да налага максимален натиск спрямо Пхенян, засилвайки санкциите и добавяйки допълнителни“, уточни на свой ред прес-секретарят на Белия дом Сара Хакаби Сандърс. \r\nПрезидентът и Ким Чен-ун често публично обменят обиди, докато двете държави спорят относно севернокорейските ядрени амбиции. По-рано лидерът на азиатската държава заяви, че Тръмп е „страхливо куче“ и „гангстер, който обича да си играе с огъня“.  Виктор Турмаков", "date": "2017.11.30", "title": "Доналд Тръмп: Ким Чен-ун е болно кутре"}
{"url": "http://www.focus-news.net/news/2017/11/30/2462212/daily-telegraph-brekzit-e-zaplaha-za-britanskite-yagodi.html", "text": "Бъдещето на производството на ягоди във Великобритания е заплашено, освен ако тя не постигне споразумение за „гладка“ търговия с ЕС, пише  Daily Telegraph.\r\nГоворейки пред парламентарната комисия по излизането от ЕС, директорът на „Консорциума за свежа продукция“ Сиън Томас предупреди депутатите, че хранителните стандарти във Великобритания се разминават с тези в ЕС и бъдещето на ягодовата продукция в страната е поставено под съмнение.\r\n„Великобритания зависи силно от вноса на материали за разсад от Европа, за да отглежда ягоди“, заяви тя. Според нея 95% от младите растения, необходими за отглеждането на плодовете, се внасят от Европа, допълвайки, че Великобритания „просто няма достатъчно парници“ за подобна продукция. \r\n„Компаниите изпитват затруднения при наемането на сезонни работници не само за прибирането на реколтата, но и в сфери като пакетирането и доставките. Това може да накара бизнеса да се изнесе в Европа“, добави Томас.  Виктор Турмаков", "date": "2017.11.30", "title": "Daily Telegraph: Брекзит е заплаха за британските ягоди"}
{"url": "http://www.focus-news.net/news/2017/11/30/2462213/27-mln-lv-poveche-v-byudzheta-na-nzok-za-mediko-diagnostichna-deynost-dentalna-parvichna-i-spetsializirana-izvanbolnichna-pomosht-obzor.html", "text": "27 млн. лв. повече в бюджета на НЗОК за медико-диагностична дейност, дентална, първична и специализирана извънболнична помощ. Това стана ясно след окончателното гласуване на бюджета на НЗОК за 2018 г. Първо депутатите  утвърдиха рамката на бюджета на НЗОК за 2018 г., която е с балансирано салдо. Рамката включва приходи от здравноосигурителни вноски, които са в размер на 3, 818  млрд. лв. Приходите от трансфери от здравно осигуряване са в размер на 2, 556 млрд. лв. Неданъчните приходи възлизат на 17,5 млн. лв. Получените трансфери от Министерство на здравеопазването за финансиране на разходите за лекарствени продукти, ваксини и дейности по прилагането им за здравни дейности, както и за дейности за здравно неосигурени лица възлизат на 24 млн. лв. Прието бе и предложението на народния представител от ПГ на ГЕРБ и председател на Здравна комисия д-р Даниела Дариткова, внесено между първо и второ четене, с което тя предложи да се включат по още 7 млн. лв. за здравноосигурителни плащания за първична извънболнична помощ и за здравноосигурителни плащания за специализирана извънболнична медицинска помощ. Така перото за здравноосигурителните плащания за първична извънболнична помощ от 207,2 млн. лв. става 214,2 млн. лв., а средствата за специализирана от 222,3 млн. лв. се увеличават на 229,3 млн. лв. Освен това по предложението на д-р Дариткова Народното събрание прие допълнителни средства в размер на 10 млн. лв. за здравноосигурителните плащания за дентална помощ. Първоначалното предложение бе в размер на 157 млн. лв., а с промените става 167 млн. лв. По предложение на д-р Дариткова бяха отпуснати още 3 млн. лв. за здравноосигурителни плащания за медико-диагностична дейност. Така средствата по това перо от 80 млн. лв. стават 83 млн. лв. Съгласно приетите текстове на второ четене новите лечебни заведения няма да могат да сключват договори с НЗОК през 2018 г. Освен това депутатите решиха НЗОК да не може да сключва договори или допълнителни споразумения с лечебни заведения по нови клинични пътеки и нови клинични, амбулаторни и медицински процедури.  \r\nДеница КИТАНОВА", "date": "2017.11.30", "title": "27 млн. лв. повече в бюджета на НЗОК за медико-диагностична дейност, дентална, първична и специализирана извънболнична помощ (ОБЗОР)"}
{"url": "http://www.focus-news.net/news/2017/11/30/2462214/pg-na-dps-predlozhi-narodnoto-sabranie-da-izleze-v-6-chasova-pochivka.html", "text": "ПГ на ДПС предложи Народното събрание да излезе в 6-часова почивка, предаде репортер на Агенция „Фокус“. Предложението направи депутатът от ДПС Хамид Хамид по време на дебатите по бюджета на Министерство на образованието и науката за 2018 г. Председателстващият пленарното заседание Явор Нотев обаче обясни, че такава продължителност на почивката не е възможна, тъй като противоречи на Правилника за организацията и дейността на Народното събрание. \r\nДеница КИТАНОВА", "date": "2017.11.30", "title": "ПГ на ДПС предложи Народното събрание да излезе в 6-часова почивка"}
{"url": "http://www.focus-news.net/news/2017/11/30/2462215/voice-of-america-arzhentina-osadi-na-dozhivoten-zatvor-alfredo-astiz-angela-na-smartta-za-pravonarusheniya-po-vreme-na-diktaturata-v-stranata.html", "text": "Съдът в Аржентина осъди бившия морски капитан Алфредо Астиз, познат като „Ангела на смъртта“, на доживотен затвор заради нарушения на човешките права, извършени по време на диктатурата в страната, в таен център за задържане и изтезания, предава  Voice of America.\r\nАстиз е обвинен в отвличания, в това число и на малолетни, изтезания и убийства. По време на процеса са издадени присъди и на още 53 лица. Процесът е за престъпления срещу човечеството, извършени срещу 789 души във Флотската техническа школа – най-големия таен център за изтезания от времето на диктатурата. Преследването срещу извършените в него престъпления започна през 2007 г. \r\nПравозащитните групи смятат, че близо 30 хил. души са убити по време на диктатурата в Аржентина, управлявала страната между 1976 и 1983 г.   Виктор Турмаков", "date": "2017.11.30", "title": "Voice of America: Аржентина осъди на доживотен затвор Алфредо Астиз „Ангела на смъртта“ за правонарушения по време на диктатурата в страната"}
{"url": "http://www.focus-news.net/news/2017/11/30/2462216/afp-postoyanniyat-predstavitel-na-sasht-v-oon-zayavi-che-rezhimat-v-severna-koreya-shte-bade-napalno-unishtozhen-ako-izbuhne-voyna.html", "text": "Постоянният представител на САЩ в ООН Ники Хейли предупреди, че режимът в Северна Корея „ще бъде напълно унищожен“, ако избухне война, след последното изпитание на Пхенян на междуконтинентална балистична ракета, предава  AFP.\r\n„Ако избухне война, режимът в Северна Корея ще бъде напълно разрушен“, заяви Хейли по време на спешно свиканото заседание на Съвета за сигурност на ООН.  Виктор Турмаков", "date": "2017.11.30", "title": "AFP: Постоянният представител на САЩ в ООН заяви, че режимът в Северна Корея ще бъде „напълно унищожен“, ако избухне война"}
{"url": "http://www.focus-news.net/news/2017/11/30/2462217/montana-dokumentalniyat-film-refreni-na-prirodata-shte-populyarizira-rezervatite-gornata-goriya-chuprene-i-ibisha.html", "text": "Документалният филм „Рефрени на природата“ ще популяризира резерватите „Горната гория“, „Чупрене“ и поддържан резерват „Ибиша“, съобщиха от РИОСВ – Монтана. Инспекцията е  възложила  изработването на филма на „Ултимейт МЕДИА“ ООД - Монтана. Филмът е с продължителност 40 минути и показва многообразието на защитените видове от флората и фауната и природните местообитания в резерватите„Горната гория“, „Чупрене“ и „Ибиша“. При изготвянето на филма са взели участие експерти от направление „Биологично разнообразие, защитени територии и зони“.\r\nВъв филма се разказва за характерните особености на защитените територии, попадащи едновременно в границите и на защитените зони от Натура 2000. В поддържан резерват „Ибиша“, разположен на дунавския остров Цибър се наблюдават видовете бяла и сива чапла, лопатарка, голям корморан и др. В другите два резервата „Горната гория“ и „Чупрене“, обявени с цел запазване на естествените смърчови и смърчово-елови-букови гори, обект на представяне са различните типове ландшафти, включващи освен вековните иглолистни и широколистни гори, също скални реки, грохоти, потоци и горски поляни с типичния за тях растителен и животински свят.", "date": "2017.11.30", "title": "Монтана: Документалният филм „Рефрени на природата“ ще популяризира резерватите „Горната гория“, „Чупрене“ и „Ибиша“"}
{"url": "http://www.focus-news.net/news/2017/11/30/2462218/parlamentat-prie-byudzheta-na-ministerstvoto-na-obrazovanieto-za-2018-g.html", "text": "Парламентът прие бюджета на Министерството на образованието за 2018 година, предаде репортер на Агенция „Фокус“. В бюджета са заложени приходи в размер на 13,100 млн. лева и разходи в размер на 584,470 млн. лева. Най-голямата част от разходите в бюджета са отделени на политиката за учене през целия живот. С приемането на бюджета депутатите предоставиха на БАН трансфер в размер на 83,075 млн. лева. \r\nБиляна ИВАНОВА", "date": "2017.11.30", "title": "Парламентът прие бюджета на Министерството на образованието за 2018 г."}
{"url": "http://www.focus-news.net/news/2017/11/30/2462219/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бъдещето на производството на ягоди във Великобритания е заплашено, освен ако тя не постигне споразумение за „гладка“ търговия с ЕС, пише  Daily Telegraph.\r\nГоворейки пред парламентарната комисия по излизането от ЕС, директорът на „Консорциума за свежа продукция“ Сиън Томас предупреди депутатите, че хранителните стандарти във Великобритания се разминават с тези в ЕС и бъдещето на ягодовата продукция в страната е поставено под съмнение.\r\n„Великобритания зависи силно от вноса на материали за разсад от Европа, за да отглежда ягоди“, заяви тя. Според нея 95% от младите растения, необходими за отглеждането на плодовете, се внасят от Европа, допълвайки, че Великобритания „просто няма достатъчно парници“ за подобна продукция. \r\n„Компаниите изпитват затруднения при наемането на сезонни работници не само за прибирането на реколтата, но и в сфери като пакетирането и доставките. Това може да накара бизнеса да се изнесе в Европа“, добави Томас. \r\n***\r\n Според кмета на Лондон Садик Хан британците трябва да получат неработен ден по случай сватбата на принц Хари и Мегън Маркъл, която ще се проведе през май 2018 г. , пише  London Evening Standard.\r\nПо-рано британското правителство заяви, че „няма планове“ за отбелязване на сватбата, въпреки, че Великобритания бе зарадвана с неработен ден през април 2011 г., когато принц Уилям се ожени. Според британския министър-председател Тереза Мей народът на страната ще бъде радостен „просто и да види двамата влюбени“. \r\nМаркъл и Хари обявиха по-рано тази седмица, че са сгодени след 16-месечна връзка. Сватбата ще се проведе следващия май в църквата „Ст. Джордж“ в Уиндзорския дворец. \r\nСадик Хан призова Мей да промени мнението си. „По време на сватбата на принц Уилям светът видя Лондон в положителна светлина, хотелите бяха пълни, търговците отбелязаха ръст на продажбите си, ресторантите бяха пълни, театрите също“, заяви той. \r\n***\r\nДоналд Тръмп сподели на профила си в социалната мрежа „Туитър“ клипове с антимюсюлманско съдържание, оригинално публикувани от заместник-председателя на британската крайнодясна група „Великобритания на първо място“ Джейдън Франсен, предизвиквайки осъждане от британския министър-председател Тереза Мей, пише  The Guardian.\r\nВ споделените от Тръмп клипове се вижда как група мюсюлмани бутат момче от покрива на сграда, как разрушават статуя на Дева Мария и как тормозят холандско момче с патерици. Президентът е споделил материалите без приложен коментар.\r\n„Великобритания на първо място“ иска да раздели общностите и да всява напрежение. Тя създава притеснения у спазващите закона хора. Британците отхвърлят предразсъдъците на крайната десница, която е антитезата на ценностите, които нашата страна уважава – приличието, уважението и толерантността“, заяви говорител на британския министър-председател. Въпреки, че разкритикува Тръмп, правителството на Великобритания отхвърли призивите на опозицията неговата покана да посети Великобритания в близките месеци да бъде отменена. „Поканата за официално посещение е приета. По-нататъшни детайли ще бъдат разкрити по-късно“, добави говорителят. \r\nТръмп често използва профила си в „Туитър“, за да подкрепя спорни личности. През 2015 г. на въпрос дали смята споделянията си за подкрепа той заяви, че, когато „ретуитва“, го прави \"с причина“.\r\n***\r\nСпоред главния преговарящ на ЕС по Брекзит Мишел Барние Великобритания няма да бъде повече член на Европол, след като напусне Съюза, въпреки че правителството в Лондон да заявява, че иска да остане в организацията и да запази възможността за издаване на европейска заповед за арест и да използва споделените бази данни с престъпници, пише  The Independent.\r\nПо време на конференция в Берлин, посветена на сигурността, Барние заяви, че Великобритания няма да бъде повече член на Европол, добавяйки, че тя също така ще напусне Европейската агенция по отбрана, а нейните министри на отбраната и посланици ще бъдат изключвани от международните срещи с европейските си колеги. „Тези промени са логично последствие от суверенния избор, направен от британците на референдума от миналата година“, заяви той. \r\n„Това е решение, взето след серия нападения на европейска земя, извършени от млади хора, израснали в Европа. Това е решение, взето шест месеца, след като френският министър на отбраната призова към солидарност между всичките си европейски колеги, които да се присъединят в борбата срещу тероризма на „Ислямска държава“, заяви Барние „Вместо да стои рамо до рамо със Съюза, Великобритания избра да бъде сама“, допълни той. \r\nПо време на речта си той заяви, че общият европейски отбранителен съюз „ще трябва да се развива без британците, след като на 30 март 2019 г. Великобритания, както е желанието ѝ, ще стане трета държава по отношение на отбраната и въпросите за сигурността. Тя няма повече да е член на Европейската агенция по отбрана и на Европол“, допълни Барние. \r\n„Великобритания няма да може да се възползва от Европейския фонд за отбрана като страните членки. Тя няма повече да участва във вземането на решенията и в планирането на нашата отбрана и инструменти за сигурност“, заключи той. \r\n***", "date": "2017.11.30", "title": "Преглед на някои от основните теми в британския  печат ( Агенция „Фокус“ )"}
{"url": "http://www.focus-news.net/news/2017/11/30/2462220/izvestiya-vazmozhno-e-obedinyavaneto-na-armiyata-na-siriya-i-na-kyurdskite-sili.html", "text": "Представителят на сирийската кюрдска партия „Демократически съюз“ Абд Салам Али заяви, че Сирийските демократически сили, които са съставени основно от кюрди, могат да станат част от правителствената армия на страната, пише  Известия.\r\n„Ако бъде открито приемливо за всички решение, присъединяването на Сирийските демократични сили към сирийската армия може да бъде логично развитие на събитията“, заяви Абд Салам Али. „Ние никога не сме поставяли под въпрос обособяването и отделянето. Дори напротив: кюрдите искат своите права и правата на другите народности в рамките на единна Сирия“, допълни той.\r\nСпоред него Сирийските демократични сили са готови да влязат в състава на правителствените войски, когато бъде намерен устройващ всички страни вариант за политическото разрешаване на конфликта в страната.  Виктор Турмаков", "date": "2017.11.30", "title": "Известия: Възможно е обединяването на армията на Сирия и на кюрдските сили"}
{"url": "http://www.focus-news.net/news/2017/11/30/2462221/uvelichenie-na-minimalnite-pensii-i-obezshteteniyata-za-maychinstvo-i-bezrabotitsa-v-byudzheta-za-doo-za-2018-g-obzor.html", "text": "Парламентът прие окончателно бюджета на Държавното обществено осигуряване (ДОО) за 2018 година с рамка от 11, 067 млрд. лева и с нулев дефицит. Бюджетът за следващата година се основава на 3-годишната бюджетна прогноза на правителството за периода 2018-2020 година. От ДПС обявиха, че има огромно разминаване в допусканията на вносителите по отношение на планирането на приходите. Предложението им за увеличение на приходите от осигурителни вноски беше отхвърлено. От БСП изтъкнаха, че управляващите подценяват приходите в бюджета на ДОО. Те предложиха завишение във фонд „Пенсии“, „Майчинство“ и „Безработица“, което също беше отхвърлено. Депутатът от ГЕРБ Ирена Димова коментира: „Нито БСП, нито ДПС, които предлагат увеличение на бюджета на ДОО, не казват откъде ще дойде това увеличение - от осигурителни вноски, от други вноски или от държавния бюджет“. Разходите за пенсии през 2018 година ще бъдат 8, 351 млрд. лв. В бюджета се увеличава размерът на осигурителната вноска за Фонд „Пенсии” с един процентен пункт – 19,8 на сто за родените преди 1 януари 1960 г., при съотношение – 11,02 за сметка на работодателя и 8,78 за сметка на работника, и 14,8 на сто за лицата, родени след 31 декември 1959 г., съответно при съотношение 8,22/6,58. Бюджетът предвижда от 1 януари 2018 година процентът за всяка година осигурителен стаж в пенсионната формула да се увеличи от 1.126 на 1.169, в резултат на което всички пенсии ще бъдат увеличени с 3.8 на сто от 1 юли. Пенсиите за трудова дейност, отпуснати до 31 декември на предходната година, не се осъвременяват, а се преизчисляват с новия процент за всяка година осигурителен стаж – 1,169.  Парламентът увеличи паричното обезщетение за отглеждане на малко дете от 340 на 380 лв. през втората година на майчинството.  Запазва се периодът на изплащане на паричното обезщетение за бременност и раждане от 410 дни. През 2018 г. продължава да действа въведената през 2017 г. възможност за майките (осиновителките), които имат право да ползват отпуск при бременност и раждане до навършване на едногодишна възраст на детето, но не го използват, а се върнат на работа, да получат обезщетение от ДОО в размер 50 на сто от полагащото им се обезщетение при бременност и раждане. Депутатите решиха минималният осигурителен доход да бъде 510 лв.  Те приеха предложението на БСП за земеделските производители той да бъде 350 лв. Максималният размер на осигурителния доход през следващата година е 2600 лв. От 1 януари 2018 г. минималните пенсии стават 200 лв., размерът им от 1 юли ще бъде 207, 60 лв. Парламентът прие пенсиите да се преизчисляват с 1, 169 % за всяка година осигурителен стаж. Парламентът увеличи дневния минимален размер на обезщетението за безработица от 7,20 лв. на 9 лева.  Дневният максимален размер на обезщетението за безработица ще бъде 74,29 лева. Предложението на БСП дневният минимален размер на обезщетението да се увеличи на 12 лв. беше отхвърлено. Парламентът прие и бюджета на Националния осигурителен институт (НОИ) за 2018 година с приходите от близо 4,215 млрд. лв., разходи от 114,3 млн. лв. и дефицит  НОИ от 4,1 млрд. лв.\r\nБиляна ИВАНОВА", "date": "2017.11.30", "title": "Увеличение на минималните пенсии и обезщетенията за майчинство и безработица в бюджета за ДОО за 2018 г. (ОБЗОР)"}
{"url": "http://www.focus-news.net/news/2017/11/30/2462222/parlamentat-prie-byudzheta-na-ministerstvo-na-kulturata-za-2018-g-i-prekrati-plenarnoto-zasedanie.html", "text": "Парламентът прие бюджета на Министерство на културата за 2018 г. и прекрати пленарното заседание. Предложението за прекратяване на заседанието след приемане на бюджета на Министерство на културата направи Николай Александров от ПГ на „Обединени патриоти“, предаде репортер на Агенция „Фокус“. „За“ предложението му гласуваха 179 народни представители, „против“ – 4 и „въздържали се“ - 5, с което то бе прието. Приходите в бюджета на Министерството са 24,9 млн. лв., а разходите възлизат на 175,282 млн. лв. Най-голямата част от разходите на Министерство на културата са разпределени за политиката в областта на създаване, популяризиране на съвременното изкуство в страната  и в чужбина. \"Фокус\" припомня: \r\nПленарното заседание започна в сряда (29 ноември) от 9.00 часа и бе удължавано четири пъти. Първоначално депутатите щяха да заседават до 18.00 часа, след това приеха да работят до 23.00 часа, после до 24.00 часа на 30 ноември. Последното решение бе заседанието да бъде удължено до приемане на бюджета на Министерство на енергетиката за 2018 г. \r\nДеница КИТАНОВА", "date": "2017.11.30", "title": "Парламентът прие бюджета на Министерство на културата за 2018 г. и прекрати пленарното заседание"}
{"url": "http://www.focus-news.net/news/2017/11/30/2462223/emanuel-makron-libiya-e-saglasna-da-dopusne-speshni-evakuatsii-na-migranti.html", "text": "Президентът на Франция Емануел Макрон заяви, че Либия се е съгласила с лидерите на ЕС и на Африка да позволи на мигрантите, сблъскващи се със злоупотреби на нейна територия, да бъдат евакуирани спешно до родните си страни, предава  AFP.\r\n„Лидерите на Либия, Франция, Германия, Чад, Нигер и на други страни решиха да се провеждат спешни операции по евакуация от Либия на хората, които искат да бъдат преместени“, заяви Макрон.  Виктор Турмаков", "date": "2017.11.30", "title": "Емануел Макрон: Либия е съгласна да допусне спешни евакуации на мигранти"}
{"url": "http://www.focus-news.net/news/2017/11/30/2462224/rossiyskaya-gazeta-generalska-smart-slobodan-pralyak-pochina-v-bolnitsa-v-haga.html", "text": "Бившият хърватски генерал Слободан Праляк почина на 29 ноември в болница в Хага. Според хърватските и европейските медии смъртта е настъпила няколко часа, след като той изпи неизвестна течност на заседанието на Международния трибунал за  бивша Югославия (МТБЮ), пише  Российская газета.\r\nСпоред очевидци, подсъдимият е изпил нещо от ампула, след като разбира, че присъдата, издадена по-рано от Трибунала в Хага, няма да бъде изменена. Праляк бе осъден на 20 години затвор. Освен това той бе лишен от право на преразглеждане на делото. Изпивайки течността, бившият военен гневно заяви, че „не е военен престъпник“. „Изпитвам отвращение от този процес и презирам вашата присъда“, заяви той. \r\nЗаедно с Праляк по делото за военни престъпления, престъпления срещу човечеството и сериозни нарушения на Женевската конвенция в периода на конфликтите на Балканския полуостров са съдени и други  високопоставени лица от Хърватия. Както и Праляк, всички те през 2013 г. са осъдени от МТБЮ на различни срокове затвор, но сега се опитват да оспорят излишно суровите, според тях, присъди.   Виктор Турмаков", "date": "2017.11.30", "title": "Российская газета: Генералска смърт: Слободан Праляк почина в болница в Хага"}
{"url": "http://www.focus-news.net/news/2017/11/30/2462225/reuters-oon-zayavi-che-phenyan-tryabva-da-prekrati-s-destabilizirashtite-si-deystviya.html", "text": "Директорът по политическите въпроси на ООН Джефри Фелтман проведе среща с постоянния представител на Северна Корея в Световната организация Джа Сонг-нам и му заяви, че Пхенян „трябва да се въздържа от допълнителни дестабилизиращи действия“, след като страната проведе поредно изпитание на балистична ракета, предава  Reuters.\r\n„По време на срещата заявих, че няма нищо по-опасно за мира и сигурността в света от това, което се случва в момента на Корейския полуостров“, заяви Фелтман по време на спешно свиканото заседание на Съвета за сигурност на ООН относно изпитанието на технологически най-напредналата междуконтинентална балистична ракета на Северна Корея до момента.  Виктор Турмаков", "date": "2017.11.30", "title": "Reuters: ООН заяви, че Пхенян трябва да прекрати с „дестабилизиращите си действия“"}
{"url": "http://www.focus-news.net/news/2017/11/30/2462226/nezavisimaya-gazeta-vladimir-putin-zayavi-che-sportat-i-otdavaneto-na-rabotata-go-zarezhdat-s-energiya.html", "text": "Президентът на Русия Владимир Путин заяви, че се зарежда с енергия чрез спорт и отдаване на работата, с която се занимава, пише Независимая газета.\r\n„Има една такава дума „спорт“. Не я бъркайте със „спирт“. Разликата е една буква, но виждате, че тази разлика е огромна. Това е една от тайните ми“, заяви Путин по време на посещение в депо на метрото в Москва, отговаряйки на въпрос на работник. Президентът заяви, че във  всяка сфера, ако човек се стреми да изпълни работата си, той усеща успеха, а това дава допълнителна енергия.  Виктор Турмаков", "date": "2017.11.30", "title": "Независимая газета: Владимир Путин заяви, че спортът и отдаването на работата го зареждат с енергия"}
{"url": "http://www.focus-news.net/news/2017/11/30/2462227/interfaks-rusiya-prizova-sasht-i-severna-koreya-da-se-otkazhat-ot-voenna-aktivnost-v-regiona-na-koreyskiya-poluostrov.html", "text": "Русия призова Северна Корея да прекрати ядрените си и ракетни изпитания, а САЩ и Южна Корея да отменят насрочените за през декември мащабни военни учения, предава Интерфакс.\r\n„В момента всички въвлечени страни както никога е важно да не се провокират взаимно, а да проявяват сдържаност и да не допускат каквито и да е нови действия, водещи към по-нататъшно ескалация на напрежението“, заяви постоянният представител на Русия Василий Небензя по време на извънредно заседание на Съвета за сигурност на ООН.\r\n„Във връзка с това настоятелно призоваваме Северна Корея да прекрати ракетно-ядрените си изпитания, а САЩ и Южна Корея да се въздържат от насрочените за началото на декември мащабни извънпланови военни учения, които единствено засилват напрежението в и без това взривоопасната обстановка“, допълни той. Виктор Турмаков", "date": "2017.11.30", "title": "Интерфакс: Русия призова САЩ и Северна Корея да се откажат от военна активност в региона на Корейския полуостров"}
{"url": "http://www.focus-news.net/news/2017/11/30/2462228/vzglyad-prisadata-sreshtu-slobodan-pralyak-stana-shokirashta.html", "text": "Международният трибунал за  бивша Югославия (МТБЮ) в Хага ще се запомни с едно трагично произшествие. Един от подсъдимите – бившият главнокомандващ на босненските хървати – генерал Слободан Праляк, по време на заседание изпи отрова и се самоуби, коментира руското издание Взгляд.\r\nСпоред научния сътрудник от Института по славистика към РАН Александър Пивоваренко, принципен в делото на Праляк е фактът, че генералът е командвал босненските хървати. За разлика от хърватите, които действат на територията на собствената си страна, босненските хървати обичайно получават от МТБЮ присъди. Такъв е резултатът от сделката, постигната между Загреб и Хага през 90-те години на ХХ век, когато той се съгласява да предава на трибунала воювалите в Херцеговина хървати в замяната на това да разглежда редица дела на своя територия. Това обстоятелство позволява на загребската Темида, да дава на „националните герои“ не толкова строги присъди.\r\n„Това е политическа линия. Хага съди хърватите в Херцеговина, защото не смята за легитимни действията на Хърватия в областта като част от Босна в годините на войната. Получава се, че действията на хърватите на тяхна територия в годините на войната са нещо нормално, но отвъд пределите ѝ – нещо неправилно“, смята Пивоваренко. Експертът е убеден, че самоубийството на Праляк ще стане ярко символично събитие за сънародниците му. \r\n„Събитията от тази война имат сакрално значение за Хърватия. На това се опира нейната идеология на независимостта. Това е като за Русия Великата отечествена война. Хърватите и до момента не разбират защо съдят националните им герои“, допълни той. „Обществото не ги смята за виновни. Затова и присъдата срещу Праляк през 2013 г. стана шок за тях, а поемането на отровата - демонстративна емоционална реакция“. \r\nПраляк е роден в босненския град Чаплин край Адриатическо море. Според Пивоваренко именно от там произлизат най-националистически настроените хървати. „Първоначално той не е военен. Увличал се е по театъра. Бил е драматург. Но в годините на войната, както и много други хърватски интелигенти, се присъединява към въоръжените сили. Прехвърлят го в Босна, а там той става известен като жив символ на непризнатата Хърватска република Херцег-Босна. На отряда му се приписва разрушаването на знаменития мост от XVI век в Мостар“, напомня експертът.  Виктор Турмаков", "date": "2017.11.30", "title": "Взгляд: Присъдата срещу  Слободан Праляк стана шокираща"}
{"url": "http://www.focus-news.net/news/2017/11/30/2462229/reuters-sasht-prizovaha-kitay-da-prekasne-dostavkite-si-na-petrol-kam-severna-koreya.html", "text": "Постоянният представител на САЩ в ООН Ники Хейли заяви, че страната ѝ призовава Китай да прекрати доставките на петрол към Северна Корея, предава  Reuters.\r\n„Никога не сме искали война със Северна Корея. И днес не искаме война. Ако тя избухне, то ще е заради продължаващите агресивни действия, като това, на което бяхме свидетели вчера“, заяви Хейли по време на извънредно свиканото заседание на Съвета за сигурност на ООН заради последното ракетно изпитание на Северна Корея.  Виктор Турмаков", "date": "2017.11.30", "title": "Reuters: САЩ призоваха Китай да прекъсне доставките си на петрол към Северна Корея"}
{"url": "http://www.focus-news.net/news/2017/11/30/2462230/vasiliy-nebenzya-rusiya-nyama-da-prieme-pretentsiite-na-severna-koreya-za-poluchavane-na-statut-na-yadrena-darzhava.html", "text": "Постоянният представител на Русия в ООН Василий Небензя заяви по време на извънредно свиканото заседание на Съвета за сигурност на Световната организация, че Москва съжалява за проведеното от Северна Корея изпитание на балистична ракета и няма да приеме претенциите на  Пхенян да получи статут на ядрена държава, предава ТАСС.\r\nСпоред дипломата „поредното демонстративно пренебрежение“ на Пхенян към резолюциите на Съвета за сигурност, „предизвиква дълбоко съжаление и заслужава най-решително осъждане“. „Русия няма да приеме претенциите на Северна Корея да получи статута на ядрена държава и подкрепя всички резолюции на Съвета за сигурност на ООН, изискващи прекратяването на ядрената програма на Пхенян в интерес на ядреното разоръжаване на Корейския полуостров“, заяви Небензя. \r\nТой констатира, че в настоящите условия „перспективите за нормализация на положението в региона както и преди не се наблюдават“.  Виктор Турмаков", "date": "2017.11.30", "title": "Василий Небензя: Русия няма да приеме претенциите на Северна Корея за получаване на статут на ядрена държава"}
{"url": "http://www.focus-news.net/news/2017/11/30/2462231/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Бившият хърватски генерал Слободан Праляк почина на 29 ноември в болница в Хага. Според хърватските и европейските медии смъртта е настъпила няколко часа, след като той изпи неизвестна течност на заседанието на Международния трибунал за  бивша Югославия (МТБЮ), пише  Российская газета.\r\nСпоред очевидци, подсъдимият е изпил нещо от ампула, след като разбира, че присъдата, издадена по-рано от Трибунала в Хага, няма да бъде изменена. Праляк бе осъден на 20 години затвор. Освен това той бе лишен от право на преразглеждане на делото. Изпивайки течността, бившият военен гневно заяви, че „не е военен престъпник“. „Изпитвам отвращение от този процес и презирам вашата присъда“, заяви той. \r\nЗаедно с Праляк по делото за военни престъпления, престъпления срещу човечеството и сериозни нарушения на Женевската конвенция в периода на конфликтите на Балканския полуостров са съдени и други  високопоставени лица от Хърватия. Както и Праляк, всички те през 2013 г. са осъдени от МТБЮ на различни срокове затвор, но сега се опитват да оспорят излишно суровите, според тях, присъди. \r\n***\r\nПрезидентът на Русия Владимир Путин заяви, че се зарежда с енергия чрез спорт и отдаване на работата, с която се занимава, пише Независимая газета.\r\n„Има една такава дума „спорт“. Не я бъркайте със „спирт“. Разликата е една буква, но виждате, че тази разлика е огромна. Това е една от тайните ми“, заяви Путин по време на посещение в депо на метрото в Москва, отговаряйки на въпрос на работник. Президентът заяви, че във  всяка сфера, ако човек се стреми да изпълни работата си, той усеща успеха, а това дава допълнителна енергия. \r\n***\r\nМеждународният трибунал за  бивша Югославия (МТБЮ) в Хага ще се запомни с едно трагично произшествие. Един от подсъдимите – бившият главнокомандващ на босненските хървати – генерал Слободан Праляк, по време на заседание изпи отрова и се самоуби, коментира руското издание Взгляд.\r\nСпоред научния сътрудник от Института по славистика към РАН Александър Пивоваренко, принципен в делото на Праляк е фактът, че генералът е командвал босненските хървати. За разлика от хърватите, които действат на територията на собствената си страна, босненските хървати обичайно получават от МТБЮ присъди. Такъв е резултатът от сделката, постигната между Загреб и Хага през 90-те години на ХХ век, когато се съгласява да предава на трибунала воювалите в Херцеговина хървати в замяната на това да разглежда редица дела на своя територия. Това обстоятелство позволява на загребската Темида, да дава на „националните герои“ не толкова строги присъди.\r\n„Това е политическа линия. Хага съди хърватите в Херцеговина, защото не смята за легитимни действията на Хърватия в областта като част от Босна в годините на войната. Получава се, че действията на хърватите на тяхна територия в годините на войната са нещо нормално, но отвъд пределите ѝ – нещо неправилно“, смята Пивоваренко. Експертът е убеден, че самоубийството на Праляк ще стане ярко символично събитие за сънародниците му. \r\n„Събитията от тази война имат сакрално значение за Хърватия. На това се опира нейната идеология на независимостта. Това е като за Русия Великата отечествена война. Хърватите и до момента не разбират защо съдят националните им герои“, допълни той. „Обществото не ги смята за виновни. Затова и присъдата срещу Праляк през 2013 г. стана шок за тях, а поемането на отровата - демонстративна емоционална реакция“. \r\nПраляк е роден в босненския град Чаплин край Адриатическо море. Според Пивоваренко именно от там произлизат най-националистически настроените хървати. „Първоначално той не е военен. Увличал се е по театъра. Бил е драматург. Но в годините на войната, както и много други хърватски интелигенти, се присъединява към въоръжените сили. Прехвърлят го в Босна, а там той става известен като жив символ на непризнатата Хърватска република Херцег-Босна. На отряда му се приписва разрушаването на знаменития мост от XVI век в Мостар“, напомня експертът. \r\n***\r\nПредставителят на сирийската кюрдска партия „Демократически съюз“ Абд Салам Али заяви, че Сирийските демократически сили, които са съставени основно от кюрди, могат да станат част от правителствената армия на страната, пише  Известия.\r\n„Ако бъде открито приемливо за всички решение, присъединяването на Сирийските демократични сили към сирийската армия може да бъде логично развитие на събитията“, заяви Абд Салам Али. „Ние никога не сме поставяли под въпрос обособяването и отделянето. Дори напротив: кюрдите искат своите права и правата на другите народности в рамките на единна Сирия“, допълни той.\r\nСпоред него Сирийските демократични сили са готови да влязат в състава на правителствените войски, когато бъде намерен устройващ всички страни вариант за политическото разрешаване на конфликта в страната. \r\n***", "date": "2017.11.30", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/11/30/2462232/tass-postoyanniyat-predstavitel-na-yuzhna-koreya-v-oon-prizova-kam-tarpenie-po-otnoshenie-na-severna-koreya.html", "text": "Според постоянния представител на Южна Корея в ООН Чхо Те-юл световната общност не трябва да се отказва от опитите да се намери мирно решение на проблема на Корейския полуостров, въпреки поредната провокация от страна на Пхенян, предава ТАСС.\r\nСпоред дипломата, за 75-те дни, през които режимът в Северна Корея се е въздържал от провокации, у много страни са се появили надежди, че мирът на полуострова е възможен. „Но заради изпитанията от 29 ноември тези надежди се изпариха“, допълни той.\r\n„Рано е да се отказваме от вярата в мирното решение на проблема, въпреки разочарованието. Има възможности. Трябва да сме търпеливи и упорити в усилията Северна Корея да бъде заставена да седне на преговорната маса“, добави Чхо Те-юл. Според него същевременно Пхенян трябва да разбере, че неговият ядрен статут никога няма да бъде приет от други страни. \r\n„Световната общност трябва да осигури по-добро бъдеще на Северна Корея, ако тя направи правилния избор“, заключи той.  Виктор Турмаков", "date": "2017.11.30", "title": "ТАСС: Постоянният представител на Южна Корея в ООН призова към търпение по отношение на Северна Корея"}
{"url": "http://www.focus-news.net/news/2017/11/30/2462233/afp-donald-tramp-osadi-britanskiya-ministar-predsedatel-zaradi-tova-che-e-razkritikuval-spodelenite-ot-nego-antimyusyulmanski-klipove.html", "text": "Президентът на САЩ Доналд Тръмп осъди британския министър-председател Тереза Мей, публично отхвърляйки нейната критика срещу неговата антимюсюлманска пропаганда, предава  AFP.\r\n„Тереза Мей, не се фокусирай върху мен, а върху разрушителния радикален мюсюлмански тероризъм, който се извършва във Великобритания“, заяви Тръмп часове, след като използва профила си в социалната мрежа „Туитър“, за да сподели клипове със съдържание, насочено срещу мюсюлманите, първоначално публикувано от британска крайнодясна организация.  Виктор Турмаков", "date": "2017.11.30", "title": "AFP: Доналд Тръмп осъди британския министър-председател, заради това, че е разкритикувал споделените от него антимюсюлмански клипове"}
{"url": "http://www.focus-news.net/news/2017/11/30/2462234/sport-nant-pobedi-monako-s-10-v-mach-ot-frenskoto-parvenstvo-po-futbol.html", "text": "Нант победи като домакин с 1:0 Монако в мач от 15-ти кръг от френското първенство. Единствено попадение на стадион „Стад де ла Божуар“ отбеляза Педру Алвес Лукас Лима в 92-та минута.Резултати от другите срещи във Френското първенство  \r\nЛион:Лил – 1:2\r\nМец:Марсилия   - 0:3\r\nПари Сен Жармен: Труа – 2:0  Виктор Турмаков", "date": "2017.11.30", "title": "Спорт: Нант победи Монако с 1:0 в мач от френското първенство по футбол"}
{"url": "http://www.focus-news.net/news/2017/11/30/2462235/the-guardian-spored-nauchen-doklad-broyat-na-myusyulmanite-v-nyakoi-strani-ot-es-shte-se-utroi-do-2050-godina.html", "text": "Според базирания във Вашингтон Изследователски център „Пю“ (Pew Research Centre) мюсюлманското население в някои европейски държави ще се утрои до 2050 г., докато в други страни той почти няма да се измени, пише  The Guardian.\r\nСпоред доклада „Нарастващото мюсюлманско население на Европа“ се наблюдава рязко разделение между Източна и Западна Европа. Делът на мюсюлманите в населението на Германия ще се увеличи от 6,1% през 2016 г. до 19,7% през 2050, ако миграцията продължи с настоящите си темпове, докато от другата страна на границата, в Полша делът ще се увеличи от 0,1 до 0,2%.\r\nДори и ако всички настоящи 28 страни членки на ЕС плюс Норвегия и Швейцария затворят границите си за мигрантите, делът на мюсюлманското население на запад ще продължи да нараства заради по-големия възрастов профил и по-голямата плодовитост, но ще остане много нисък на изток. \r\nСпоред доклада през 2016 г. мюсюлманите са съставяли 4,9% от населението на Европа или 25,8 млн. души в 30 държави. През 2010 г. броят им е бил 19,5 млн. Броят на мигрантите-мюсюлмани към Европа се е увеличил рязко след 2014 г. до половин милион души годишно, най-вече заради хората бягащи от зоните на конфликт в Сирия, Ирак и Афганистан. \r\nИзследователите предвиждат три сценария : нулева миграция между 2016 и 2050, среден сценарий при който бежанските потоци спират, но хората продължават да мигрират по други причини и трети с висока миграция, при който рекордния приток на мигранти, отбелязан между 2014 и 2016 г. продължава със същия религиозен състав. \r\nПри нулевия мигрантски сценарий се очаква мюсюлманското население в Европа да се повиши от 4,9% до 7,4%. Освен Кипър, който ще има по исторически причини 25,4% мюсюлманско население, Франция ще стане страната в Европа с най-голям дял мюсюлмани – 12,7% при настоящи 8,8%. \r\nПри средния миграционен сценарий, който е и най-вероятен. Швеция ще стане страната в Европа с най-голям дял мюсюлмани – 20,5%. Делът във Великобритания ще се увеличи от 6,3% през 2016 г. до 16,7%. Във Финландия броят на мюсюлманите ще скочи рязко – от 2,7% до 11,4%. Всички останали страни от западна Европа ще се сблъскат с голям ръст на мюсюлманското население. \r\nАко големият мигрантски приток продължи до 2050 г. делът на мюсюлманите в Швеция ще достигне до 30,6%, във Финландия 15%, в Норвегия – 17%. В Източна Европа повечето държави ще останат със сравнително нисък дял мюсюлмани, като единствено Унгария и Гърция ще отбележат по-значителен ръст.\r\nОсвен заради миграцията, броят на мюсюлманите в Европа ще се увеличи значително и по естествен път. Мюсюлманите в Европа имат повече деца от членовете на другите религиозни общности или от атеистите. Според проучването средно в мюсюлманските семейства има по 2,6 деца, докато в немюсюлманските 1,6. Мюсюлманското население е също така значително по-младо от немюсюлманското. 27% от мюсюлманите в Европа са по-млади от 15 години, докато сред немюсюлманите делът е 15%.\r\n„Докато европейското мюсюлманско население се очаква да нарасне и в трите сценария – повече от двойно при средния и високия миграционни сценарии, броят на немюсюлманите ще намали при всеки случай“, пише в доклада на „Пю“.  Виктор Турмаков", "date": "2017.11.30", "title": "The Guardian: Според научен доклад броят на мюсюлманите в някои страни от  ЕС ще се утрои до 2050 година"}
{"url": "http://www.focus-news.net/news/2017/11/30/2462236/pregled-na-mezhdunarodnite-novini-do-6-chasa-agentsiya-fokus.html", "text": "Според  Ханс Хелсет, специален съветник на центъра на НАТО в Норвегия, Алиансът трябва да защити Швеция и Финландия в случай на въоръжена агресия срещу тях, въпреки че нито една от двете държави да не е член на съюза. Според него засилващите се връзки между двете държави и НАТО увеличават риска спрямо тях и Алиансът трябва да им се притече на помощ при нужда.\r\n„Това, че те не са страни членки, всъщност намалява препятствията за въоръжена агресия срещу двете страни. Според мен НАТО просто има морални и други причини да им помогне“, смята Хелсет. Той добави, че Алиансът остава открит да приеме Швеция и Финландия, ако те поискат да се присъединят към него.\r\nДвете страни участват в учения на НАТО , но не са попадат под чл. 5 на договора на НАТО, според който нападение срещу едва страна се смята за нападение срещу всички. И двете страни знаят, че ако се кандидатират за членство в него, това ще предизвика ответна реакция от Москва, която е срещу всяко разширяване на Алианса. \r\nПо-рано високопоставен представител на руското МВнР призова да се възобновят връзките с европейските държави, включително и комуникацията между военните експерти. Но Хелсет заяви, че „няма как да се върнем към обичайния метод за действие“ с Русия, предвид анексирането на Крим,  подкрепата на Русия към сирийския президент Башар Асад и използването на „неприятелски атаки в кибер-пространството“.\r\n***  Специалният пратеник на ООН за Сирия Стефан де Мистура призова всички участници на осмия кръг на преговорите в Женева да се въздържат от обвинения, поставяне на условия и други неконструктивни заявления.\r\n„Специалният пратеник на ООН напомня на всички делегации, намиращи се в Женева, за своя призив, направен по време на речта му пред Съвета за сигурност на ООН на 27 ноември, те сериозно да се отнасят към преговорния процес, без да излизат с предварителни условия. С началото на осмия кръг на междусирийските преговори е настъпило време да се фокусираме върху постигането на реален прогрес в политическия процес в интерес на сирийския народ“, пише в официално заявление от екипа на Де Мистура, разпространено от негово име. Агенция „Фокус“ припомня: Осмият кръг на преговорите в Женева стартира на 28 ноември. Преди началото на дискусиите водачът на делегацията на обединената сирийска опозиция Наср Харири заяви, че неговата делегация е готова на преки преговори без предварителни условия, но възнамерява да се фокусира върху обсъждането на оставката на президента на Сирия Башар Асад преди началото на преходния процес в страната. По-късно Харири на няколко пъти повтори исканията си. Делегацията на сирийското правителство все още не е разкрила своята позиция на преговорите.  Премиерът на Хърватия Андрей Пленкович разкритикува остро Международния наказателен трибунал за бивша Югославия в Хага и изрази съболезнованията си за починалия боснеснки хърватин генерал Слободан Праляк, който прие отрова в съдебната зала, след като чу присъдата си от 20 години затвор за осъществяването на военни престъпления по време на войната в Босна и Херцеговина през 90-те, предава AFP.\r\n“Искам да изразя най-дълбоките си съболезнования към семейството на генерал Слободан Праляк“, заяви Пленкович по време на пресконференция.\r\n„Неговият акт, на който, за съжаление, всички станахме свидетели днес, говори най-вече за дълбоката морална несправедливост към шестима хървати от Босна и хърватския народ“, подчерта той.\r\n*** Естония, която в момента е поела ротационното председателство на ЕС, предлага страните от Съюза да приемат пристигащите мигранти една от друга, единствено ако се разберат за това помежду си.\r\nЦелта е да се излезе от безизходицата в реформата на политиката на предоставяне на убежище на ЕС, при която източните страни членки са силно против квотния прием на мигранти. Според естонския план страните вместо това ще помагат за справянето с кризата чрез хуманитарна помощ, персонал и отделяни средства.\r\n*** Говорителят на Белия Дом Сара Хъкаби Сандърс обеща в сряда, че „допълнителни санкции“ ще бъдат наложени срещу Северна Корея „много скоро“, в отговор на последното ракетно изпитание на Пхенян.\r\nСъобщението дойде около един час, след като Доналд Тръмп съобщи в „Туитър“, че „допълнителни сериозни санкции ще бъдат наложени срещу Северна Корея днес“. Думите на президента последваха след телефонен разговор с китайския лидер Си Дзинпин.\r\n„По-рано днес той каза, че ще продължи да прилага максимален натиск над Северна Корея и ще го направи чрез разширяването на санкциите“, заяви Сандърс по време на интервю пред Fox News.\r\n*** САЩ призоваха страните по света да прекъснат своите дипломатически и търговски отношения със Северна Корея в отговор на нейното последно изпитание на междуконтинентална балистична ракета.\r\n„Призоваваме всички нации да прекратят връзките си със Северна Корея“, заяви постоянният представител на САЩ в ООН Ники Хейли по време на извънредно заседание на Съвета за сигурност на Световната организация.\r\n***", "date": "2017.11.30", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/11/30/2462237/emsc-kray-bregovete-na-indoneziya-e-registrirano-zemetresenie-s-magnitud-55.html", "text": "Земетресение с магнитуд 5,5 по скалата на Рихтер е регистрирано в морето Банда, разположено източно от индонезийския остров Амбон, показва справка на интернет-страницата на  Европейския средиземноморски сеизмологичен център(EMSC).\r\nЕпицентърът е на 402 км. югоизточно от град Амбон в южната част на едноименния остров на дълбочина от 162 км. \r\nНе е обявявана заплаха за появата на вълни-цунами. Няма данни за жертви и разрушения  Виктор Турмаков", "date": "2017.11.30", "title": "EMSC: Край бреговете на Индонезия е регистрирано земетресение с магнитуд 5,5"}
{"url": "http://www.focus-news.net/news/2017/11/30/2462238/reuters-letishteto-na-ostrov-bali-otvori-vrati-sled-kato-vyatarat-razchisti-pepelta-ot-vulkana-agung.html", "text": "Летището на индонезийския курортен остров Бали отвори врати отново, след като вятърът издуха пепелта, избълвана от вулкана Агунг, давайки възможност на аеролиниите да извозят туристите, предава  Reuters.\r\nРаботата на летището, второто по големина в страната, бе прекъсната преди дни, след като разположения в източната част на Бали вулкан Агунг започна да изригва пепел и пушек. \r\n„Международното летище в Бали започна да работи в оперативен режим“, съобщава индонезийската служба за контрол на въздушни трафик. Решението следва снижаването  на равнището на въздушна тревога в района с едно равнище под най-сериозното, за което допринесоха ветровете. \r\n„Надяваме се да полетим, може би днес или утре, за да се завърнем“, заяви австралийският турист Нейтън Джеймс, чакайки на летището.  Виктор Турмаков", "date": "2017.11.30", "title": "Reuters: Летището на остров Бали отвори врати, след като вятърът разчисти пепелта от вулкана Агунг"}
{"url": "http://www.focus-news.net/news/2017/11/30/2462239/sport-torino-se-klasira-na-osminafinala-na-kupata-na-italiya-kadeto-shte-igrae-sreshtu-roma.html", "text": "Торино в мач от четвърти кръг на Купата на Италия победи Карпи с 2:0. Попадения  на „Стадио Олимпико ди Торино“ отбелязаха Яго Фалке в 18-та минута и Андреа Белоти в 32-та.\r\nОтборът се класира на осминафиналите. На следващия етап той ще се изправи срещу Рома.    Виктор Турмаков", "date": "2017.11.30", "title": "Спорт: Торино се класира на осминафинала на Купата на Италия, където ще играе срещу Рома"}
{"url": "http://www.focus-news.net/news/2017/11/30/2462240/the-hill-britanskiyat-ministar-predsedatel-nyama-da-otmeni-pokanata-kam-donald-tramp-da-poseti-stranata.html", "text": "Екипът на британския министър-председател Тереза Мей съобщи, че няма да отмени поканата към президента на САЩ Доналд Тръмп да посети страната, след като той сподели на профила си в социалната мрежа „Туитър“ видеоклипове, публикувани от крайнодясна британска организация, пише   The Hill.\r\n„Бе погрешно от страна на президента да прави така“, заяви прес-секретарят на Мей Джеймс Слак. Тръмп предизвика критики, след като публикува клипове, изобразяващи насилие, извършвано от мюсюлмани. \r\nПо-рано британският депутат-лейбърист Чука Умуна заяви, че Великобритания трябва да отмени поканата си заради поведението на Тръмп. „Той разпространява пропаганда на крайнодясна расистка група“, убеден е той.   Виктор Турмаков", "date": "2017.11.30", "title": "The Hill: Британският министър-председател няма да отмени поканата към Доналд Тръмп да посети страната"}
{"url": "http://www.focus-news.net/news/2017/11/30/2462241/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 7° до + 8°. Времето над страната е предимно ясно, с разкъсана облачност. Слаб вятър духа в областите София, Добрич, Русе, Варна, Бургас, Разград, Видин, Смолян и в районите на Кресна и Брежани/обл.Благоевград/. Пътните настилки в страната са предимно сухи, по усойните места заледени, почистени и обработени. Ограничена видимост поради мъгла до 50 м в района на Северна скоростна тангента, а до 100 м в района на проход“Шипка“, Добринище и Баня/обл.Благоевград/. \r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.30", "title": "Актуална пътна обстановка"}
{"url": "http://www.focus-news.net/news/2017/11/30/2462242/predstoyashti-sabitiya-v-stranata-za-30-noemvri-agentsiya-fokus.html", "text": "Държавният глава Румен Радев ще бъде гост на тържественото събрание, с което Национална спортна академия „Васил Левски“ ще отбележи 75-та си годишнина.\r\n***\r\nОт 13.30 часа на „Дондуков“ 2 държавният глава Румен Радев ще проведе среща с членовете на Националния съвет за интеграция на хората с увреждания\r\n*** \r\nВ 11.00 часа в зала „Министър“ в МОСВ на бул. „Княгиня Мария Луиза“ № 22 министърът на околната среда и водите Нено Димов и кметовете на Разград, Исперих, Кубрат, Завет, Лозница, Самуил и Цар Калоян ще подпишат договор за проектиране и изграждане на компостираща инсталация и инсталация за предварително третиране на битови отпадъци.\r\n***\r\nОколо 13.00 часа в сградата на МВР, министърът на вътрешните работи Валентин Радев и главният секретар на МВР главен комисар Младен Маринов ще дадат редовен месечен брифинг.\r\n***\r\nОт 10.00 часа ще започне заседание на Народното събрание.\r\n***\r\nОт 09.00 часа в Ателие 7 на Националната художествена академия на ул. „Шипка“ 1, ще се проведе научна конференция по повод 70 години от създаването на специалност „Стенопис“ в НХА.\r\n***\r\nОт 09.00 часа в зала New York на бизнес сграда Capital Fort ще бъде проведена конференцията Наука и иновации в подкрепа на земеделието и награждаване на победилите в конкурса Иновативен фермер на годината.\r\n***\r\nОт 09.30 часа 15-и състав на Софийски градски съд ще заседава по делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 10.00 часа в зала „Средец“ на „София Хотел Балкан“ ще се състои конференция на тема ,,10 години в ЕС: Актуални тенденции в терминологията, административния и медийния български език“.\r\n***\r\nОт 10.00 часа в Университета за национално и световно стопанство (УНСС) ще бъде открит форумът „Дни на кариерата“ 2017: Икономика, Финанси, Човешки ресурси, Маркетинг и Обслужване на клиенти.\r\n***\r\nОт 10.00 часа в Националния пресклуб на БТА, Институтът за икономическа политика (ИИП) с подкрепата на Посолството на Съединените американски щати в България ще представят резултатите от Третото годишно изследване на дигиталното присъствие на най-големите общини в България и пилотния Мониторинг на финансовата отчетност онлайн.\r\n***\r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.00 часа в зала „Панорама“ на Sofia Event Center (мол \"Парадайз\") ще се състои съвместна пресконференция на Български олимпийски комитет и Българска федерация по ски.\r\n***\r\nОт 11.00 часа в сградата на Българската търговско-промишлена палата ще се състои презентация на тема „Възможностите за участие в държавните поръчки към Посолството на САЩ в София“. \r\n*** \r\nВ 11.00 часа в зала „Тържествена“ в Централния военен клуб Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи.\r\n***\r\nОт 11.30 часа в сградата на Народното събрание ще бъде открита изложба с платна на Георги Баев и базар с книги на бургаски автори.\r\n***\r\nНа 30 ноември и 1 декември в Парк хотел „Москва“ в София ще се проведе международна конференция на ТЕПСА (Trans European Policy Studies Association) под егидата на министъра на Българското председателство на Съвета на ЕС 2018 Лиляна Павлова. Домакин е Нов български университет в лицето на департамент „Политически науки“.\r\n***\r\nОт 12.20 часа на Терминал 1, гише „Информация“ на Летище „София“ ще бъде посрещнат рекордния 6-милионен пътник.\r\n***\r\nВ 13.00 часа в Аула „Раковски“ на Военна академия „Г. С. Раковски“, генерал-майор Груди Ангелов ще даде брифинг на тема „Военна академия днес: резултати и перспективи”.\r\n***\r\nОт 17.00 часа официално ще бъде открито юбилейно тържество на Клиниката по нервни болести при УМБАЛ „Александровска” и Катедрата по неврология към Медицински факултет на Медицински университет, София.\r\n***\r\nОт 14.00 часа в Националния пресклуб на БТА ще се състои пресконференция и официална церемония за връчването на националния приз „Пчелар №1 на България“ за 2017 г.\r\n***\r\nОт 14.00 часа 21-и състав на Софийски градски съд ще заседава по делото срещу Герман Костин (чл.116 НК). \r\n***\r\nОт 14.00 часа в Дома на Европа, на ул. „Георги С. Раковски“ 124, Европейският съвет за външна политика ще представи публикация на тема „Одит на силата в отношенията между ЕС – Русия“.\r\n***\r\nОт 17.30 часа в галерия „Средец” на Министерството на културата ще бъде открита изложбата „Arttransformers” – живопис от България и Австрия.\r\nУМБАЛ \"Александровска\" ЕАД.\r\n***\r\nОт 18.30 часа на официална церемония в Националния военноисторически музей. ще бъдат връчени за първи път наградите на Сдружение „Български музеи“. На събитието се очаква да присъстват министърът на културата Боил Банов и зам.-министърът на културата Амелия Гешева.\r\n***\r\nОт 18.30 часа в Заседателната зала на Столичния общински съвет ще се проведе Обществено обсъждане на проблемите на кв. „Манастирски ливади-Изток”. На събитието ще присъстват Инициативният комитет и жители на квартала, НПО “Спаси София”, кметът на Столична община Йорданка Фандъкова, главният архитект на София арх. Здравко Здравков, заместник-кметът по направление „Транспорт и транспортни комуникации” Евгени Крусев, заместник-кмет по направление „Инвестиции и строителство” Ирина Савина,  Йоана Христова - заместник-кмет по направление „Зелена система, екология и земеползване” и др.\r\n***\r\nОт 18.30 часа в Литературен клуб „Перото“ ще се проведе лекция на тема „Щастливите скандинавци и другият: чужденецът имигрант в съвременната скандинавска литература“ на проф. Елисабет Оксфелт от Университета в Осло, Норвегия. Събитието е по повод 25 години специалност „Скандинавистика“  в СУ „Св. Климент Охридски“.\r\n***\r\nОт 19.00 часа в зала „София“ на хотел „Маринела“ ще се състои церемония по награждаване на победителите в конкурса „Мистър и Мисис Икономика\", ще бъдат отличени изявени представители на бизнеса с най-голям принос за развитието на българската икономика през изтичащата година.\r\n***\r\nОт 10.00 часа в сградата на Общинска администрация – Борово ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Борово, с. Екзарх Йосиф, с. Горно Абланово и с. Обретеник.\r\n***\r\nОт 17.30 часа в централата на ПП ГЕРБ в Бургас общинският съветник Петя Гънева ще има приемен ден.\r\n***\r\nОт 17.00 часа във фоайето на Бургаски свободен университет ще бъде открита експозиция с творби на Мириам Господинова, възпитаничка на Националното училище за музикално и сценично изкуство „Проф. Панчо Владигеров”.\r\n***\r\nОт 17.00 часа в зала „Петя Дубарова“ на Културен център „Морско казино“ ще се проведе Творческият портрет на Николай Ламбрев-Михайловски „В дреха от пясък, с криле от вълни“.\r\n***\r\nОт 18.00 часа в Дома на писателя ще се проведе  \"Вдъхновени от острова\" - финалът на конкурса от гостуването \"Поети влюбени в морето\" на остров Света Анастасия.\r\n***\r\nОт 14.00 часа общинският съветник от ПП ГЕРБ Лидия Маринова организира приемна за граждани в офиса на партията на ул. „Георги Бенковски” №1.\r\n***\r\nОт 16.00 часа в зала „Одесос“ на Археологическия музей по случай петата годишнина от създаване на „Сдружение за възстановяване и съхранение на българските традиции – Авитохол“ ще бъде открита изложба от фотоси и фигури в цял ръст и представяне на дейността на Сдружението през изминалите пет години.\r\n*** \r\nВ 18.00 часа в зала „Пленарна” в Общината ще се проведе тържество по повод 30-годишнината на Детското отделение за интензивно лечение в УМБАЛ „Св. Марина”\r\n***\r\nОт 09.00 часа в Голямата зала на Община Велико Търново ще се проведе сесия на Великотърновския общински съвет. \r\n***  \r\nОт  10.00 часа в пресклуба на БТА ще се състои пресконференция  на Тодор Димитров Памукчиев на тема : \"Проблемите в църквата и държавата /причини, причинители и причинителки/\". Пред журналистите ще бъде представен идеен проект за смяна на формата за държавно устройство и управление на България, на базата на чл. 158, т.3 и\r\nчл. 159 ал.1, от Конституцията.\r\n***\r\nОт 17.30 часа в Изложбени зали „Рафаел Михайлов“ ще бъде открита изложбата на великотърновски художници „Есенен салон Велико Търново 2017“.\r\n*** \r\nОт 19.00 часа в театралния салон на НЧ „Надежда 1869“ ще бъде предстаен Спектакъл на Христо Бонин. \r\n***\r\nВ 11.00 часа кметът на Община Видин Огнян Ценков ще посети предприятието „Бдинтекс” ЕООД.\r\n***\r\nОт 10.00 часа в заседателната зала на Областна администрация ще се проведе заседание на Областният съвет за развитие на Област Враца.\r\n***  \r\nОт 18.30 часа в НЧ „Напредък-1869“ Драматичен театър „Иван Димов“ - Хасково представя постановката „Откачената фамилия\" по Рей Куни. С участието на Ева Тепавичарова, Мариус Донкин, Кирил Кавадарков, Анна Симова, Явор Костов, Валентин Танев, Мария Сапунджиева.\r\n***\r\nОт 13.00 часа в сградата на Народно читалище „Св. СВ. Кирил и Методий“ ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: гр. Две могили, с. Бъзовец и с. Батишница.\r\n***\r\nОт 10.30 часа в голяма заседателна зала на Община Добрич ще се състои жребий, на който ще бъдат определени занаятчиите и земеделските производители, които ще вземат участие в „Коледен базар 2017 г.“.\r\n***\r\nОт 19.00 часа в Концертна зала „Добрич“ ще се състои концерт „Филмова музика“ на Милица Гладнишка и Филип Аврамов с Плевенска филхармония.\r\n***\r\nОт 16.00 часа в сградата на Общинска администрация – Иваново ще се проведе обществено обсъждане на Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” за населените места: с. Иваново, с. Красен, с. Божичен, с. Щръклево, с. Пиргово, с. Кошов, с. Тръстеник и с. Мечка.\r\n***\r\nОт 14.00 часа ще започне заседание на Общинския съвет в Кюстендил. \r\n***\r\nОт 09.00 часа ще започне редовната сесия на Общински съвет – Пловдив.\r\n***\r\nОт 10.45 часа в Дом на културата „Борис Христов“ представители на Фондация „Пловдив 2019“ ще проведат регионална информационна среща от и за читалища във връзка с възможностите за партньорства, критериите за участие, начините за финансиране от страна на фондацията на проекти във връзка с инициативата „Пловдив – Европейска столица на културата 2019“. \r\n***\r\nВ 12.30 часа в парк „Лаута“ кметът на Пловдив инж. Иван Тотев и кметът на район \"Тракия\" Костадин Димитров ще дадат старт на есенното залесяване и разширяването на парковото пространство. \r\n***\r\nОт 14.00 часа в зала №1 в Апелативния съд за дванадесети  пореден път  ще се проведе инициативата „Час на класа - съдът отблизо“. Гости на съдиите ще бъдат учениците от ІІІ-а клас на Основно училище „Д-р Петър Берон”.\r\n***\r\nОт 16.00 часа общинският съветник от ПП ГЕРБ Веселин Маневски ще проведе среща с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ПП ГЕРБ Пенчо Малинов ще проведе среща с граждани в офиса на партията  в район „Източен” на ул. „Коста Паница” №5. \r\n***\r\nОт 17.30 часа общинските съветници от ПП ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ПП ГЕРБ Гошо Къчков ще проведе среща с граждани в офиса на партията в район „Северен” на бул. „Марица” №91. \r\n***\r\nОт 18.00 часа в Дома на културата “Борис Христов” ще се състои официалното откриване на новото училище за програмисти „Code School Plovdiv“.\r\n***\r\nОт 18.00 часа в читалище „Възраждане 1983“ в Стария град ще се проведе четвъртото тематично литературно четене по проекта „Писателите и Пловдив“.\r\n***\r\nОт 10.00 часа, в Заседателната зала на Община Русе ще се проведе пресконференция по повод предстоящия Коледно-новогодишния фестивал.\r\n***\r\nОт 13.00 часа ще започне заседание на Общински съвет – Смолян.\r\n***\r\nОт 11.00 часа в Централното управление на Сдружение „Самаряни“ на бул. „Свети Патриарх Евтимий“ 57 ще бъде открита зала за Терапевтична работа с деца.\r\n***\r\nОт 18.00 часа в залите на  НЧ „Св. Климент Охридски 1858“ ще се състои концерт на художествени колективи при читалището, част от „Дни  за  възхвала  на  свети  Климент, Архиепископ Охридски  2017”. От 20.00 часа ще бъде свален флагът флага  на  „Дните  за  възхвала  на „Св. Климент, архиепископ  Охридски” и тържествата ще бъдат закрити.", "date": "2017.11.30", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2017/11/30/2462243/predstoyashti-mezhdunarodni-sabitiya-za-30-noemvri-agentsiya-fokus.html", "text": "***Президентът на Германия Франк-Валтер Щайнмайер ще приеме в президентството лидерите на ХДС – Ангела Меркел, ХСС – Хорст Зеехофер и ГСДП – Мартин Шулц, които трябва обсъдят възможностите за съставяне на управляваща коалиция в страната\r\n***Започва криминално разследване, след като босненският хърватин Слободан Праляк се самоуби в съдебна зала на Хагския трибунал, изпивайки шишенце пълно с отрова\r\n***ОПЕК ще проведе заседание, на което ще бъде обсъдено дали да бъде продължен договорът с Русия и други големи производители на петрол за намаляване на добивите\r\n***Ще се проведе третият ден от разговорите за разрешаване на кризата в Сирия под шапката на ООН и се очаква в тях да се включат и представители на сирийското правителство\r\n***Испанското правителство ще защитава решението си да наложи директно управление над Каталуния пред парламента на страната\r\n***", "date": "2017.11.30", "title": "Предстоящи международни събития за 30 ноември ( Агенция „Фокус“ )"}
{"url": "http://www.focus-news.net/news/2017/11/30/2462244/nimh-dnes-oblachnostta-shte-e-znachitelna-maksimalnite-temperaturi-shte-sa-predimno-mezhdu-10-i-15.html", "text": "Днес облачността ще бъде предимно значителна, но само на отделни места ще превали слаб дъжд. Южният вятър ще се усили, по-съществено в Източна България и в районите разположени северно от планините, където ще е силен и бурен, с пориви над 20 м/с. Дневните температури значително ще се повишат и максималните ще са предимно между 10° и 15°, в западните райони около река Дунав малко по-ниски, в София 10-11°. През нощта в западните райони на страната ще започнат валежи, които ще се усилват. Това съобщи за Агенция „Фокус” дежурният синоптик  Анна Дякова от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще има разкъсана, предимно значителна облачност – без валеж. През деня вятърът от юг ще се усили и ще бъде силен до бурен. Максималните температури ще са 13° - 16°. Температурата на морската вода е 11°-13°. Вълнението на морето ще бъде 2-3 бала, но ще се усилва и вечерта вече ще е 3-4 бала.\r\nНад планините ще има значителна облачност и на места по високите части ще превали слаб сняг. През деня югозападният вятър ще се усили, ще е силен и бурен. Ще се затопли и максималната температура на 1200 метра ще е около 7°, на 2000 метра – около 3°.\r\nАтмосферното налягане е по-ниско от средното за ноември и ще продължи да се понижава.", "date": "2017.11.30", "title": "НИМХ: Днес облачността ще е значителна, максималните температури ще са предимно между 10° и 15°"}
{"url": "http://www.focus-news.net/news/2017/11/30/2462245/prezidentat-rumen-radev-shte-uchastva-v-tarzhestveno-sabranie-po-sluchay-75-ta-godishnina-ot-osnovavaneto-na-nsa-vasil-levski.html", "text": "Държавният глава Румен Радев ще бъде гост на тържественото събрание, с което Национална спортна академия „Васил Левски“ ще отбележи 75-та си годишнина. Това съобщиха от прессекретариата на държавния глава. Събитието ще се състои днес в ректората на НСА „Васил Левски“.", "date": "2017.11.30", "title": "Президентът Румен Радев ще участва в тържествено събрание по случай 75-та годишнина от основаването на НСА „Васил Левски“"}
{"url": "http://www.focus-news.net/news/2017/11/30/2462246/regnum-sadat-v-arzhentina-osadi-48-voenni-prestapnitsi.html", "text": "Съдът в Аржентина осъди 29 военни, участващи в престъпленията на хунтата на доживотен затвор, а още 19 на между осем и 25 години лишаване от свобода, предава  Regnum.\r\nСъщевременно редица от обвиняемите вече излежават затворнически присъди за престъпления, които са доказани по-рано – в честност, за участието в прословутата „Операция Кондор“ за смазването на противниците на хунтата. \r\nШестима от обвиняемите, преди всички цивилни лица, в това число и бившият министър на финансите Хуан Алеман, са оправдани. \r\nВ рамките на мащабното наказателно дело са разгледани 800 случая на отвличания, изтезания и убийства, извършени от хунтата, контролирала страната между 1976 и 1983 г. Според официалните данни нейни жертви в този период стават 30 хил. души. Виктор Турмаков", "date": "2017.11.30", "title": "Regnum: Съдът в Аржентина осъди 48 военни престъпници"}
{"url": "http://www.focus-news.net/news/2017/11/30/2462247/parlamentat-shte-prodalzhi-rabota-po-vtoroto-chetene-na-darzhavniya-byudzhet-za-2018-g.html", "text": "Парламентът ще продължи работа по второто четене на държавния бюджет за 2018 г.  Това предвижда програмата за работа на Народното събрание. Във вчерашния ден депутатите приеха бюджетите на ДОО, на Националната здравносигурителна каса за следващата година и рамката на държавния бюджет за 2018 г. В днешния пленарен ден, който ще започне в 10.00 часа, предстои те да гласуват бюджета на Министерство на туризма и бюджетните взаимоотношения с общините.", "date": "2017.11.30", "title": "Парламентът ще продължи работа по второто четене на държавния бюджет за 2018 г."}
{"url": "http://www.focus-news.net/news/2017/11/30/2462248/prezidentat-rumen-radev-shte-razgovarya-s-chlenovete-na-natsionalniya-savet-za-integratsiya-na-horata-s-uvrezhdaniya.html", "text": "Президентът Румен Радев ще проведе среща с членовете на Националния съвет за интеграция на хората с увреждания. Това съобщиха от прессекретариата на държавния глава. Срещата ще се проведе днес от 13.30 часа на „Дондуков“ 2.", "date": "2017.11.30", "title": "Президентът Румен Радев ще разговаря с членовете на Националния съвет за интеграция на хората с увреждания"}
{"url": "http://www.focus-news.net/news/2017/11/30/2462249/tass-spored-ministara-na-otbranata-na-yaponiya-severna-koreya-mozhe-bi-e-izpitala-nov-tip-mezhdukontinentalna-balistichna-raketa.html", "text": "Според японският министър на отбраната Ицунори Онодера най-вероятно Северна Корея е изпитала нов тип пакета, отличаваща се от два път изпитаните през юли тази година ракети „Хвасон-14“, предава ТАСС.\r\n„С отчет на далечината и височината на полета, а също така и, че това бе ракета стартирана от мобилна пускова установка, невиждана до сега, може да се помисли, че това е нова балистична ракета междуконтинентален клас, отличаваща се от тези, които два пъти бяха изстреляни през юли тази година“, заяви министърът. \r\nОсвен това Онодера добави, че съдейки по публикуваните снимки, стартираната ракета е двустепенна. Огнените езици, видни на снимките, според него са отличителна особеност на ракетите с течно гориво. Виктор Турмаков", "date": "2017.11.30", "title": "ТАСС: Според министъра на отбраната на Япония Северна Корея може би е изпитала нов тип междуконтинентална балистична ракета"}
{"url": "http://www.focus-news.net/news/2017/11/30/2462250/ministar-neno-dimov-i-kmetove-ot-oblast-razgrad-shte-podpishat-dogovor-za-finansirane-po-opos-za-dve-instalatsii-za-otpadatsi.html", "text": "Министърът на околната среда и водите Нено Димов и кметовете на Разград, Исперих, Кубрат, Завет, Лозница, Самуил и Цар Калоян ще подпишат договор за проектиране и изграждане на компостираща инсталация и инсталация за предварително третиране на битови отпадъци. Това съобщиха от пресцентъра на Министерството на околната среда и водите.\r\nОбщият размер на инвестицията е над 13.5 млн. лв. Безвъзмездната финансова помощ в размер на 8.6 млн. лв. е осигурена от Оперативна програма „Околна среда 2014-2020“. \r\nПодписването ще се състои от 11.00 часа в зала „Министър“ в МОСВ на бул. „Княгиня Мария Луиза“ № 22.", "date": "2017.11.30", "title": "Министър Нено Димов и кметове от област Разград ще подпишат договор за финансиране по ОПОС за две инсталации за отпадъци"}
{"url": "http://www.focus-news.net/news/2017/11/30/2462251/ministar-valentin-radev-i-glavniyat-sekretar-na-mvr-gl-komisar-mladen-marinov-shte-dadat-redoven-mesechen-brifing.html", "text": "Министърът на вътрешните работи Валентин Радев и главният секретар на МВР главен комисар Младен Маринов ще дадат днес редовен месечен брифинг днес. Това съобщиха от пресцентъра на министерството.", "date": "2017.11.30", "title": "Министър Валентин Радев и главният секретар на МВР гл. комисар Младен Маринов ще дадат редовен месечен брифинг"}
{"url": "http://www.focus-news.net/news/2017/11/30/2462252/ombudsmanat-maya-manolova-svikva-forum-po-povod-25-godini-ot-ratifitsirane-na-evropeyskata-konventsiya-za-pravata-na-choveka.html", "text": "Омбудсманът Мая Манолова организира конференция по повод 25 години от ратифициране на Европейската конвенция за защита правата на човека и основните свободи (ЕКПЧ). Темата на форума е „Европейските стандарти за защита правата на човека: влияние на практиката на Съда в Страсбург върху националното законодателство и институциите“. Това съобщиха от пресофиса на омбудсмана. През 2017 г. България е осъдена да заплати обезщетения в размер на 799 595 евро от Европейския съд по правата на човека в Страсбург - тези и други данни ще представи омбудсманът по време на дискусията. На форума ще бъде направена равносметка на влиянието на практиката на Европейския съд по правата на човека за усъвършенстване на българското законодателство, обсъждане капацитета на българските институции за прилагане на ЕКПЧ и практиката на Съда в Страсбург, както и проблемите с изпълнението на осъдителните решения към България.  \r\nСъбитието ще се състои от 11.00 часа в зала „Тържествена“ в Централния военен клуб.\r\nУчастие са потвърдили министърът на правосъдието Цецка Цачева, заместник-министрите на правосъдието Десислава Ахладова, Евгени Стоянов и проф. Николай Проданов, заместник-министърът на вътрешните работи Стефан Балабанов, двама български съдии от Европейския съд по правата на човека Йонко Грозев и Здравка Калайджиева, народни представители, членове на Консултативния съвет по законодателството към НС, както и на Консултативния-конституционен съвет към Омбудсмана, съдии от Конституционния съд, от Върховния касационен съд, Върховния административен съд, председателят на Софийския районен съд Александър Ангелов, секретарят по правните въпроси на президента проф. Емилия Друмева, директорът на Националния институт на правосъдието Миглена Тачева, председателят на Съюза на юристите Владислав Славов, представители на Съюза на съдиите и Висшия съдебен съвет, на академичната общност и студенти, правителствени агенти, учени, експерти и неправителствени организации, работещи в защита правата на човека.", "date": "2017.11.30", "title": "Омбудсманът Мая Манолова свиква форум по повод 25 години от ратифициране на Европейската конвенция за правата на човека"}
{"url": "http://www.focus-news.net/news/2017/11/30/2462253/sport-las-palmas-uvolni-starshiya-si-trenyor-vapreki-che-se-klasira-na-osminafinalite-na-kupata-na-kralya.html", "text": "Старшият треньор на Лас Палмас Пако Аестаран е уволнен, заради това, че отборът загуби мача-реванш от 1/16-финалите за Купата на Краля срещу Депортиво с 2:3. Въпреки поражението, отборът се класира на осминафиналите – първата среща приключи с резултат 4:1.\r\nАестаран застана начело на Лас Палмас през септември. Освен мача с Депортиво отборът проведе седем мача в испанското първенство, получавайки едва една точка.  Виктор Турмаков", "date": "2017.11.30", "title": "Спорт :  Лас Палмас уволни старшия си треньор, въпреки че се класира на осминафиналите на Купата на краля"}
{"url": "http://www.focus-news.net/news/2017/11/30/2462254/denyat-30-noemvri-v-balgarskata-istoriya.html", "text": "Православната църква чества празника на свети апостол Андрей Първозвани - Андреевден. През 1877 г. в хода на Руско-турската освободителна война под ръководството на Осман паша, военният съвет на Плевенския гарнизон решава да предприеме опит за разкъсване на блокадата на града. Същия ден руски части под командването на ген. Арнолди освобождават Кутловица (Монтана). През 1944 г.\r\nв хода на Втората световна война части на 9-а пехотна дивизия от Втора армия освобождават Нови Пазар, с което завършва Първият период от участието на Българската армия във войната срещу Германия. На 30 ноември е роден министър-председателят на България Андрей Ляпчев На 30 ноември умира филологът Александър Балабанов. \r\n2011 г.\r\nВ България Диана Ковачева е избрана за министър на правосъдието.\r\n2010 г.\r\nКристалина Георгиева е обявена за \"комисар на годината\" и за \"европеец на годината\" в годишните награди на електронното издание \"Юръпиън войс\" (European Voice). Тя е отличена за своите приноси в работата си и по-специално управлението на хуманитарните катастрофи в Хаити и Пакистан. \r\n1990 г.\r\nВНС гласува оставката на Андрей Луканов и започва преговори за съставяне на коалиционно правителство.\r\nНовото коалиционно правителство е съставено на 19 декември 1990  То се състои от представители на основните политически сили, оглавено е от безпартийния юрист Димитър Попов. Правителството е обявено за програмно със задачата да извърши монетарния етап от икономическата реформа и да проведе новите избори (“правителство на надеждата”). Междупартийната договореност включва задължението правителството да не бъде атакувано в парламента.\r\n1973 г.\r\nВ Стара Загора се открива Заводът за запаметяващи устройства.\r\n1952 г.\r\nПо инициатива на редакцията на в. \"Стършел\" е създадена Естрада за хумор и сатира (по-късно \"Сатиричен театър \"Стършел\"). Сценариите се пишат от \"стършелите\" Челкаш, Петър Незнакомов, Валери Петров, Генчо Узунов, Радой Ралин. Проектите на декорите са на Илия Бешков, художествен ръководител е Стефан Сърчаджиев, а музиката се изпълнява от оркестъра на Сашо Сладура с най-добрите джаз музиканти. След двадесет представления при голям успех на 17 май 1953  по решение на ЦК на БКП театърът е закрит.\r\n1951 г.\r\nБългария обявява, че прекратява всякакви по-нататъшни изселвания на български турци в Турция.\r\nНа 10 август 1950  българското правителство изпраща нота до турското, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Предложението е Турция да приеме 250 000 български турци, пожелали доброволно да се изселят, като този процес приключи в тримесечен срок. На 22 август 1950  Турция протестира, защото според нея Конвенцията за установяване, подписана между двете страни през 1925 година, не предвижда масово изселване, нито срокове за приключването му. Няколко месеца по-късно Турция едностранно затваря границата с България и прекратява потока на изселващи се български турци. Поводът е преминаването на границата от цигански семейства, които не са снабдени с турски входни визи и които нямат право да се изселват. В края на месеца около 5000 български турци се струпват на границата, разпродали имуществото си, но без надежда да преминат границата.\r\n1949 г.\r\nВъв в. “Работническо дело” е публикуван обвинителният акт за \"предателската, шпионска и вредителска дейност на Трайчо Костов и неговата група\". Бившият заместник-председател на Министерския съвет и секретар на ЦК на БКП е обвинен в организиране на антидържавен заговор с подкрепата на висши югославски ръководители и на американския пълномощен министър в София Доналд Рийд Хийд.\r\nТрайчо Костов (Т. К. Джунев) е роден на 17 юни 1897  в гр. София. От 1946  е назначен едновременно за подпредседател на МС и за министър на електрификацията, водите и природните богатства. Избран е и за председател на Комитета за стопански и финансови въпроси при МС. През 1949  е обвинен в антидържавна и антипартийна дейност и е осъден на смърт и обесен. Реабилитиран е след Априлския пленум на ЦК на БКП 1956 \r\n1944 г.\r\nВ хода на Втората световна война части на 9-а пехотна дивизия от Втора армия освобождават Нови Пазар, с което завършва Първият период от участието на Българската армия във войната срещу Германия.\r\nПрез първия период са разгромени 4-5 противникови съединения, а убитите, ранените и пленените са около 35 000 души. Освен това са унищожени или пленени 32 танка, 377 оръдия, 3276 влекача и автомобила, 1000 картечници и картечни пистолета, а 33 000 германски войници остават в Гърция и са принудени да се предадат в плен на англичаните.\r\nВ действията през този период на войната нашата армия дава жертви – 5600 български войници. Общите загуби възлизат на 18 193 души. Страната понася значителни материални загуби.\r\n1919 г.\r\nПо инициатива на Народната партия е приет Закон за търговията със зърнени храни и с произведенията от тях. Въз основа на него е създаден Консорциум от трите държавни банки (БНБ, БЗБ и БЦКБ). Той установява държавен монопол върху износа на зърнени храни, като облекчава продоволствието на големите градове, осигурява изкупуването на житото и ограничава печалбите на частния търговски капитал. През ноември 1920  е преустроен, като в него са включени и големите кооперативни централи. Отменен е на 14 септември 1921  под натиска на Антантата.\r\n1909 г.\r\nПриет е Временен правилник за Народния археологически музей. На 7 декември подобен правилник е приет и за Народния етнографски музей.\r\nСпоред Закона за народното просвещение от 1909  в страната функционират два музея: Археологически народен музей и Етнографски народен музей. Приемник на Народния музей става Археологическия музей, който продължава да се помещава в Буюк джамия. Сред основните задачи на Археологическия народен музей са: да събира, съхранява, поддържа, всички паметници и старини в България, които имат архитектурно-художествено значение.\r\nВременният правилник на Народния археологически музей се приема въз основа на Закона за Народното просвещение от 1909  С него в музея се обособяват четири отдела: старовековен, средновековен, нумизматичен и художествен. В старовековния отдел се събират и проучват праисторически, антични и тракийски паметници. Средновековния отдел комплектува паметници на културата на византийци, българи, турци и други народи живели по българските земи през средните векове. В нумизматичния отдел се съхраняват нумизматични уникати от античните държави, византийски, български и др. В художествения отдел се събират произведения от старото и новото изкуство на България.\r\n1880 г.\r\nЗавършва Архиерейския събор на митрополитите от княжеството в София. На него е приет законопроекта за Екзархийски устав, изработен от Драган Цанков.\r\nБългарската Екзархия е върховна национална организация на Българската православна църква. Учредена е със султански ферман от 28 февруари 1870  и съществува до 1953  До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те  на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост.\r\n1877 г. \r\nВ хода на Руско-турската освободителна война под ръководството на Осман паша, военният съвет на Плевенския гарнизон решава да предприеме опит за разкъсване на блокадата на града. Същия ден руски части под командването на ген. Арнолди освобождават Кутловица (Монтана).\r\n1876  г. \r\nВ Цариград започват неофициални разговори между руски и британски дипломати относно решенията на предстоящата посланическа конференция в турската столица.\r\nЦариградска конференция е свикана на 23 декември 1876  и продължава до 20 януари 1877  В нея участват посланиците на Великите сили - Англия, Германия, Австро-Унгария, Италия, Русия и Турция.\r\nОт 30 ноември до 10 декември 1877  маркиз Р. Солсбъри - специален английски пълномощник, и граф Николай П. Игнатиев се договарят относно политическото устройство на българските земи и на Босна и Херцеговина.\r\nОт 11 до 22 декември започват предварителни заседания без турски представители. Приема се общото становище да се образуват 3 автономни области, от които 2 - населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф  Андраши. Маркиз Солсбъри също възразява срещу голяма българска автономна област и се стига до идеята за две области - Източна, с център Търново, и Западна - с център София (без Беломорието и Одринска Тракия и по-голямата част от Родопите, въпреки българския им характер). Английският представител иска вертикално разделяне на българските земи, тъй като смята, че в източната половина живеят предимно турци и гърци и тя трябва да се управлява отделно. Предвидено е международна надзорна комисия да следи в продължение на 1 година изпълнението на споразуменията. На официалното откриване на 23 декември 1876  Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция. Веднага след изложението на Савфет паша топовни гърмежи оповестяват прокламирането на конституцията. Държавите - участнички в конференцията, в знак на протест отзовават своите посланици от Цариград. Не се стига до окончателно решение на конгреса.\r\n1875 г. \r\nВисоката порта издава ферман, с който се правят преобразования в правораздаването, обявява се нова данъчна система, прокламира се равенство на всички поданици на империята, дават се облекчения при събирането на данъка бедел (наименование на откупа от военната служба, въведен в Османската империя през 1856  вместо поголовния данък джизие. Плащан от немохамеданското мъжко население от 15 до 75-годишна възраст. Бедел се явява една от многобройните прояви на народностната дискриминация на османската власт спрямо немохамеданските поданици на империята.) и др. Целта на фермана е да се демонстрира пред Великите сили желание за последователно осъществяване на реформи във всички сфери на обществено-политическия живот.На тази дата са родени:\r\n1941 г. \r\nРоден е Иван Цанев (И. Ц. Иванов) - български поет. Завършва руска филология в СУ “Св. Климент Охридски”. Редактор е във в. “Студентска трибуна” (1966-1967 ), литературен консултант е в сп. “Родна реч” (1969-1971 ), редактор (1973-1976 ) и завеждащ отдел “Поезия” (от 1977 ) в сп. “Пламък”. Член е на СБП. Печата за пръв през 1959  във в. “Дунавска правда”, Русе. През 1965  спечелва конкурс на в. “Пулс” за най-добро стихотворение на млад автор. Един от изявените представители на т. нар. “тиха лирика”. Иван Цанев е автор на съчиненията “Седмица” (1968 ), “Неделен земетръс” (1973 ), “Дневно щурче” (1975 ), “Телеграма” (1977 ), “Едничка дума” (1981 ), “Стихове и междустишия” (1992 ). Автор е на книги за деца.\r\n1925 г. \r\nРоден е Георги Стоянов Бигор - български критик и публицист, кандидат на изкуствознанието 1971 , директор на Националната филмотека (1960-1976 ), главен редактор на сп. \"Кино и време\" (1972-1976 ), филмов наблюдател в БЦТ от 1976  Автор е на книгите: \"Поезия в киното\" (1966 ), \"Четири поколения съветски кинорежисьори\"(1966 ), \"Звезди и поклонници\" (1974 ), \"Безначален и безкраен вятър\" (1975 ), \"Ръкопляскането забранено!\" (1977 ), \"Филми от златния фонд\" (1980 ), \"Магията на киното\" (1993 ). Сценарист на документалните филми: \"Альоша\" (1969 ), \"Партизан за бой се стяга\" (1969 ), \"Началото\" (1972 ), \"Като слънцето\" (1972 ), \"Двубоят\" (1976 ).\r\n1879 г.\r\nРоден е Петко Хр. Стоянов - български финансист, общественик, професор. Завършва право в Петербург, специализира финансови и стопански науки в Мюнхен. Професор е по финанси в СУ “ Св. Климент Охридски” и в Свободния университет . Виден деец е на Радикалдемократическата партия. В началото на 1942  се присъединява към ОФ като “независим интелектуалец”. Министър на финансите е в правителството на К. Георгиев. След 1945  преминава в опозиция. Народен представител е в VI ВНС. На 1 юни 1947  депутатският му мандат е отнет. Някои от по-важните му трудове: “Основни начала по финансовата наука” (1926 ), “Митническа политика” (1932 ), “Бюджетът на съвременната държава” (1938 ), “Данъчно право” (1943 ). Умира на 7 декември 1973  в София.\r\n1866  г. \r\nРоден е Андрей Тасев Ляпчев - български държавник, икономист и кооперативен деец. Един от лидерите на Демократическата партия и Демократическия сговор. Роден е в Ресен. Следва финансови и стопански науки в Цюрих, Берлин и Париж. След завръщането си в България е назначен в Министерството на финансите, но повече се занимава с журналистика. Включва се и в македоно-одринското революционно движение. Един от редакторите на в. \"Млада България\". Основател и редактор на в. \"Реформи\" – орган на Върховния македоно–одрински комитет. В края на ХIХ в. влиза в Демократическата партия и в скоро време става един от най-видните и дейци. Заема и отговорни държавни постове: министър на търговията и земеделието (16 януари 1908  – 5 септември 1910 ) и на финансите (5 септември 1910  – 16 март 1911 ). Възглавява Министерството на финансите от 21 юни до 28 ноември 1918 , като от 17 октомври до 28 ноември 1918  е и управляващ Министерството на земеделието и държавните имоти. В кабинета на Т. Теодоров (28 ноември 1918  – 7 май 1919 ) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 ) е арестуван и хвърлен в затвора, за да бъде съден като един от виновниците за втората национална катастрофа, но поради влошено здравословно състояние е освободен и държан под домашен арест. На 10 август 1923  влиза в образувания Демократически сговор. След напускането на Демократическия сговор от Ал. Малинов и Н. Мушанов отказва да се върне във възстановената от тях Демократическа партия и до края на живота си е в Демократическия сговор, откроявайки се като един от лидерите му. От 4 януари 1926  до 21 юни 1931  е министър-председател и министър на вътрешните работи и народното здраве. При разцеплението на Демократическия сговор (май 1932 ) застава начело на едното му крило, но поради тежко заболяване практически не се занимава с активна политическа дейност. Умира на 8 ноември 1933  в София.\r\n1862 г.\r\nРоден е Христо Петков Славейков - български общественик, държавник, публицист и юрист. Син е на П. Р. Славейков. Учи в Южнославянския пансион в гр. Николаев, Русия. Заместник-прокурор е в Софийския окръжен съд (1881 ), член е на Варненския окръжен съд, председател е на Окръжния съд в Кюстендил (1884 ). Завършва право с докторат в Екс ан Прованс (1891 ), след което е съдия и председател на Окръжния съд в Кюстендил. Адвокат (след 1900 ). Член е на Демократическата партия, 25 години е непрекъснато народен представител. Председател е на ХIV НС (1908-1910 ), министър на правосъдието (1910-1911 ). Публицист, фейлетонист, сътрудник на в. “Пряпорец” (1848-1932  ) и на сп. “Демократически преглед”. Умира през 1935  в Кюстендил.На тази дата умират:\r\n1982  г. \r\nУмира Константин Колев (Константин Колев Костадинов) - български белетрист. Роден е на 22 ноември 1930  През 1954  завършва журналистика в СУ “Св. Климент Охридски”. Работи като журналист и редактор в провинциални издания. Сътрудничи на централния литературен печат. Автор е на разкази, новели, повести и произведения за деца. Някои съчинения: “Счупеният рог” (1959 ), “Кръв и роса” (1962 ), “Когато човекът се раждаше” (1963 ), “Зеленото съмване” (1965 ), “Лирични размисли” (1965 ), “Ехо от детството” (1966 ), “Откриване на старите истини” (1968 ), “Ароматен пръстен” (1973 ), “Здравей, грешнико” (1974 ) и др.\r\n1978 г. \r\nУмира Петко Тихолов Тихолов - български поет и журналист. Роден е на 6 юни 1903  в Тетевен . През 1923  завършва гимназия в Плевен, а през 1931  политически науки в Свободния университет в София. Занимава се с журналистика. Редактор е на сп. “Чайка” и на “Читалищно слово”. Сътрудничи на в. “Народ”, “Дъга”, “Дневник”, “Кооперативна България”, кореспондент е на столични издания. Редактор е във в. “Отечествен фронт”. Един от основателите е на Съюза на българските журналисти след 9 септември 1944  Член е на СБП. Дебютира със стихотворение в сп. “Ученическа мисъл” (Русе) през 1920  Обнародва интервюта с видни писатели, художници, артисти, общественици. Съчинения: “Робство” (1929 ), “Разговор със 72 български писатели” (1941 ), “Кръстьо Сарафов” (1946 ), “Николай Райнов” (1948 ), “Стефан Македонски” (1956 ), “Елин Пелин” (1959 ), “Николай Лилиев” (1962 ), “Срещи с три поколения” (1973 ) и др.\r\n1955 г.\r\nУмира Александър Михайлов Балабанов - български общественик, филолог класик, поет, писател, преводач и литературен критик. Роден е на 18 януари 1879  в Щип. Учи в Българската гимназия в Солун (1898 ) и в София, следва класическа филология в Лайпци Защитава докторска дисертация в Ерланген (1904 ). От 1917  е извънреден и редовен професор, ръководител на Катедрата по класическа филология в СУ “Св. Климент Охридски”, създава специалност \"Класическа филология\". Основава литературно-художественото сп. \"Художник\", заедно с Й. Хербст редактира в. \"Време\", редактор е във в. \"Развигор\" и сп. \"Прометей\". Превежда творби от Есхил, Софокъл, Еврипид, Аристофан, Платон и др. Съчинения: \"Еволюция на мотивите в гръцката поезия през класическия период\" (1911 ), \"История на класическата литература\" (1914 ) (2 преработени издания 1917 , 3. преработени издания 1931), \"Облакът като мотив в поезията\" (1914 ), \"Мястото на българската литература\" (1930 ), \"Любов и поезия\" (1939 ), \"Джобен българско-английски речник\" (1943 , 1946 , 1991 ), \"Студии, статии, рецензии, спомени\", т. 1-2. 1973-1978 , \"И аз на тоя свят\", автобиографична повест (1979 ), \"И аз на тоя свят. Спомени от разни времена\" (1985 ), \"Избрани преводи\" (1989 ).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.30", "title": "Денят 30 ноември в българската история"}
{"url": "http://www.focus-news.net/news/2017/11/30/2462255/sofiya-poradi-avariya-na-kontaktnata-mrezha-v-momenta-ne-se-dvizhat-tramvai-po-liniite-4-i-5-v-uchastaka-ot-ploshtad-makedoniya-do-kv-ovcha-kupel.html", "text": "Поради авария на контактната мрежа в момента не се движат трамваи по линиите 4 и 5 в участъка от площад \"Македония\" до кв. \"Овча Купел\". Това съобщиха от пресцентъра на Столична община. Автобусите от линия 260 спират по всички спирки на трамваите в участъка .", "date": "2017.11.30", "title": "София: Поради авария на контактната мрежа в момента не се движат трамваи по линиите 4 и 5 в участъка от площад \"Македония\" до кв. \"Овча Купел\""}
{"url": "http://www.focus-news.net/news/2017/11/30/2462256/sofiya-izlozhbata-arttransformers-shte-bade-otkrita-v-galeriya-sredets.html", "text": "Изложбата „Arttransformers” – живопис от България и Австрия, ще бъде открита от 17.30 часа в галерия „Средец” на Министерството на културата. Това съобщиха от пресцентъра на Министерството. Тя ще продължи до 14 декември и се представя от Българския културен институт „Дом Витгенщайн“ – Виена. Провежда се в рамките на културен проект във връзка с Българското и Австрийското председателство на Съвета на ЕС през 2018 г. Със свои творби в експозицията в София участват Ерика Сайвалд, Улрих Ганзерт, Йохан Карнер, Адолф Тума и Стоимен Стоилов.\r\nПроектът, организиран от БКИ „Дом Витгенщайн“, е озаглавен „Arttransformers -  Живопис (Обекти) Инсталации 2016/2017”. Той обединява художествени позиции от областите на живописта, скулптурата и инсталацията, които се занимават с присъствието на човека в реалността и фантазията. Публиката в Австрия вече имаше възможността да се запознае с първата част от изложбата.\r\nВ работите на българския художник Стоимен Стоилов се срещат митологични теми, както и разнообразните сюжети на Commedia dell’arte. Комбинация от фигуративни елементи и неконкретни части образуват цялост в картините на художничката Ерика Сeйвалд. Линии и групирани фигури ритмизират и структурират нейната голямоформатна картина „Преход, ситуации на бягство и промяна“, която може да бъде разглеждана в контекста на актуални обществени промени. Адолф Тума свързва абстрактни и натуралистични изображения и чрез този художествен прийом предизвиква както индивидуални асоциации, така и приказни, които ни водят към колективната несъзнателна сфера. Геометричната форма на кръга в работите на Йохан Карнер е във фокуса на случващото се. Живописният репертоар на Улрих Ганзерт обхваща основно обекта, неговата абстракция и орнамент. \r\nПовече за изложбата ще разкрият самите автори, някои от които ще присъстват на официалното откриване в галерия „Средец”.", "date": "2017.11.30", "title": "София: Изложбата „Arttransformers” ще бъде открита в галерия „Средец”"}
{"url": "http://www.focus-news.net/news/2017/11/30/2462257/gd-granichna-politsiya-intenziven-e-trafikat-za-tovarni-avtomobili-na-izhodite-na-gkpp-kapitan-andreevo-i-gkpp-lesovo-preporachva-se-izpolzvane-na-alternativni-marshruti.html", "text": "Интензивен е трафикът за товарни автомобили на изходите на ГКПП „Капитан Андреево“ и ГКПП „Лесово“ , препоръчва се използване на алтернативни маршрути. Това съобщиха от пресцентъра на ГД „Гранична полиция“. Данните са към 6.00 часа. Интензивно е движението на изход за товарни автомобили и на границата с Румъния и Гърция. Нормален е трафикът на границата с Македония и Сърбия.", "date": "2017.11.30", "title": "ГД „Гранична полиция“:  Интензивен е трафикът за товарни автомобили на изходите на ГКПП „Капитан Андреево“ и ГКПП „Лесово“ , препоръчва се използване на алтернативни маршрути"}
{"url": "http://www.focus-news.net/news/2017/11/30/2462258/sofiya-prez-izminalata-nosht-firmite-angazhirani-sas-snegopochistvaneto-sa-razpraskvali-smesi-protiv-zaledyavane-po-opasni-i-stramni-uchastatsi-v-rayonite-pancharevo-vitosha-vrabnitsa-i-bankya.html", "text": "През изминалата нощ екипите на фирмите, ангажирани със снегопочистването са разпръсквали смеси против заледяване по опасни и стръмни участъци и участъци, по които се движи общественият транспорт в районите „Панчарево“, „Витоша“, „Връбница“ и високите части на район „Банкя“. Това съобщиха от пресцентъра на Столична община. Обработени със смеси против заледяване са и участъци от Южната дъга и ул. „Рачо Казанджията“. Опесъчени са пътищата в природен парк Витоша.", "date": "2017.11.30", "title": "София: През изминалата нощ фирмите, ангажирани със снегопочистването са разпръсквали смеси против заледяване по опасни и стръмни участъци в районите „Панчарево“, „Витоша“, „Връбница“ и  „Банкя“"}
{"url": "http://www.focus-news.net/news/2017/11/30/2462259/nimh-zhalt-kod-za-silen-vyatar-e-obyaven-v-26-oblasti-v-stranata.html", "text": "Жълт код за силен вятър е обявен в 26 области в страната. Това сочи справка на сайта на НИМХ. Кодът е в сила за областите Благоевград, Кюстендил, Перник, София област, София град, Монтана, Враца, Ловеч, Пловдив, Пазарджик, Смолян, Кърджали, Хасково, Ямбол, Бургас, Сливен, Стара Загора, Габрово, Велико Търново, Русе, Търговище, Разград, Силистра, Шумен, Варна и Добрич. В тези райони ще духа силен, временно и бурен южен вятър с пориви до около 25 м/с.\r\nПо Черноморието също ще духа силен южен вятър 14-17 м/с (7 бала по Бофорт), с пориви 20-24 м/с (8-9 бала по Бофорт).", "date": "2017.11.30", "title": "НИМХ: Жълт код за силен вятър е обявен в 26 области в страната"}
{"url": "http://www.focus-news.net/news/2017/11/30/2462260/anadolu-agency-prezidentite-na-turtsiya-i-na-germaniya-obsadiha-situatsiyata-v-siriya.html", "text": "Президентите н Турция и на Германия Реджеп Тайип Ердоган и Франк-Валтер Щайнмайер проведоха телефонен разговор, по време на който осъдиха срещата в Сочи на високо равнище и кризата в Сирия, предава  Anadolu Agency.\r\n„Двамата президенти обсъдиха и двустранните отношения“, съобщава неназован източник от турското президентство. „Конгресът на националния диалог за Сирия в Сочи трябва да бъде допълнение, а не алтернатива на преговорите в Женева“, според Ердоган. Той подчерта, че конгресът няма да включва терористични организации и цели организирането на честни и свободни избори за всички сирийци. \r\nПрез миналата седмица Ердоган проведе среща с руския си и с иранския си колеги Владимир Путин и Хасан Роухани в Сочи, където тримата обсъдиха Сирия.  Виктор Турмаков", "date": "2017.11.30", "title": "Anadolu Agency: Президентите на Турция и на Германия обсъдиха ситуацията в Сирия"}
{"url": "http://www.focus-news.net/news/2017/11/30/2462261/nachalnikat-na-voenna-akademiya-g-s-rakovski-general-mayor-grudi-angelov-shte-dade-brifing-za-predstavyane-na-rezultatite-ot-deynostta-na-akademiyata-prez-uchebnata-2016-2017-g.html", "text": "Началникът на Военна академия „Г. С. Раковски” генерал-майор Груди Ангелов ще даде брифинг за представяне на резултатите от дейността на академията през учебната 2016-2017 г. Това съобщиха от пресцентъра на Министерство на отбраната. Темата на брифинга е „Военна академия днес: резултати и перспективи”. Брифингът на началника на Военна академия генерал-майор Груди Ангелов ще започне в 13.00 часа в Аула „Раковски” на Академията.", "date": "2017.11.30", "title": "Началникът на Военна академия „Г. С. Раковски” генерал-майор Груди Ангелов ще даде брифинг за представяне на резултатите от дейността на академията през учебната 2016-2017 г."}
{"url": "http://www.focus-news.net/news/2017/11/30/2462262/denyat-30-noemvri-v-svetovnata-istoriya.html", "text": "Съветският съюз нахлува във Финландия, за да присъедини Карелия. Годината е 1939... На другия край на света, 11 години по-късно американският президент Хари Труман обявява, че Щатите са готови да използват атомна бомба, за да спрат войната в Корея. През 1621 година в Съединените щати за пръв път е отпразнуван Денят на благодарността - един от любимите празници на американците, традиционно свързван с пуйката с боровинки. През 1914 година английският актьор Чарли Чаплин дебютира в киното, а през 1922 година френската актриса Сара Бернар напуска сцената.\r\nПрез 1998 година Любчо Георгиевски става най-младият министър-председател в света. Роденият в Щип председател на ВМРО - ДПМНЕ поема премиерския пост на Македония на 32-годишна възраст. Осем години по-късно Георгиевски получи и българско гражданство. На 30 ноември са родени: американският писател Марк Твен, министър-председателят на Великобритания Уинстън Чърчил, медикът Ендрю Шели. На 30 ноември умират: писателят Оскар Уайлд, оперният певец Бениамино Джили.\r\n2014 г. \r\nСъс 74% против гласоподавателите в Швейцария отхвърлят предложението да се ограничи имиграцията от 80 000 на 16 000 души годишно.\r\n2014 г. \r\nВ Молдова се провеждат парламентарни избори.\r\n2013 г.\r\nПо време на протести в Банкок загиват 6 човека.\r\n2012 г.\r\nПрезидентът на Беларус Александър Лукашенко излиза с президентски декрет, който отнема правото на работниците от дървообработващите предприятия да се уволняват от тях.\r\n2011 г.\r\nБившият президент на Кот д'Ивоар Лоран Гбагбо застава пред Международния наказателен съд в Хага.\r\n2011 г. \r\nВ Иран Великобритания и Норвегия затварят посолствата си в Техеран. \r\n2011 г. \r\nОт този ден нататък за беден в Китай се счита всеки жител, чийто дневен доход не превишава 6,5 юана (\r\n\r\n2008 г.\r\nСлед парламентарните избори, проведени на тази дата и след ожесточени битки за власт като министър-председател на Румъния е издигнат е Емил Бок. Той заема поста на 22 декември 2008 г.,  а правителството е съставено от коалицията на следните партии: Демократично-либерална партия и Социалдемократическа партия.\r\n2006 г.\r\nПравителство на Черна гора приема „Споразумение между Република Черна гора и Република Сърбия за консулска защита и предоставянето на услуги за черногорските граждани“. Според него Република Сърбия чрез своите дипломатически и консулски мисии предоставя нужните услуги за черногорските граждани в държави, в които Черна гора няма все още свое дипломатическо представителство.\r\n1999 г. \r\nВ Москва при получаване на секретна информация е заловена секретарката на посолството на САЩ в Русия Чери Либернайт.\r\n1998 г. \r\nЛюбчо Георгиевски става най-младият министър - председател в света. Той поема поста премиер на Македония на 32- годишна възраст.\r\nПрез 1990  Георгиевски е избран за председател на партията ВМРО- ДПМНЕ. Обявява се за отделянето на Македония от Югославия. През 1991  Георгиевски става вицепрезидент на Македония. От 1992  до 1995  е член на парламента, от 1995  в продължение на три години работи в холдинга БС. Роден е в Щип, град в източна Македония. Георгиевски учи сравнителна литература в Скопие. Автор е на няколко книги с поезия.\r\n1993 г.\r\nСпециална кралска комисия във Великобритания призовава за забрана на опитите за клониране.\r\n1993 г.\r\nМирни преговори слагат край на въоръжения конфликт между Абхазия и Грузия.\r\nГрузинско-абхазкият конфликт от 1992-1993 , последван от отцепването на Абхазия от Грузия, води до изселването на около 250 000 грузинци от източните части на Абхазия, за които се смята, че са обект на етническо прочистване. В резултат, преобладаващата част от населението в Абхазия е от абхазки произход (около 45%), а останалата част е заета от руснаци, арменци, грузинци, гърци и евреи.\r\n1993 г.\r\nДвуглавият орел е утвърден от Борис Елцин за национален герб на Русия. Гербът на Русия представлява червен щит, на който е изобразен двуглав орел с короновани глави, а между тях - трета голяма корона на Петър Велики. В ноктите си орелът държи скиптър и златно кълбо с кръст, който символизира държавната власт. На гърдите си има друг щит на Московското княжество, който представлява изображение на св. Георги промушващ змей.\r\n1956 г.\r\nСи Би Ес за първи път в света пуска в ефир програма от видеокасета.\r\n1950 г.\r\nАмериканският президент Хари Труман обявява, че САЩ са готови да използват атомна бомба, за да бъде постигнат траен мир в Корея.\r\nКорейската война се води в периода 1950 – 1953 година. Това е регионален конфликт, породен от нахлуването на 25 юни 1950  на Корейската народнодемократична република (КНДР) в Република Корея с цел обединение на двете държави. Превзета е столицата на Република Корея - Сеул. Съветът за сигурност на ООН осъжда КНДР като агресор в отсъствието на съветския постоянен представител. На 27 юли 1950  САЩ се включват във войната на страната на Република Корея. След настъпление на американската армия през ноември линията на фронта се премества на север. В подкрепа на КНДР пристигат китайски доброволци. На 27 юли 1953  след преговори е подписано примирие. Войната завършва без победител, страната остава разделена.\r\n1939 \r\nВоенни части на Съветския съюз нахлува във Финландия. Целта е присъединяване на Карелия към съветската държава. Първият период на войната завършва в края на декември 1939 година. Червената армия е спряна пред линията \"Манерхайм\". Това е финландска система от дълговременни укрепления на Карелския провлак по продължение на границата със СССР. Строена е през 1927-1939  по инициатива на К. Манерхайм. Дължината й е 135 km, дълбочина й достига до 90 km. Има около 2000 огневи съоръжения.\r\nКраят на 1939  съветският генерален щаб разработва нов план за войната.\r\nНа 11 февруари 1940  войските на маршал С. К. Тимошенко правят пробив на линията \"Манерхайм\". Град Виборг и района около него е завладян. Финландия е принудена да сключи мирен договор на 12 март 1940  Новата граница между двете държави е коригирана в полза на Съветския съюз.\r\n1936 г.\r\nПо време на пожар в Лондон изгаря Кристалният дворец, построен специално за Първото световно изложение през 1851 \r\nКристалният дворец е конструиран по проект на Джозеф Пекстън. Сградата е изградена от желязо и стъкло. На Първото световно изложението са показани повече от 13 хиляди предмета, то е посетено от повече от 6 200 000 души. Целта на световните изложения е демонстриране на постиженията на отделни страни в областта на икономиката, техниката, науката, културата и социалния прогрес. Организирането им се урежда с международната конвенция от 1928 , по силата на която е създадено Международното бюро за изложенията в Париж през 1931  Световните изложения се организират в Лондон , Париж, Брюксел, Чикаго, Берлин, Сейнт Луис, Анверс, Ню Йорк, Монреал, Осака и другаде. България участва на световното изложение в Осака 1970 , в Цукуба 1985  и в Севиля 1992  Страната ни е член на Международното бюро за изложенията от 1953 \r\n1932 г.\r\nЗавършва най-дългият танцов маратон – 4152,5 часа. Той започва на 6 юни и се провежда в САЩ.\r\n1922 г.\r\nСъстои се последната сценична изява на 78 – годишната френска актриса Сара Бернар.\r\nИстинското име на Сара Бернар е Розине Мари Хенриет Бернар. Родена е на 22 октомври 1844  в Париж. Започва кариерата си в \"Комеди Франсез\" през 1862  Играе в парижки театри. През периода 1898-1922 година ръководи свой театър, наречен по-късно на нейно име. Нейни роли са Хамлет (\"Хамлет\" от У. Шекспир), Маргарита Готие (\"Дамата с камелиите\" по А. Дюма-син), Федра (\"Федра\" от Ж. Расин), Орлето (\"Орлето\" от Е. Ростан). Гастролира в Европа и САЩ. Сара Бернар е автор на мемоари. Умира на 26 март 1923  в родния си град.\r\n1922 г.\r\nСъздадена е Чеченска автономна област към РСФСР. Чечня се намира на северния склон на Голям Кавказ, Чеченската равнина и Терекско-Кумската низина.\r\nНа 15 януари 1934  Чеченската автономна област е преобразувана в Чечено-Ингушска автономна област, а на 5 декември 1936  - в Чечено-Ингушска АССР. Пpез 1944  тя е ликвидирана, а през 1957  - отново възстановена.\r\nПрез 1991  президентът на Чеченската република Джохар Дудаев обявява независимостта на страната от Русия. От 1994  руското правителство прави опити да установи с военни средства контрол над територията на страната. По данни на руското правителство в сблъсъците между различни чеченски фракции и руската федерална армия са загинали над 200 000 души.\r\n1914 г.\r\nЧарли Чаплин дебютира в киното.\r\nЧарли Чаплин (Чарлз Спенсър) е английски актьор, сценарист, режисьор, продуцент и композитор. Роден е на 16 април 1889  в Лондон. През 1914  се снима в 34 филма, (от които около половината поставя по свой сценарий), придобива голяма популярност и получава творческа независимост. В периода 1915  - 1916  работи за “Есеней”, а през 1916  - 1917  - за фирмата “Мючуъл”, създавайки свои пълноценни авторски филми. Някои от филмите, в които участва Чарли Чаплин са: “Завербуваният” (1915 ), “Полиция” (1916 ), “Спокойната улица” (1917 ), “Имигрантът” (1917 ). Работейки за фирмата “Фърст Нешънъл” (1918  - 1923 ) В тези свои филми Чарли Чаплин защитава концепцията си за трагикомедията, която става основно качество и принос за изкуството и образите му. През 1923  създава своя фирма - “Чарлс Чаплин филм корпорейшън”. От 1923  започва да снима авторски пълнометражни филми. Умира в швейцарския град Вьове на 25 декември 1977 \r\n1854 г.\r\nФренският инженер Ф. Лессепс получава от владетеля на Египет концесията за строителство на Суецкия канал.\r\n1853 г.\r\nПо време на Кримската война руската ескадра на адмирал Павел Нахимов унищожава турския флот на Осман паша при Синоп, на северното крайбрежие на Турция. Битката продължава четири часа. Загубите на турците възлизат на повече от 3 хиляди души.\r\nЕто какво разказват съвременници - в утрото на 30 ноември (18 ноември 1853 г. по стар стил), времето било дъждовно с поривист вятър, напълно неблагоприятно за атакуване на турските кораби. В 9.30 часа, руската ескадра се отправя на рейд. В дъното на залива ги очаквали 7 турски фрегати и 3 корвета, разположени лунообразно под прикритието на 4-ри батареи (една — 8-оръдейна, 3 — по 6 оръдия всяка). Зад бойната линия стояли 2 парахода и 2 транспортни съда. Точно в 12.30 ч. бил изстрелян първия снаряд, от оръдията на 44-оръдейната фрегата „Аунни-Аллах“, след което бил открит огън от всички огън от всички кораби и батареи.\r\nКораб „Императрица Мария“ бил засипан със снаряди, като в хода на боя, рангоута и част от такелажа били повредени, грот-мачтата останала закачена само на една ванта. Въпреки повредите, кораба напредвал и стрелял по неприятеля. Принуждава фрегата „Аунни-Аллах“ да акостира на брега.\r\nКораб „Велики княз Константин“ открива силен огън по 4-та батарея и 60-оръдейната фрегата „Навек-Бахри“ и „Несими-Зефер“, като следствие на този огън първия кораб е взривен само след 20-минутна битка.\r\nКораб „Чесма“ разрушава позициите на турските батареи 4 и 3.\r\n„Париж“, стоейки на котва, открива огън по батарея 5, корвета „Гюли-Сефид“ (22-оръдия) и фрегатата „Дамиад“ (56-оръдия), като в хода на боя взривява корвета и запраща на брега фрегатата, като я довършва на брега.\r\n„Три Святителя“ влиза в бой с фрегатата „Каиди-Зефер“ (54-оръдия), като малко по-късно турският кораб е силно повреден и акостира на брега.\r\n„Ростислав“ води тежък обстрел по батарея 6 и по корвета „Фейзе-Меабуд“ (24-оръдия), който по-късно също е принуден да се отправи към брега.\r\nВ 13,30 ч. в синопското пристанище пристига корабът „Одеса“, плаващ под флага на адмирал Владимир Корнилов, съпровождан от параходите „Крим“ и „Херсонес“. Корабите се включват веднага в боя, който вече е към края си. Силите на турците били силно отслабени.\r\nОценявайки развоя на битката, 22-оръдейната фрегата „Таиф“, на борда на която се намират Мушавер паша и главният съветник на Осман паша - англичанина Адолф Слейд, напуска бойния строй на турските кораби, опитвайки бягство в открито море.\r\nМного турци са пленени, включително и командващият ескадрата адмирал Осман паша и двама от капитаните на кораби.\r\n1840 г.\r\nОстанките на френския император Наполеон Бонапарт са пренесени от остров Света Елена в Париж.\r\n1829 г.\r\nНа Лондонската конференция е взето решение за даване на пълна независимост на Гърция от Турция.\r\n1794 г.\r\nРуският пълководец Александър Суворов получава званието фелдмаршал за потушаване на Полското въстание.\r\nАлександър Василиевич Суворов, граф Римникски и княз Италийски е роден на 24 ноември 1729  Суворов участва в Руско-турската война (1773-1774 ) и Руско-турската война (1787-1791  ). По време на втората командва 30-хиляден корпус и разгромява турците при Фокшани през юли 1789  и Римник през септември 1789  Година по-късно превзема и крепостта Измаил. От август 1794  Суворов командва руските войски при потушаване на полското въстание. Три години по-късно император Павел I уволнява Суворов от армията и го заточва в имението му за период от две години. През 1799  той е назначен за главнокомандващ руските войски, действащи в Италия срещу Наполеон I Бонапарт. По време на Италианския поход (1799 ) руско-австрийските войски, командвани от Суворов, разбиват френската армия в Северна Италия. Военнотеоретичната и практическата дейност на Суворов е отразена в неговото литературно и документално наследство, включващо “Полково учреждение”, “Науката да се побеждава”, различни инструкции, наставления и записки. Соворов се проявява също като сериозен и способен военен теоретик, тактик и стратег, разбиращ проблемите на военното дело и армията.\r\n1789 г.\r\nОстров Корсика е присъединен към Франция.\r\nКорсика е остров в Средиземно море, чието владение през Средновековието е обект на спорове между папството, Пиза и Генуа. През 1077 година папата поверява управлението на острова на Пиза, която през дванадесети век го преотстъпва на Генуа. През 1755 година е организирано въстание за независимост, начело с Паскал Паоли. Неспособни да се справят с бунта, генуезците продават Корсика на Франция. Победен, Поали е принуден да напусне острова. Корсика е родното място на Наполеон Бонапарт.\r\n1700 г.\r\nПърва голяма битка в Северната война (1700-1721 ) между руската армия на Петър І и шведската на Карл ХІІ при град Нарва. Руските войски претърпяват поражение.\r\n1621 г.\r\nВ САЩ за първи път е отпразнуван денят на благодарността.\r\nДенят на благодарността (на англ. Thanksgiving или Thanksgiving Day), известен още и като Денят на пуйката в САЩ (на англ. Turkey Day) е ежегоден празник почитащ нещата, с които човек се е сдобил в края на прибиране на реколтата. В САЩ, Денят на благодарността се празнува през 4-ят четвъртък на ноември, а в Канада през 2-ят понеделник на октомври. В Обединеното кралство празникът не е един от основните празници както в САЩ и Канада, където той е официален празник. Традицията на празникът в САЩ и Канада води началото си от английски заселници.На тази дата са родени: \r\n1889 г.\r\nРоден е Едгар Дъглас Едриън - английски физиолог, член е на Лондонското кралско дружество (от 1923 , през 1950-1955  - президент). Носител е на Нобелова награда за физиология и медицина за 1932  (заедно с Ч. Шерингтън). Ученик е на К. Лукас. Завършва Кембриджкия университет (1915 ), където чете лекции по физиология в колежа \"Тринити\" (от 1937  - професор, от 1951  - ректор). Основните му трудове са по електрофизиология на сетивните органи. Поставя началото на приложението на електрониката във физиологическите изследвания. Провежда експерименти върху нервните влакна и нервните окончания. От 1934  се занимава с електрофизиологични изследвания на мозъка, изучава нарушенията на неговите функции. Умира на 4 август 1977 \r\n1874 г.\r\nРоден е Уинстън Чърчил - английски общественик, политик, държавник, лидер на Консервативната партия. Произхожда от семейството на херцозите Марлборо. Образование получава в елитарното училище Хароу и военно кавалерийско училище. В годините 1896 – 1898 служи в Индия. Участва във военните действия против Судан, след които тази страна става английско владение. По време на Англо-бурската война (1899-1902 ) е военен кореспондент в Южна Африка. Избран е в Парламента като депутат от Консервативната партия (1900 ). През 1904  по конюнктурни съображения преминава в Либералната партия. В периода 1906-1908  Уинстън Чърчил е заместник-министър е на колониите, след което до 1910  е министър на търговията, а после една година е министър на вътрешните работи. От 1911  до 1915  е военноморски министър. Той е един от организаторите на Дарданелската операция (1915 ), чийто провал го принуждава да подаде оставка. Министър е на военните доставки в кабинета на Д. Лойд Джордж (1917-1918 ), военен министър и министър на авиацията (1919-1921 ). В началото на 20-те год. се връща в Консервативната партия и става депутат в Парламента (от 1924  до края на живота си). В периода 1924-1929  е министър е на финансите в кабинета на С. Болдуин. С неговото активно участие е въведен златен стандарт за английската лира. През 30-те години се обявява против външната политика на кабинета на С. Болдуин - Н. Чембърлейн, смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 ). През май 1940  е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941  е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участва в Техеранската (1943 ), Кримската (1945 ) и Потсдамската конференции (1945 ), които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946  в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за начало на “студената война”. През 1951-1955  е отново министър-председател. Чърчил е известен и като писател, публицист и автор на исторически и мемоарни книги. Получава Нобелова награда за литература (1953 ). Умира на 24 януари 1965  в Лондон.\r\n1835 г.\r\nРоден е Марк Твен (псевдоним на Самюъл Ленгхорн Клемънс ) - американски писател, публицист, общественик. Израства в градчето Хан*** (Мисисипи). От 18-годишна възраст се занимава с различни професии - лоцман по Мисисипи, златотърсач в Калифорния, писар, журналист. Получава известност с разказа си “Знаменитата скачаща жаба от Калаверас” (1865 ). През 1867  пътува из Европа, посещава Палестина. Марк Твен е автор на романите - “Приключенията на Том Сойер” (1876 ), “Приключенията на Хъкълбери Фин”, “Животът по Мисисипи”(1883 ), “Принцът и просякът” (1882 ), “Един янки в двора на крал Артур” (1889 ), “Дневникът на Адам” (1904 ), “Дневникът на Ева” (1906 ) и др. Умира на 21 април 1910  в Рединг, щат Кънетикът.\r\n1756 г.\r\nРоден е Ернст Флоранс Фридрих Хладни - германски учен в областта на експерименталната акустика и метеоритика. Учи право във Витенберг и Лайпци Пръв започва експериментални изследвания на различни акустични явления, много от които получават теоретично обяснение значително по-късно. Открива съществуването на надлъжните трептения на струните и прътовете. Изучава формата на трептенията на металните пръчки, камертоните, камбаните и пластините. Пръв достатъчно точно определя скоростта на разпространение на звука в различни газове, открива отношенията на скоростта на звука в различни материали към скоростта на звука във въздуха. Обяснява явлението “ехо”, определя горната граница на чуваемост. Описва фигурите, появяващи се върху посипана с пясък повърхност (1787 ) на пъргава трептяща пластина (хладниеви фигури). Изобретява оригинални музикални инструменти, наречени от него клавицилиндър и еуфон. Умира на 3 април 1827  в Бреслау, дн. Вроцлав, Полша.На тази дата умират:\r\n1957 г.\r\nУмира Бениамино Джили - италиански оперен певец (тенор), един от големите майстори на белкантото. Роден е на 20 март 1890  в Реканати Учи пеене в Академията \"Санта Чечилия\" в Рим, възпитаник на А. Котони и Е. Розати. Дебютира на оперната сцена в Ровиго (1911 ). Пее в театрите на много италиански градове. През 1920-1932  е солист на \"Метрополитен опера\" в Ню Йорк. Гастролира с голям успех на редица световни сцени. От 1954  не участва в опери, изнася концерти. Сред по-известните му партии са: Неморино (\"Любовен елексир\" от Доницети), Лионел (\"Марта\" от Флотов), Дьо Грие (\"Манон\" от Масне), Лоенгрин (\"Лоенгрин\" от Вагнер), Радамес (\"Аида\" от Верди), Канио (\"Палячи\" от Леонкавало), Туриду (\"Селска чест\" от Маскани). Участва в много музикални филми.\r\n1939 г.\r\nУмира Белла Кун - деец на унгарското и международното работническо движение. Роден е на 20 февруари 1886  в Силадчех (днес в Трансилвания). Член е на Социалдемократическата партия от 1902  Влиза във връзка с руските болшевики през I световна война и става член на РСДРП /б/. Взема участие в преврата на болшевиките в Петроград. През 1918  се завръща в Унгария. Народен комисар е по външните работи и по военните дела на Унгарската съвременна република (1919 ). След поражението на републиката емигрира в СССР през Австрия. Член е на ВЦИК, член е на ИККИ (1921-1936 ). Ликвидиран е по време на репресиите през 1939  Реабилитиран е посмъртно (1956 ). Автор е на трудове по история на международното работническо движение.\r\n1926 г.\r\nРоден е Ендрю Виктор Шели - американски медик, професор (1962 ). През 1955  завършва университета “Мак Хил” в Канада. Асистент е по биохимия в Националния институт за медицински изследвания в Лондон (1949-1952 ), работи в психиатричното отделение в университета “Мак Хил” (Монреал, Квебек, Канада) (1952-1957 ). От 1957  живее и работи в САЩ . Помощник-професор е по физиология и биохимия в Медицинския колеж в университета “Бейлър” в Хюстън (1957-1962 ), ръководител е на полипептидната и ендокринологична лаборатория на болницата в Ню Орлиънс (от 1962 ). Преподавател е по медицина в университета в Ню Орлиънс (1962-1967 ). Научните изследвания и публикации на Шели са върху отделянето от хипоталамуса на рилизинг-хормони, определянето на тяхната структура, синтеза и използването им. Получава Нобелова награда за физиология и медицина за 1987  (заедно с Р. Гиймен и Р. С. Ялоу).\r\n1900 г.\r\nУмира Оскар Уайлд (Оскар Фингъл О’Флеърти Уилс Уайлд) - английски писател и критик от ирландски произход. Роден е на 16 октомври 1856  в Дъблин. През 1874  постъпва в Модлин Колидж, Оксфорд. Увлича се от прерафаелитите и прокарва идеята, че изкуството да живееш е изкуство да “живееш красиво”. Стихотворението “Равена” е дебютът, който му донася наградата “Нюдигейт” в Оксфорд. През 1881  излиза и първият му сборник “Стихотворения”. След 1882  в творчеството му доминира прозаическото начало. Чете лекции в САЩ и Англия (1882-1891 ), пътува във Франция, работи като редактор в сп. “Женски свят”, прави първите си драматически опити, издава 3 сборника с разкази, литературни-критическите есета “Идеи”, романът “Портретът на Дориан Грей” (1891 ) и др. Сериозно внимание от този период заслужават приказките на Уайлд от “Щастливият принц” и “Гранатовият дом”. След 1891  започва третият, последен период от творчеството му. За разлика от новаторския театър на Дж. Б. Шоу (“драма на идеите”) Уайлд възкресява “комедията на нравите”, която има силна ирландска традиция. До 1899  създава и 4 комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895  е осъден на 2 години каторжен труд за непристойно поведение. След излизането си от затвора се установява в Париж, където умира.\r\n1846 г.\r\nУмира Фридрих Лист - германски икономист, защитник на протекционизма. Роден е на 6 август 1789  в Рьойтлинген. Професор е по икономика в университета в Тюбинген (1817-1819 ) , журналист в САЩ (1825-1832 ), американски консул в Лайпциг и Баден. Подкрепя ревностно идеята за изграждането на германската железопътна мрежа и за създаване на митнически съюз. Остро критикува \"космополитизма\" на А. Смит и концепциите за свободна търговия, като подчертава че Великобритания развива икономиката си чрез протекционизъм. Според Фридрих Лист свободната търговия облагодетелства по-скоро отделния търговец, отколкото нацията като цяло. В основата на силната националната икономика лежи насърчаването на производството и промишлеността чрез протекционистки мерки.\r\n1784 г.\r\nУмира Андрей Иванович Лексел - руски астроном, академик на Петербургската академия на науките (1771 ). Роден е на 24 декември 1740  в Або, Финландия. Швед по националност, работи в Русия от 1768  Основните му съчинения са върху движението на кометите. Установява, че Уран е планета, изследва нейното движение и стига до извода за съществуването на още по-отдалечена от Слънцето планета.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.30", "title": "Денят 30 ноември в световната история"}
{"url": "http://www.focus-news.net/news/2017/11/30/2462263/konferentsiya-na-tema-10-godini-v-es-aktualni-tendentsii-v-terminologiyata-administrativniya-i-mediyniya-balgarski-ezik-shte-predstavi-aktualnite-predizvikatelstva-pred-prevodachite-v-es.html", "text": "Конференция на тема „10 години в ЕС: Актуални тенденции в терминологията, административния и медийния български език“ ще се проведе по инициатива на българския езиков департамент на Генерална дирекция „Писмени преводи“ (ГДПП) на Европейската комисия и местната й служба в София. Това съобщиха от Представителство на ЕК в България. Събитието ще бъде открито от ръководителя на представителството на ЕК в България Огнян Златев. \r\nПреводачи и експерти ще обсъждат теми като специфичната терминология при превода на документите на ЕС, политически стилове на говорене в медиите, новите технологии в сектора и др. \r\nКонференцията започва от 09.30 часа в зала „Средец“ на София хотел Балкан.", "date": "2017.11.30", "title": "Конференция на тема „10 години в ЕС: Актуални тенденции в терминологията, административния и медийния български език“ ще представи актуалните предизвикателства пред преводачите в ЕС"}
{"url": "http://www.focus-news.net/news/2017/11/30/2462264/sergey-lavrov-zapadat-osazna-neobhodimostta-ot-savmestnata-borba-sreshtu-terorizma.html", "text": "Руският външен министър Сергей Лавров заяви, че в западните държави е започнало да се появява разбиране, че терористите трябва да се борят съвместно, предава ТАСС.\r\n„Едва сравнително неотдавна у западните партньори започна да укрепва разбирането, че терористите трябва да се борят по целия свят“, заяви министърът. Според него „важно политическо събитие стана съвместното заявление на президентите на САЩ и на Русия Доналд Тръмп и Владимир Путин по Сирия, направено в кулоарите на срещата на високо равнище в Дананг Виетнам, на 11 ноември“. „В него бе отбелязана съвместната цел да се доведе до край борбата срещу „Ислямска държава“ в Източна Сирия“, подчерта той. \r\nЛавров напомни, че „през двете години операции руската авиация ликвидира повече от 900 тренировъчни лагера, повече от 660 работилници за производство на боеприпаси и 1500 единици военна техника на терористите“. „Освободени са близо 1000 града и населени места. В момента от „Ислямска държава“ са прочистени повече от 95% от територията на Сирия. Започна процесът за възстановяване на мирния живот – по домовете си се завърнаха 1,12 млн. души“, смята министърът. Виктор Турмаков", "date": "2017.11.30", "title": "Сергей Лавров: Западът осъзна необходимостта от съвместната борба срещу тероризма"}
{"url": "http://www.focus-news.net/news/2017/11/30/2462265/sofiya-91-choveka-sa-nastaneni-v-dvata-krizisni-tsentara-na-stolichnata-obshtina-za-nastanyavane-na-bezdomni-hora-prez-izminalata-nosht.html", "text": "Отворени са и двата кризисни центъра на Столичната община за настаняване на бездомни хора. През изминалата нощ са настанени  91 човека. Това съобщиха от пресцентъра на Столична община.", "date": "2017.11.30", "title": "София: 91 човека са настанени в двата кризисни центъра на Столичната община  за настаняване на бездомни хора през изминалата нощ"}
{"url": "http://www.focus-news.net/news/2017/11/30/2462266/pravoslavnata-tsarkva-pochita-pametta-na-sveti-apostol-andrey-parvozvani.html", "text": "Православната църква почита паметта на Свети Апостол Андрей Първозвани - християнски проповедник, първият от 12-те апостоли, брат на Свети Петър. От ранни години Андрей жадувал за божествената истина и когато Йоан Кръстител се явил от Юдея, той станал един от неговите ученици. \r\nИмето на Свети Андрей често се среща в Евангелието. За него се споменава в разказа за нахранването на народа с пет хляба. \r\nЦърковният празник се нарича от народа Андреевден, Едрей, Едрин или Мечкин ден. Той е свързан в народния календар с представите за прехода от есента към зимата. \r\nВярва се, че Свети Андрей е покровител на мечката и неин заповедник. В много предания се разказва, че той се явява пред хората, яхнал мечка и прогонва зимата и дългите нощи. \r\nСпоред народните възгледи и познания в областта на астрономията на този ден започва нарастването на деня \r\nБългарската поговорка гласи: \"На Едрей ден започва да наедрява денят, колкото едно просено /житно, маково или синапено/ зърно\". \r\nТрадицията повелява сутринта рано да се взима от наедрялото зърно и да се хвърли в камината – нагоре, за да растат високо всички житни растения и да са едри като набъбналата царевица. На особена почит на този ден са младите булки, а именно на тях се пада ритуалът с хвърлянето на варените семена, та както бързо наедряват те, тъй и булките да пълнеят с новите рожби. На трапезата на този ден трябва да присъства жито, боб, леща, грах, просо или ечемик.", "date": "2017.11.30", "title": "Православната църква почита паметта на Свети Апостол Андрей Първозвани"}
{"url": "http://www.focus-news.net/news/2017/11/30/2462267/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 30 ноември, съобщиха от пресцентъра на дружеството. Във връзка с реконструкция на уличен водопровод на ул. „Сърбин“ в кв. „Сеславци“ се налага спиране на водоподаването от 10:00 до 18:00 часа на клиентите на „Софийска вода”, живеещи в с. Сеславци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с изграждане на сградно водопроводно отклонение на ул. „Св. Св. Кирил и Методий“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Св. Св. Кирил и Методий“ от бул. „Христо Ботев“ до ул. „Цар Самуил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Св. Св. Кирил и Методий“.\r\nВ четвъртък във връзка с подмяна на сградно водопроводно отклонение на ул. „Ивайло“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи по ул. „Уилям Гладстон“,ул. „Цар Самуил“, ул. „Солунска“, бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Самуил“ ъгъла с ул. „Ивайло“.\r\nОт 23:00 часа на 30 ноември до 06:00 часа на 1 декември във връзка с подмяна на спирателен кран на ул. „Оборище\" в кв. „Подуяне“ се налага спиране на водоподаването на клиентите на „Софийска вода”, живеещи по ул. „Оборище“ от бул. „Евлоги и Христо Георгиеви“ до ул. „Васил Друмев“ и района между ул. „Оборище“, ул. „Мърфи“, ул. „Русалка“ и ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „Алеко Константинов“.\r\nВъв връзка с изграждане на уличен водопровод на ул. „Радост“ в местност „Бели брег“ на гр. „Банкя се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Слънчев бряг“, ул. „Радост“, ул. „Мир“, ул. „Рудозем“, ул. „Бели брег“, ул. „Баба Тонка“, ул. „Никола Обретенов“, ул. „Летоструй“, ул. „Елин Пелин“, ул. „Сердика“, ул. „Янтра“, ул. „Боримечката“, ул. „Кипарис“, ул. „Иванянско шосе“ - от ул. „София“ до ул. „Стефан Стамболов“, ул. „Стефан Стамболов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рудозем“  ъгъла с ул. „Бели брег“.\r\nВ четвъртък във връзка с изпълнение на инвестиционен проект за реконструкция на уличен водопровод на ул. 253 в кв. „Орландовци“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул.„ Димитър Гущанов“, ул. „Железопътна“, ул. 252, ул. 228. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна “. След възстановяване на водоснабдяването е възможно временно повишаване  мътността на водата.\r\nВъв връзка с подмяна на спирателни крановe на ул. „Суходолска“ в кв. „Факултета“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Суходолска“, ул. „Полска калина“, ж.п линията, ул. 761. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „764“ ъгъла с ул. „320“.\r\nВъв връзка с реконструкция на уличен водопровод на махала“ Чаршийска“ в с. Плана се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nМестност „Старокина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Чаршийска“ да черквата.", "date": "2017.11.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/30/2462268/narodnite-predstaviteli-ot-gerb-burgas-she-badat-domakini-na-prestizhno-kulturno-sabitie-v-parlamenta.html", "text": "Изложба с платна на Георги Баев и базар с книги на бургаски автори ще бъдат открити в 11.30 часа в сградата на Народното събрание. Гостуващата експозиция се организира от Община Бургас и Бургаска художествена галерия „Петко Задгорски“, със съдействието на бургаските депутати от ГЕРБ. Това съобщиха от пресцентъра на ПП ГЕРБ. На събитието ще присъства част от семейството на големия творец, поканени са и живеещи в столицата хора от Бургас. \r\nПрисъствието  си е потвърдило цялото академично ръководство на Националната художествена академия. В момента тече процедура по откриване на филиал на академията на едно от най-хубавите места в Бургас - зоната за обществен достъп на пристанището.\r\n„Книжният базар има благотворителен характер, но преди всичко искаме да покажем на колегите си, че Бургас е център на активен литературен живот: благодарение на Общината творците разполагат със собствен дом, а тази година се проведе 20-ото издание на „Есенни литературни празници“, коментираха инициативата народните представители от ГЕРБ. Основната идея на базара е да се популяризира  творчеството на \r\nбургаските писатели и поети. Всеки посетител може да си вземе една или повече книги и да пусне в специално оформена кутия сума по лична \r\nпреценка. Депутатите  призовават колегите си да подарят книги на библиотеки и клубове в своите избирателни райони.\r\n„Заедно с това  искаме  да помогнем един млад живот да продължи пълноценно. Събраните средства ще бъдат внесени в сметката за лечението на 21-годишната Антония Спасова Чикова, която пострада при тежък инцидент на бургаската гара и ще остане с тежки увреждания завинаги. Кметът Димитър Николов подкрепи инициативата  „Да помогнем на Тони да стъпи в живота с нови крака“, стартирана от „24 часа“, с която аз също се ангажирах“, допълни народният представител Диана Саватева.", "date": "2017.11.30", "title": "Народните представители от ГЕРБ-Бургас ше бъдат домакини на престижно културно събитие в парламента"}
{"url": "http://www.focus-news.net/news/2017/11/30/2462269/iglika-mishkova-etnolog-andreevden-simvolizira-nachaloto-na-zimata-v-narodnata-traditsiya.html", "text": "Андреевден символизира началото на зимата в народната традиция. Вярва се, че от този празник нататък денят започва да расте с големината на зърно, каза пред Радио „Фокус“ етнологът Иглика Мишкова. „Това дава и другото име на празника Едринден или Едрей, защото в този ден слънцето започва да помръдва като пиленце в яйце и така в началото на зимата всъщност надеждата за светлина, за увеличаването на деня дава нови сили на хората, тъй като денят на св. Андрей се пада в периода на коледните пости, трапезата е постна и основни на нея са зърнените храни и ястията от тях”, коментира Иглика Мишкова и допълни, че св. Андрей е почитан не само у нас, но и в много други християнски страни.", "date": "2017.11.30", "title": "Иглика Мишкова, етнолог: Андреевден символизира началото на зимата в народната традиция"}
{"url": "http://www.focus-news.net/news/2017/11/30/2462270/bchk-zapochva-blagotvoritelna-koledna-kampaniya-za-osiguryavane-na-bezplaten-obyad-v-uchilishte-za-uyazvimi-balgarski-detsa-ot-sotsialno-slabi-semeystva.html", "text": "Традиционната съвместна благотворителна Коледна кампания на „Кауфланд България” и БЧК за осигуряване на безплатен обяд в училище за уязвими български деца от социално слаби семейства започва днес, съобщиха от пресцентъра на БЧК. В периода 30 ноември 2017 г. - 8 януари 2018 г. клиентите на компанията ще имат възможност да направят своето дарение в благотворителните кутии на БЧК, разположени във всички магазини от веригата на територията на цялата страна. „Кауфланд България” ще подкрепи програма „Топъл обяд” на Партньорска мрежа за благотворителност на Българския Червен кръст за осма поредна година.", "date": "2017.11.30", "title": "БЧК: Започва благотворителна Коледна кампания за осигуряване на безплатен обяд в училище за уязвими български деца от социално слаби семейства"}
{"url": "http://www.focus-news.net/news/2017/11/30/2462271/obshtinskiyat-savet-v-smolyan-shte-zasedava.html", "text": "Заседание на Общински съвет – Смолян ще се проведе от 13.00 часа в Сесийна зала на местната администрация, съобщиха от пресцентъра на Община Смолян. В дневния ред са включени 41 докладни записки. Сред тях са вземане на решение за поемане на временен безлихвен заем от Централния бюджет на Република България с цел погасяване на съществуващ дълг на община Смолян, приемане на Общинска стратегия за подкрепа за личностно развитие на децата и учениците в Община Смолян (2018-2020). \r\nОбщинските съветници на Смолян ще дискутират и ситуацията с таксиметровия превоз на пътници, броя автомобили и цените за превоз, както и други важни за жителите на община Смолян въпроси.", "date": "2017.11.30", "title": "Общинският съвет в Смолян ще заседава"}
{"url": "http://www.focus-news.net/news/2017/11/30/2462272/pregled-na-osnovnite-temi-v-shumenskiya-pechat.html", "text": "„ИПИ: Шумен е областта с най-висок дял на автомагистралите и първокласните пътища““ е водещото заглавие във вестник „Шуменска заря“. Доходите и стандартът на живот в областта продължават да нарастват, но остават по-ниски от средните за страната. Шумен е сред областите с най-висока икономическа активност на населението, но и с най-висока безработица. Инвестиционната активност в област Шумен остава сравнително ниска, но инфраструктурното развитие е относително добро. Средният размер на основните местни данъци и такси в общините в областта е близък до средния за страната. Голяма част от органите на местното самоуправление остават относително слабо прозрачни. „на стр.2 в броя е публикувано интервю с омбудсмана Иван Капралов.  „Кметът отговаря на въпроси на общински съветник“, е акцент от стр.3 в броя. „Празнични изненади за Коледа и Нова година“, съобщава ежедневникът. Концерти, изложби, театрални спектакли, ледена пързалка, разнообразни инициативи и забавления за децата на града включва тазгодишната коледно-новогодишна програма на Община Шумен. По традиция проявите започват със символичното запалване на коледните светлини „Заедно край елхата“. Тази година това ще стане на първи декември, в 17.30 часа на откритата сцена пред ДКТ “Васил Друмев”. „Студентка на големия Людмил Ангелов ще гостува в Шумен“, пише изданието. В последния ден от месец ноември в Шумен ще гостува младата пианистка Мария- Десислава Стойчева. Тя е студентка в класа на големия майстор на пианото Людмил Ангелов, носител на наградата „Млад музикант на 2015 година“.", "date": "2017.11.30", "title": "Преглед на основните теми в шуменския печат"}
{"url": "http://www.focus-news.net/news/2017/11/30/2462273/sofiya-vremenno-shte-bade-zakrit-parkingat-pred-sofiya-hotel-balkan-vav-vrazka-s-provezhdane-na-meropriyatie.html", "text": "Временно ще бъде закрит паркингът пред  „София Хотел Балкан“ във връзка с провеждане на мероприятие. Това съобщиха от пресцентъра на Столична община. От 8.00 часа днес до приключване на мероприятието на 1 декември се закрива паркинга пред хотел „София Хотел Балкан“. Промяната в организацията на движение се налага във връзка с провеждане на държавно мероприятие.", "date": "2017.11.30", "title": "София: Временно ще бъде закрит паркингът пред  „София Хотел Балкан“ във връзка с провеждане на мероприятие"}
{"url": "http://www.focus-news.net/news/2017/11/30/2462274/burgas-obshtinskiyat-savetnik-ot-gerb-petya-ganeva-organizira-priemen-den-za-grazhdani.html", "text": "Общинският съветник от ГЕРБ - Бургас Петя Гънева ще има приемен ден на днес от 17.30 часа в централата на партията в града, намираща се на ул. \"Конт Андрованти\" 5. Това съобщиха от пресцентъра на ПП ГЕРБ. Петя Гънева е член на Комисията по бюджет и финанси и на Комисията по туризъм в Общинския съвет. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.30", "title": "Бургас: Общинският съветник от ГЕРБ Петя Гънева организира приемен ден за граждани"}
{"url": "http://www.focus-news.net/news/2017/11/30/2462275/plovdiv-obshtinskite-savetnitsi-ot-pp-gerb-shte-provedat-priemni-s-grazhdanite.html", "text": "Общинските съветници от ПП ГЕРБ в Пловдив ще проведат приемни с гражданите. Това съобщиха от пресцентъра на ПП ГЕРБ. От 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А граждани ще приема общинският съветник Веселин Маневски. Пенчо Малинов ще се срещне с граждани от 17.00 до 18.30 часа в офиса на ПП ГЕРБ в район „Източен” на ул.„Коста Паница” №5. \r\nОбщинските съветници Петър Попов и Ясен Михайлов ще се срещнат с граждани от 17.30 до 19.00 часа в офиса на партията в район „Западен” на ул. „Царевец” № 9. \r\nГошо Къчков ще проведе приемна от 17.30 до 19.00 часа в офиса на ПП ГЕРБ в район „Северен” на бул.„Марица” №91.", "date": "2017.11.30", "title": "Пловдив: Общинските съветници от ПП ГЕРБ ще проведат приемни с гражданите"}
{"url": "http://www.focus-news.net/news/2017/11/30/2462276/pregled-na-osnovnite-temi-v-starozagorskiya-pechat.html", "text": "„Констатираха огнище на птичи грип в Чирпанско“ е водещо заглавие от страниците на вестник „Старозагорски новини“. Констатирано е първично огнище на заболяването Инфлуенца по птиците (птичи грип) в промишлен животновъден обект за отглеждане на патици мюлари, намиращ се в с. Гита, община Чирпан, съобщиха от Българската агенция по безопасност на храните. Заболяването е потвърдено с лабораторно изпитване. С цел ликвидиране на заболяването в засегнатата ферма по хуманен начин са умъртвени 2 981 патици и е извършена необходимата дезинфекция. Определена е 3-километрова предпазна зона и 10-километрова зона за наблюдение около констатираното огнище на заболяването. Директорът на Областна дирекция по безопасност на храните - Стара Загора, д-р Дамян Миков уточни, че в областта няма друго констатирано огнище на птичи грип. По думите му в 3-километровата предпазна зона ежедневно се извършват клинични прегледи на животновъдните обекти, в това число и стопанските дворове, а в 10-километровата зона - веднъж седмично. Забранено е движението и търговията на птици и продукти от тях в и от предпазната и наблюдаваната зона, както и разселване на птици за подновяване на дивечовия запас. Огнището на птичи грип в чирпанското село Гита е петото установено до момента в страната. Предните четири бяха в с. Стефаново, област Добрич, с. Узунджово, област Хасково, с. Глушник, област Сливен и с. Зимница, област Ямбол. В началото на ноември там бяха унищожени близо 90 000 птици. От БАБХ напомнят, че фуражите трябва да се съхраняват в закрити помещения, както и суровините за фуражи - така се избягва възможността диви пернати да заразят фуража, а от там и питомните да бъдат заразени с вируса на птичи грип. \r\n„Здравната каса в Стара Загора ще има нов директор“ е друго заглавие от страниците на ежедневника. Районната здравноосигурителна каса в Стара Загора ще има нов директор в близките няколко дни. Във вторник е бил проведен конкурс за длъжността, на който са се явили двама кандидати - лекар и икономист. Настоящият директор д-р Славка Йорданова, която от 14 години оглавява Здравната каса в Стара Загора, не е участвала в конкурса. По данни от сайта на НЗОК конкурсът за директорската длъжност в РЗОК - Стара Загора, и още 18 Здравни каси от страната, е бил обявен на 26 септември. Основните изисквания към кандидатите са били да имат седем години професионален опит, от които минимум три години стаж по специалността в областта на управлението на здравеопазването, банковото, застрахователното или осигурителното дело, както и да нямат роднинска връзка с членове на НС на НЗОК. Допуснатите до конкурса кандидати е трябвало да представят писмената разработка на тема \"Реализация, насоки, ефективност и контрол на управление на разходите на РЗОК\", по която е било проведено събеседване. За директорския пост в Стара Загора са се явили д-р Жулиета Здравкова, педиатър в УМБАЛ \"Киркович\" и Симеон Симеонов - икономист от Касата. На първо място журито е класирало д-р Здравкова. До дни се очаква тя официално да бъде назначена за директор на РЗОК - Стара Загора. \r\n„Кредитна инспекторка се облажила с 26 300 лв.“, пише още изданието. С 26 300 лв. се облажила, чрез съставянето на фалшиви документи, служителка във фирма за предоставяне на бързи кредити. Парите били преведени по нейна сметка във времето от края на ноември 2013 г. до към 18 февруари 2014 г., но измамата била открита доста по-късно, след като заемите се оказали необслужваеми. Автор на измамата е 33-годишната старозагорка Петя Л., която има в \"биографията си\" вече една условна присъда за аналогично деяние, след като е била спипана да \"точи\" пари от друго дружество през периода декември 2012-а - януари 2013 г. Тогава младата дама \"забърсала\" в предновогодишната еуфория за теглене на бързи кредити 15 бона. Делото се проточило и условната 2-годишна присъда била постановена чак на 15 юни 2016-а, като съдът постановил 5-годишен отлагателен срок за изтърпяването й. Междувременно дамата сменила местоработата и продължила да прилага същите трикове, които длъжността й на кредитен експерт в местния офис позволявала. Работата на обвиняемата била да търси и набира клиенти, които имат нужда от пари и да подготвя съответните документи за отпускането на кредити. Документите за всеки кредит се преглеждали от нея, преди да ги изпрати в столичната централа за одобрение. След това сумите били превеждани от кредитната институция по сметка на съответния кредитополучател. Използвайки личните данни на шест различни лица, Петя Л. изготвила от тяхно име декларации във връзка с обработка на лични данни и карти, които подписала, като имитирала подписите им. В картата на клиента обвиняемата посочвала фалшив настоящ адрес и различна месторабота и телефон на свидетелите, след което изготвяла договори за потребителски кредит, сключени между финансовото дружество и шестте различни физически лица, като имитирала подписите им. Обвиняемата сама изписала ръкописния текст в договорите, като посочила за кредитен експерт свой колега, а вместо банкова сметка на клиента за изплащане на заема - отразила свои. От прокуратурата искат ефективна присъда - затвор от 2 до 8 години, предстои делото да бъде насрочено. Ако бъде призната за виновна, е възможна конфискация и на част от имуществото на подсъдимата, както и лишаване от право да упражнява професията си.", "date": "2017.11.30", "title": "Преглед на основните теми в старозагорския печат"}
{"url": "http://www.focus-news.net/news/2017/11/30/2462277/140-postradali-na-snega-i-leda-sa-potarsili-pomosht-v-pirogov-prez-poslednoto-denonoshtie.html", "text": "Последното денонощие повече от 140 пострадали на снега и леда са потърсили помощ в \"Пирогов\". Това съобщиха от пресцентъра на лечебното заведение. За последните 24 часа в спешния травматологичен кабинет, най-често са постъпвали хора с оплаквания в областта на гривнената става (китката), раменната става и глезена. \r\nНад 60 от пострадалите са останали за наблюдение и лечение в спешната болница. Касае се за хора в активна възраст.", "date": "2017.11.30", "title": "140 пострадали на снега и леда са потърсили помощ в \"Пирогов\" през последното денонощие"}
{"url": "http://www.focus-news.net/news/2017/11/30/2462278/sofiya-vazstanoveno-e-dvizhenieto-na-tramvai-po-liniite-4-i-5.html", "text": "Движението на трамваи по линии 4 и 5 е възстановено. Това съобщиха от пресцентъра на Столична община. Поради авария на контактно-кабелната мрежа  временно трамваите не се движеха в участъка от пл. \"Македония\" до кв. \"Овча купел\".", "date": "2017.11.30", "title": "София: Възстановено е движението на трамваи по линиите 4 и 5"}
{"url": "http://www.focus-news.net/news/2017/11/30/2462279/dobrich-zhrebiy-shte-opredeli-koi-zanayatchii-i-zemedelski-proizvoditeli-shte-vzemat-uchastie-v-koleden-bazar-2017-g.html", "text": "Жребий ще определи кои занаятчии и земеделски производители ще вземат участие в „Коледен базар 2017 г.” в Добрич, съобщиха от пресцентъра на Общината. Комисия разгледа постъпилите заявления в деловодната система на Община град Добрич на желаещите за участие занаятчии; производители, които реализират собствената си продукция и земеделски производители в „Коледен базар 2017 г.”. Допуснатите и недопуснатите за участие в жребия, който ще се проведе от 10.30 часа в голямата заседателна зала на Общината, могат да се запознаят с протокола от заседанието на комисията в съответната новина в сайта на общината.", "date": "2017.11.30", "title": "Добрич: Жребий ще определи кои занаятчии и земеделски производители ще вземат участие в „Коледен базар 2017 г.”"}
{"url": "http://www.focus-news.net/news/2017/11/30/2462280/fox-news-iran-otkaza-na-balgarski-pravitelstven-samolet-dostap-do-vazdushnoto-prostranstvo.html", "text": "Български правителствен самолет, превозващ министър-председателя Бойко Борисов, не бе допуснат в иранското въздушно пространство, предава американският телевизионен канал FOX News.\r\nГоворейки от саудитската столица Рияд, първият дипломат на София Екатерина Захариева заяви пред репортери, че машината е разполагала с всички необходими дипломатически разрешения, за да прелети над Иран, но въпреки това властите на близкоизточата република са изисквали напускането на правителствения самолет.\r\nЗахариева, която бе включена в официалната българска делегация, определи действията на Техеран като „необясним отказ в последния момент“. Българският дипломат поясни, че самолетът с делегацията е бил принуден да се върне в Турция, за да поиска разрешение за преминаване през въздушното пространство на Ирак.\r\nКрайната цел на машината е била Саудитска Арабия.Тереза Герова", "date": "2017.11.30", "title": "FOX News: Иран отказа на български правителствен самолет достъп до въздушното пространство"}
{"url": "http://www.focus-news.net/news/2017/11/30/2462281/varna-obshtinskiyat-savetnik-ot-pp-gerb-lidiya-marinova-organizira-priemna-za-grazhdani.html", "text": "Общинският съветник от ПП ГЕРБ Лидия Маринова организира приемна за граждани. Това съобщиха от пресцентъра на ПП ГЕРБ. Приемното време на общинския съветник ще бъде от 14.00 до 16.00 часа в офиса на партията на ул. „Георги Бенковски” №1.", "date": "2017.11.30", "title": "Варна: Общинският съветник от ПП ГЕРБ Лидия Маринова организира приемна за граждани"}
{"url": "http://www.focus-news.net/news/2017/11/30/2462282/gabrovo-do-100-metra-e-ogranichena-vidimostta-v-rayona-na-prohoda-shipka-poradi-magla.html", "text": "До 100 метра е ограничена видимостта в района на прохода Шипка поради мъгла. В останалата част от областта времето е облачно, без мъгли. Трафикът е интензивен. Настилките са обработени, опесъчени, на места мокри. Това съобщи за Радио „Фокус” – Велико Търново дежурният в Областно пътно управление-Габрово. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 г. На място е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Поради реконструкция при кръстовище „Шиваров мост“ на територията на град Габрово, движението в участъка се извършва с повишено внимание. Затворен за моторни превозни средства с ширина по–голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 30 август 2018 година включително ще се извършват ремонти в участък от пътя Чехлевци-Велчевци. Движението е в едната лента. Пропаднал участък затруднява придвижването в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца.\r\nЛуиза ТРАНЧЕВА", "date": "2017.11.30", "title": "Габрово: До 100 метра е ограничена видимостта в района на прохода Шипка поради мъгла"}
{"url": "http://www.focus-news.net/news/2017/11/30/2462283/mvr-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "14 души са пострадали при 12 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани 3 тежки и 189 леки пътни произшествия, при които са ранени трима души.\r\nОт началото на годината загиналите на пътя са 606, а пострадалите - 7903.", "date": "2017.11.30", "title": "МВР: 14 души са пострадали при катастрофи в страната през изминалото денонощие"}
{"url": "http://www.focus-news.net/news/2017/11/30/2462284/stara-zagora-obshtinskiyat-savet-v-kazanlak-shte-provede-redovno-zasedanie.html", "text": "В 09.00 часа започва редовното 30-о заседание на Общинския съвет в Казанлък. Това каза за Радио „Фокус“ председателят на ОбС Николай Златанов. Той поясни, че в дневния ред на сесията са включени 39 точки, като от тях 6 са питания на съветници от „БСП Лява България”.\r\nЕдин от въпросите, по които ще дискутират общинските съветници, е предложението за Стратегия за личностно развитие на децата и учениците в община Казанлък за периода 2017-2018 г. Те ще трябва да дадат своето съгласие за изграждане на „Мемориален комплекс Шипка” в центъра на град Шипка, като допълнение на съществуващия паметник „Септемврийци” със средства, осигурени чрез дарения от Сдружение „Мемориален комплекс”. Решение за издаване на разрешително за ползване на микроязовири и одобряване на парцеларни планове са сред останалите точки от дневния ред.\r\nСъветниците в Казанлък ще трябва да се произнесат и по предложените от кмета Галина Стоянова промени и изменения в Годишната програма за управление и разпореждане с имоти - общинска собственост на община Казанлък за 2017 г, както и по предложената  Годишна програма за управление и разпореждане с имоти - общинска собственост на община Казанлък за 2018 г.\r\nОбщинският съвет ще гласува и освобождаването от длъжност, но не и от отговорност за 2017 година на управителя на вестник „Искра“ Кристалина Златева. Съветниците ще трябва да вземат решение и по въпроса за откриване на процедура по провеждане на конкурс за управител на вестника.\r\nСлавяна ГАЙДАРОВА", "date": "2017.11.30", "title": "Стара Загора: Общинският съвет в Казанлък ще проведе редовно заседание"}
{"url": "http://www.focus-news.net/news/2017/11/30/2462285/dnes-pravoslavnata-tsarkva-proslavya-sv-apostol-andrey-parvozvani.html", "text": "Всяка година на 30 ноември Православната църква прославя Свети апостол Андрей Първозвани – Андреевден. По този повод в храма, посветен на първозвания апостол  \"Св. Андрей\" на столичната улица \"Опълченска\", от 9.30 часа, ще започне  Архиерейска Света Литургия, предаде репортер на Агенция \"Фокус\". По време на празничната служба православните християни ще могат да се поклонят на частицата от мощите на Св. Андрей Първозвани, която се съхранява в храма.\r\nХрам-паметник \"Св. апостол Андрей Първозваний\" - София е построен през 1926 г. в памет и прослава на българските опълченци, загинали за свободата на България. Той е не само единственият в България храм, носещ името на първозвания Христов апостол, но е и единственият, който е посветен на героичните български войници, участвали в Руско-турската освободителна война, Сръбско-българската война и Македоно-одринското опълчение. Затова и всекидневно се споменават на богослуженията в храма. \r\nНикола ПЕТКОВ", "date": "2017.11.30", "title": "Днес Православната църква прославя св. апостол Андрей Първозвани"}
{"url": "http://www.focus-news.net/news/2017/11/30/2462286/shumen-v-nch-dobri-lyutskanov-1912-v-s-vasil-drumev-shte-bade-presazdadena-praznichnata-obrednost-za-andreevden.html", "text": "В НЧ „Добри Люцканов-1912“ в с. Васил Друмев ще бъде пресъздадена празничната обредност за Андреевден. Това съобщи за Радио „Фокус“- Шумен Мария Великова, секретар на читалището. В проявата ще се включат групата за изворен фолклор „Иджишки напеви“ и децата от Дневен център „Седмична грижа“. Ще бъде подредена обредна трапеза, а децата ще научат повече за традициите, свързани с празника. Характерни за трапезата на Андреевден са зърнените храни, сивмол на плодородието, посочи Мария Великова. „Вечерта срещу празника се приготвят ястия боб, леща, жито, булгур, царевица и всичко, което се сее на полето и всички тези варива ще присъстват на трапезата“, каза Великова. Проявата ще се състои от 11.00 часа в читалището.\r\nИвелина ИВАНОВА", "date": "2017.11.30", "title": "Шумен: В НЧ „Добри Люцканов-1912“ в с. Васил Друмев ще бъде пресъздадена празничната обредност за Андреевден"}
{"url": "http://www.focus-news.net/news/2017/11/30/2462287/kyustendil-obshtinskiyat-savet-shte-razgleda-predlozhenie-za-izmenenie-v-taksite-za-detska-gradina-za-opredeleni-kategorii-roditeli.html", "text": "Общинският съвет в Кюстендил ще разгледа предложение за изменение в таксите за детска градина, за определени категории родители. Заседанието на общинските съветници започва от 14.00 часа в залата на сградата на Община Кюстендил. В дневния ред са включени 28 докладни записки. Ще бъдат предложени на гласуване приемане на промени в Наредбата за определяне и администриране на местните такси и цени на услуги на територията на Община Кюстендил. Целта е изменение на чл. 38 от наредбата. Таксата от 98 лева ще се плаща в размер на 25% за деца, на които поне един от родителите е редовен студент, деца неприпознати от бащата, деца чиито родители са с най-малко 70% нетрудоспособност.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет ще разгледа предложение за изменение в таксите за детска градина, за определени категории родители"}
{"url": "http://www.focus-news.net/news/2017/11/30/2462288/ekathimerini-atina-darzhi-pod-oko-es-po-otnoshenie-na-orazheyniya-iznos-za-sauditska-arabiya.html", "text": "Правителството в Атина обръща поглед към Брюксел за възможно излизане от спорната сделка за оръжеен износ за Саудитска Арабия, която предизвика ожесточен дебат в страната, коментира електронното издание Ekathimerini.\r\nОпозиционната партия „Нова демокрация“ поиска продажбите за Рияд да бъдат разгледани от втора парламентарна комисия, позовавайки се позицията на Европейския съюз за износ на оръжие за арабското кралство.\r\nКонсерваторите изискаха институциите да проучат опита за продажба на 300 хил. противотанкови мини на саудитците, хвърляйки обвинения към действията на министъра на отбраната Панос Каменос. Същевременно отправиха предложение за обяснение да бъде призован също външният министър на Гърция Никос Кодзиас. \r\nПравителството продължава да търси начин да се измъкне от сделката със саудитците, но изглежда не желае да анулира споразумението. Във вторник депутатът от СИРИЗА Никос Филис поиска парламентарната комисия по военните договори да обсъди дали споразумението да бъде отменено.\r\nСъщевременно в четвъртък, 30 ноември, Европейският парламент трябва да гласува предложение за налагане на оръжейно ембарго върху Саудитска Арабия. Евродепутатът от СИРИЗА Димитрис Пападимулис изказва два пъти, че ще гласува в полза на забраната. \"Сигурен съм, че нашето правителство ще подходи правилно\", добави гръцкият политик. \r\nГоворителят на правителството Димитрис Цанакопулос настоя, че договорът с Рияд е сключен в съответствие с насоките на ООН и ЕС, но допълни, че ако Брюксел реши да спре износа на оръжие за саудитците, Гърция ще се придържа към решението..Тереза Герова", "date": "2017.11.30", "title": "Ekathimerini: Атина държи под око ЕС по отношение на оръжейния износ за Саудитска Арабия"}
{"url": "http://www.focus-news.net/news/2017/11/30/2462289/plovdiv-kontrolirano-unishtozhavane-na-brakuvani-boepripasi-i-drugi-vzrivni-materiali-shte-se-izvarshva-na-poligon-anevo.html", "text": "Контролирано унищожаване на бракувани боеприпаси и други взривни материали ще се извършва на полигон „Анево” днес и утре, 1 декември. Това съобщиха за Радио „Фокус” - Пловдив от ръководството на ВМЗ Сопот. Боеприпасите са отпаднали от производствения процес на дружеството.\r\nСъгласно действащото законодателство и нормативните документи, оперативното ръководство на ВМЗ е уведомило предварително съответните институции в населените места в района на полигона. Уверявате се жителите на населените места, че няма причина за безпокойство.", "date": "2017.11.30", "title": "Пловдив: Контролирано унищожаване на бракувани боеприпаси и други взривни материали ще се извършва на полигон „Анево”"}
{"url": "http://www.focus-news.net/news/2017/11/30/2462290/shumen-normalno-se-osashtestvyava-dvizhenieto-v-oblastta-varbishki-prohod-e-zatvoren-za-avtomobili.html", "text": "Нормално се осъществява автомобилното движение в Шумен и областта, предаде репортер на Радио „Фокус“- Шумен. Пътните настилки са сухи, видимостта е нормална. Организацията на движение остава без промяна. Върбишки проход е затворен за всички видове пътни превозни средства. Без ограничения е движението през Ришки проход. Интензивно е движението по автомагистрала „Хемус“ в посока Варна. Сред натоварените участъци по републиканската пътна мрежа в областта е пътен възел „Белокопитово“, кръговото кръстовище на 7-ми км и кръстовището за кв. Макак по главен път София – Варна. Няма участъци от републиканската мрежа в ремонт. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево.\r\nИвелина ИВАНОВА", "date": "2017.11.30", "title": "Шумен: Нормално се осъществява движението в областта, Върбишки проход е затворен за автомобили"}
{"url": "http://www.focus-news.net/news/2017/11/30/2462291/plovdiv-patnite-nastilki-v-oblastta-sa-pochisteni-i-obraboteni-v-usoynite-mesta-ima-usloviya-za-zaledyavane.html", "text": "Пътните настилки по усойните места в Пловдивска област са почистени и обработени, в усойните места има условия за заледяване. Това съобщи за Радио „Фокус“ – Пловдив дежурният в Областното пътно управление. Всички проходи и основни пътни артерии в планинските райони на областта са нормално проходими, видимостта е добра. Забранено е движението на МПС над 12 тона през прохода Троян-Кърнаре. През последната нощ няма постъпили сигнали за сериозни пътни инциденти. Трафикът по основните пътни артерии в Пловдивска област е натоварен. Най-интензивно е движението по участъка на АМ „Тракия“, също по пътя Пловдив-Карлово. Опасност от падащи на пътното платно камъни има по направленията Асеновград-Смолян, Юговско ханче-Югово-Лъки-Здравец, Смолян-Кричим-Стамболийски, също в района на проходите Троян-Кърнаре, Козница и Стражата. Възможно е образуването на свлачища по пътните отсечки Бачково-Нареченски бани и Кричим-Девин. Призовават се водачите да бъдат особено бдителни, движейки се по посочените участъци. До 15 декември остава ограничено движението по пътя Карлово-Баня, заради ремонтни дейности на асфалтовата настилка. До 20 декември е забранено преминаването на камиони над 12 тона по пътя Поповица – Болярци, поради намален габарит на пътното платно на мост в с. Поповица. Движението през тунелите по пътя Асеновград – Нареченски бани е ограничено за МПС с височина над 4 м.\r\nТрафикът в град Пловдив също е изключително интензивен. Задръствания затрудняват преминаването по главните градски булеварди „Христо Ботев“, „Цар Борис III Обединител“, „Пещерско шосе“, „Руски“, „Шести септември“, „Източен“, „Дунав“ и „България“, както и по всички входно-изходни артерии. Преминаването през светофарните уредби отнема средно между 5 и 8 минути.\r\nТони МИХАЙЛОВ", "date": "2017.11.30", "title": "Пловдив: Пътните настилки в областта са почистени и обработени, в усойните места има условия за заледяване"}
{"url": "http://www.focus-news.net/news/2017/11/30/2462292/shumen-nad-200-uchenitsi-shte-uchastvat-v-ritual-za-posveshtavane-v-dobroplodstvo.html", "text": "Над 200 шуменски ученици ще бъдат посветени в Доброплодство. С този ритуал училищната общност на СУ „Сава Доброплодни“ ще приеме децата, обучаващи се за първа година в учебното заведение, съобщи за Радио „Фокус“ - Шумен Албена Иванова, директор на учебното заведение. „Ритуалът „Посвещаване в доброплодство“ е традиционен за училището, в него участват всички първокласници, както и петокласници и осмокласници, които са за първи път в нашето училище, целта е децата да се запознаят с делото на патрона на учебното заведение и да поемат обещание да следват заветите на Сава Добоплодни, да откриват доброто, добрия човек, да различават злото и да се пазят от него. В днешния ден децата ще поемат обещания да помагат на своите съученици в нужда, в същото време те ще отправят послания към тези след тях. Идеята ни е децата да познават училището, да бъдат активни и да осъзнават своите отговорности към всички училищни дейности“, каза Албена Иванова. 113 са първокласниците, които днес ще бъдат посветени в Доброплодство. Ритуалът ще се състои от 12.30 часа в СУ „Сава Доброплодни“.\r\nИвелина ИВАНОВА", "date": "2017.11.30", "title": "Шумен: Над 200 ученици ще участват в ритуал за посвещаване в Доброплодство"}
{"url": "http://www.focus-news.net/news/2017/11/30/2462293/pazardzhik-v-pravoslavnite-hramove-v-grada-se-otsluzhva-praznichna-sv-liturgiya-po-povod-chestvaneto-na-sveti-apostol-andrey.html", "text": "В православните храмове в Пазарджик се отслужва празнична св. Литургия по повод честването на св. апостол Андрей, предаде репортер на Радио „Фокус“ - Пазарджик. Св. Андрей е роден брат на светия първовърховен апостол Петър. Нарича се Първозвани, защото пръв от апостолите бил повикан да тръгне след Христос. Когато Йоан Кръстител се явил от Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Иисус, казал: „Ето Агнецът Божий!“ Като чул тези думи, Андрей тръгнал подир Спасителя. Когато апостолите отишли по разни страни да проповядват словото Божие, ап. Андрей се отправил към северните страни. През Гърция, Мала Азия, по нашите брегове на Черно море той стигнал до страната, обитавана от скитите. Тази страна, тогава дива и неизвестна, е сегашна Русия. Целият си живот апостолът посветил на проповед. Разгневеният управник Егеат наредил да разпънат свети Андрей на кръст, като го привържат за ръцете и нозете. Така той издъхва на кръста, подобно на своя Бог.\r\nСветлана ЕЛЕНКИНА", "date": "2017.11.30", "title": "Пазарджик: В православните храмове в града се отслужва празнична св. Литургия по повод честването на свети апостол Андрей"}
{"url": "http://www.focus-news.net/news/2017/11/30/2462294/zhitelite-na-obshtinite-borovo-dve-mogili-i-ivanovo-shte-obsazhdat-doklada-za-ovos-na-investitsionno-predlozhenie-za-avtomagistralata-ruse-veliko-tarnovo.html", "text": "Жителите на общините Борово, Две могили и Иваново ще обсъждат доклада за ОВОС на инвестиционно предложение за автомагистралата Русе - Велико Търново”. Това съобщиха от пресцентъра на Агенция \"Пътна инфраструктура\". Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново” е публикуван на интернет страницата на Агенция „Пътна инфраструктура“ в секция „Нормативна база“, подсекция „Документи“ - . \r\nАМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+200/ и Бяла – Велико Търново /от км 76+200 до км 133+500/.\r\nИзграждането на автомагистралата е сред приоритетните обекти, тъй като направлението осигурява транзитния трафик по коридор №IX и международен път Е85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител в администрацията на конкретната община всеки работен ден. \r\nПълният график за срещите по дни и часове в приложения линк - .", "date": "2017.11.30", "title": "Жителите на общините Борово, Две могили и Иваново ще обсъждат доклада за ОВОС на инвестиционно предложение за автомагистралата Русе - Велико Търново”"}
{"url": "http://www.focus-news.net/news/2017/11/30/2462295/evrodeputatat-momchil-nekov-viziyata-na-evrokomisiyata-za-badeshteto-na-osp-ne-e-dobra-za-balgariya.html", "text": "„Европейската комисия не обещава изравняване на субсидиите в страните от Западна и от Източна Европа за периода 2021-2028 г. Това означава, че дори и след 20 години еврочленство българските фермери няма да бъдат третирани наравно с тези от другите страни\". Това коментира българският евродепутат Момчил Неков по обявената вчера следобяд визия на ЕК за бъдещето на земеделието и храните след 2020 г., съобщиха от пресофиса на евродепутата. От около месец в общественото пространство циркулира черновата на документа. В него Еврокомисията твърдеше, че „ОСП трябва да продължи намаляването на разликите в субсидиите по линията Изток-Запад”. В публикуваната комуникация вчера, ЕК смята, че „трябва да бъдат намалени разликите между държавите членки с помощта на ОСП. “Това е лош сигнал, защото липсва ангажимент към България, Румъния и другите държави от Централна и Източна Европа. Несправедливостта към тях ще продължава през идните поне още 10 години. Техниката, която се ползва у нас, е на западни цени, горивата и транспортните разходи са на западни цени, конкурираме се за същите пазари и потребители, но за западните производители ЕС дава една субсидия, а за нас - три пъти по-малко. Това ми споделят българските производители като се сравняват с гръцките си колеги например” заяви Момчил Неков след дискусията вчера.\r\nЕвропейската комисия публикува своята визия за бъдещето на земеделието и храните след като проведе обществена консултация сред близо 322 000 заинтересовани страни - фермери и организации в ЕС. Очаква се комуникацията от тази седмица да бъде основата на законодателните предложения за ОСП, които ЕК ще предложи през втората половина на 2018 г.", "date": "2017.11.30", "title": "Евродепутатът Момчил Неков: Визията на Еврокомисията за бъдещето на ОСП не е добра за България"}
{"url": "http://www.focus-news.net/news/2017/11/30/2462296/pazardzhik-patnite-nastilki-v-oblastta-sa-predimno-suhi-po-usoynite-mesta-zaledeni.html", "text": "Пътните настилки в областта са предимно сухи, почистени и обработени. По усойните места са заледени. Това сочи справка на дежурния в областно пътно управление-Пазарджик. Въведено е ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.11.30", "title": "Пазарджик: Пътните настилки в областта са предимно сухи, по усойните места заледени"}
{"url": "http://www.focus-news.net/news/2017/11/30/2462297/bakir-izetbegovich-za-prisadata-v-haga-postaven-e-pechat-na-edna-tamna-chast-ot-istoriyata.html", "text": "Членът на босненското председателство Бакир Изетбегович заяви, че присъдата на шестима военновременни лидери на босненските хървати поставя печат върху тъмна част от историята, отбелязва скопското електронно издание „Фактор“.\r\nШестимата политически и военни лидери на босненските хървати бяха осъдени на до 25 г. лишаване от свобода, а генерал Слободан Праляк почина в късния следобед на сряда, 29 ноември, след като погълна отрова при потвърждението на присъдата му в съдебната зала на Трибунала в Хага. \r\nХърватски политици и командири бяха осъдени за организиране на атаки срещу цивилни в Прозор и други места в Херцеговина с цел етнически чиста върху територията, населена предимно с хървати. Бакир Изетбегович, който е син на бившия президент на Босна и Херцеговина Алия Изетбегович, подчерта, че хората му са били вкарвани в концентрационни лагери и са станали жертва на престъпления, които няма да бъдат забравени.\r\nИзетбегович подчерта, че не е предвидил конкретни мерки по отношение на Хърватия след издаването на присъдата. Съгласно думите му, е необходимо самата Хърватия да преживее „катарзис“ по отношение на войната.\r\nСилно полицейско присъствие бе наблюдавано по улиците на босненския град Мостар след произнасянето на присъдата на Международния трибунал за бивша Югославия. В града живеят както бошняци, така и хървати, а присъдите са произнесени за военни престъпления, извършени от хърватски сили срещу бошняци.\r\nХърватски ветерани от войната организираха митинги в чест на генерал Праляк и другите петима осъдени хърватски политически и военни лидери.Тереза Герова", "date": "2017.11.30", "title": "Бакир Изетбегович за присъдата в Хага: Поставен е печат на една тъмна част от историята"}
{"url": "http://www.focus-news.net/news/2017/11/30/2462298/burgas-predstavitelna-ekspozitsiya-s-tvorbi-na-miriam-gospodinova-shte-bade-otkrita-v-burgaskiya-svoboden-universitet.html", "text": "Представителна експозиция с творби на талантливата възпитаничка на Националното училище за музикално и сценично изкуство „Проф. Панчо Владигеров” – Мириам Господинова, ще бъде открита във фоайето на Бургаския свободен университет. Това съобщиха от Музикалното училище. В изложбата ще бъдат представени 18 творби, които са създадени през учебната година. Платната са разнообразни като тематика и използвана техника и показват пътя в артистичното развитие на младата художничка.\r\nМириам е ученичка в 10 клас в специалност „Рекламна графика” и това е нейната първа самостоятелна изява. Неин преподавател е Мирослава Андонова. Експозицията ще бъде открита днес в 17.00 часа във фоайето на БСУ.", "date": "2017.11.30", "title": "Бургас: Представителна експозиция с творби на Мириам Господинова ще бъде открита в Бургаския свободен университет"}
{"url": "http://www.focus-news.net/news/2017/11/30/2462299/vitsepremierat-valeri-simeonov-ima-5-6-hilyadi-nezakonni-kazana-za-rakiya-koito-darzhavnite-institutsii-se-pravyat-che-ne-vizhdat.html", "text": "Има 5-6 хиляди незаконни казана за ракия, които държавните институции се правят, че не виждат. Това каза вицепремиерът Валери Симеонов в интервю за предаването „Денят започва“ по БНТ. „Това е доста мащабен сив сектор, който подбива работата на регистрираните производители и създава едни доста сериозни обороти заедно с големите производители – монополистите. За тях не може да се каже, че произвеждат българска ракия – те използват остатъци от захарна тръстика и зърнен етилат, от който се произвежда спирт, слага му се есенция, етикет и красива опаковка и така се продава в магазините, но това не е ракия. Малките купуват спирт от големите производители, които са няколко в България, и с него правят имитация на ракия. Той е в пъти по-евтин от продукта, който се получава при дестилация от круши, грозде и т.н. По този начин големите производители, които не произвеждат ракия, продават евтино спирт на малките без разрешително и така предлагат на пазара евтина напитка, която обаче не е ракия. И законните производители се обръщат към мен като вицепремиер, за да се ограничи този сив сектор. А това може да стане много лесно – стига да имаш желание, както всяко нещо в държавата. Топлата вода вече е измислена и в Европа, и навсякъде“, обясни той.\r\nСимеонов уточни, че не е започнал сега да се занимава с този проблем. „Искам да припомня, че с пречките, които се създават за производството на тази традиционна българска напитка, се занимаваме още от края на 2015 г., когато в Народното събрание беше прокаран един текст, с който се ограничи възможността на законните производители да произвеждат достатъчно количеството, с което бяха пред фалит. През 2017 г. се възстанови възможността да работят нормално. Но сега пак от големите монополи се започнаха нечистоплътни атаки“, каза още вицепремиерът и уточни, че регулярно провежда срещи с регионални законни производители и собственици на дестилационни обекти.  \r\n„Около 1500 регистрирани казана имаме в България и около 5-6 хил. незаконни, срещу които не се предприемат проверки, защото не са интересни за НАП и Агенция „Митници“, изтъкна той.", "date": "2017.11.30", "title": "Вицепремиерът Валери Симеонов: Има 5-6 хиляди незаконни казана за ракия, които държавните институции се правят, че не виждат"}
{"url": "http://www.focus-news.net/news/2017/11/30/2462300/pregled-na-osnovnite-temi-vav-velikotarnovskiya-pechat.html", "text": "„Нeзaкoннo cмeтищe изникнa дo жп гapaтa“ е заглавие от първа страница на областния всекидневник „Янтра Днес”. Зa нepeглaмeнтиpaнo гoлямo cмeтищe в близocт дo жп гapaтa във Велико Tъpнoвo aлapмиpaхa в peдaкциятa нa вecтник “Янтpa ДНЕС” възмyтeни гpaждaни. Екип на медията видя нa мяcтo, чe в paйoнa, къдeтo бeшe yбитa cтyдeнткaтa Вepoникa Здpaвкoвa, имa изcипaни някoлкo кaмиoнa cъc cтpoитeлни oтпaдъци. „30 % oт дeцaтa ca c нaднopмeнo тeглo“ е друго заглавие от днешното издание. 30 пpoцeнтa oт дeцaтa в Бългapия ca c нaднopмeнo тeглo, кaтo 12 - 15 нa cтo oт тях вeчe ca cъc зaтлъcтявaнe, cъoбщи във Вeликo Tъpнoвo пpoф. Вeceлкa Дyлeвa oт Нaциoнaлния цeнтъp пo oбщecтвeнo здpaвe и aнaлизи и нaциoнaлeн кoнcyлтaнт пo хpaнeнe и диeтeтикa. Вчepa в cтapaтa cтoлицa ce пpoвeдe кpъглa мaca пo тeмa зa здpaвocлoвнoтo хpaнeнe. „Вeликo Tъpнoвo c нaгpaдa зa ycтoйчивo paзвитиe нa кyлтypнo-иcтopичecкия тypизъм“, пише още вестникът. Общинa Вeликo Tъpнoвo бe oтличeнa c нaгpaдa зa ycтoйчивo paзвитиe в oблacттa нa кyлтypнo-иcтopичecкия тypизъм зa 2017 г. oт Бългapcкaтa хoтeлиepcкa и pecтopaнтьopcкa acoциaция (БХРА). „Уволниха служителите на бензиностанцията, помагали на полицаите“ е новина от криминалната хроника. На страниците на вестника ще откриете статия, разказваща за билки, с които можем да се предпазим от грип. \r\n„Във В. Търново я искат далече в Г. Оряховица настояват да е близо до населените места, в Павликени – съгласни на всякакъв вариант“ е заглавие от другия областен ежедневник „Борба“. Бурни дебати съпътстваха обществените обсъждания на трите вариант на магистралата Русе – Велико Търново, проведени в Павликени, Горна Оряховица и Велико Търново във вторник вечер. „Холандка остави двуетажна къща на домашната си помощница от старата столица“ е друга тема от вестника. Търновката Калина Караянева получи щедро наследство от своята шефка холандка, на която помаха в домакинството повече от 10 години. Нашенката спечелила обичта на жената със своето трудолюбие. „Велико Търново с награда за развитие на културно-историческия туризъм“ е друга тема от всекидневник. Община Велико Търново бе отличена от Българската хотелиерска и ресторантьорска  асоциация (БХРА) с награда за устойчиво развитие в областта на културно-историческия туризъм за 2017 година. Допълнителна информация за приза, ще намерите във вестника. „Горна Оряховица светва коледно на 4 декември“, пише още ежедневникът. С празнично детско шоу ще бъдат запалени светлините на коледната елха в Горна Оряховица. Програма ще започне в 17.30 часа на 4 декември пред сградата на Общината. На страниците на  днешното издание е поместена и статия, разказваща за търновските депутати от БСП, които „настояват за пари в държавния бюджет за инвестиции в шест наши общини“.", "date": "2017.11.30", "title": "Преглед на основните теми във великотърновския печат"}
{"url": "http://www.focus-news.net/news/2017/11/30/2462301/faz-zigmar-gabriel-otpatuva-za-vashington-v-opit-da-ubedi-sasht-v-neobhodimostta-ot-yadrenoto-sporazumenie-s-iran.html", "text": "Министърът на външните работи на ФРГ Зигмар Габриел пристига на кратко посещение във Вашингтон, където ще направи опит да убеди САЩ в необходимостта от запазването на историческото споразумение за ядрената програма на Иран, съобщава националният ежедневник Die Frankfurter Allgemeine Zeitung.\r\n„Провалът на ядреното споразумение с Иран ще бъде опустошителен  сигнал в посока превъоръжаване в региона и по света\", заяви първият дипломат на Берлин преди отпътуването си за САЩ. „Последният севернокорейски ракетен тест отново показва потенциала за ескалация на неконтролирани конфликти\", допълни германският социалдемократ. \r\nВ сутрешните часове на четвъртък (местно време) Габриел ще проведе среща с държавния секретар на САЩ Рекс Тилърсън, след което са планирани разговори със сенатори и членове на Камарата на представителите. Освен Иран и Северна Корея ще бъдат обсъдени още ситуацията в Близкия изток и конфликтът в Украйна. \r\nПосещението на Габриел във Вашингтон има още една важна цел - с него Берлин иска да демонстрира, че въпреки всички трудности федералното правителство е в състояние да действа. \"Дори във времена на преход нашите приятели и партньори разчитат на Германия\", подчерта външният министър на ФРГ.Тереза Герова", "date": "2017.11.30", "title": "FAZ: Зигмар Габриел отпътува за Вашингтон в опит да убеди САЩ в необходимостта от ядреното споразумение с Иран"}
{"url": "http://www.focus-news.net/news/2017/11/30/2462302/veliko-tarnovo-obshtinskiyat-savet-shte-obsazhda-deynostta-na-obshtinata-po-zimnata-podgotovka-za-sezon-2017-2018-godina.html", "text": "Информация за дейността на Община Велико Търново по зимната подготовка за сезон 2017 – 2018 година предстои да приемат местните парламентаристи. Това предвижда дневният ред за редовното заседание на Великотърновския общински съвет. В него са включени и три питания, отправени към кмета на Община Велико Търново инж. Даниел Панов. Първото от тях е от общинския съветник от ПП АБВ, относно това дали в града ще бъде приета нова транспортна схема и какво ще включва тя. Второто питане е насочено към проблем със системно наводняване на приземния етаж на жилищна сграда, намираща се на ул. „Йоновка“, а третото – за новизградената туристическа атракция във Велико Търново – парк „Търновград – духът на хилядолетна България“. В плаха за работа са включени още точки, свързани с информация за касовото изпълнение на бюджет на Общината към края на септември, отчет на Инвестиционната програма към 21 октомври и информация за дейността на търговските дружества. Съветниците предстои да гласуват и информация за дейността на „Пазари – Велико Търново“ ООД. Местните парламентаристи ще присъдят и две награди – призът „Трифон Иванов“ и Академичната награда на Община Велико Търново. Дневният ред се състои от общо 38 точки.", "date": "2017.11.30", "title": "Велико Търново: Общинският съвет ще обсъжда дейността на Общината по зимната подготовка за сезон 2017 – 2018 година"}
{"url": "http://www.focus-news.net/news/2017/11/30/2462303/kyustendil-obshtinskiyat-savet-shte-razgleda-predlozhenie-za-izmenenie-v-taksite-za-detska-gradina-za-opredeleni-kategorii-roditeli.html", "text": "Общинският съвет ще разгледа предложение за изменение в таксите за детска градина за определени категории родители. Това съобщи за Радио „Фокус” – Кюстендил председателят на Общински съвет – Кюстендил Михаела Крумова. Заседанието на общинските съветници ще започне от 14.00 часа в Община Кюстендил. В дневния ред са включени 28 докладни записки. Ще бъдат предложени на гласуване приемане на промени в Наредбата за определяне и администриране на местните такси и цени на услуги на територията на Община Кюстендил. Целта е изменение на чл. 38 от наредбата. Таксата от 98 лева ще се плаща в размер на 25% за деца, на които поне един от родителите е редовен студент, неприпознати от бащата деца или такива, чиито родители са с най-малко 70% нетрудоспособност. Ще бъдат разгледани предложения за промяна на общинската транспортна схема и за отдаване на концесия на микроязовира в кв. „Въртешево”. Дневният ред включва одобряване на окончателния годишен бюджет на Община Кюстендил и предприемане на мерки за справяне с нападението на корояд в общинските гори. Включена е и точка за сключване на споразумение между общините Кюстендил, Невестино и Трекляно, касаещо обявяване на обществена поръчка за третиране на битовите отпадъци.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет ще разгледа предложение за изменение в таксите за детска градина за определени категории родители"}
{"url": "http://www.focus-news.net/news/2017/11/30/2462304/pazardzhik-informatsionna-kampaniya-sas-zdravno-promotivni-materiali-shte-se-provede-v-grada-po-povod-evropeyskata-sedmitsa-za-izsledvane-za-hiv.html", "text": "По повод Европейската седмица за изследване за ХИВ започна кампания на РЗИ - Пазарджик под мотото „Моето здраве е мое право“. Това съобщи за Радио „Фокус“ – Пазарджик Таня Чомакова от Здравната инспекция. Тя уточни, че по повод 1 декември – Световен ден за борба с ХИВ/СПИН, експертите по профилактика на болестите и промоция на здравето в РЗИ са организирали дни на отворените врати за безплатно, анонимно изследване и информиране за ХИВ/СПИН. „Кампанията, която протича под мотото „Моето здраве е мое право“ включва обучения, презентации, беседи и видеопокази, адресирани предимно към младите хора в област Пазарджик“, коментира Чомакова. На 1 декември – Световен ден за борба с ХИВ/СПИН, в центъра на град Пазарджик, съвместно с Младежки БЧК ще се организира информационна кампания със здравно-промотивни материали. Същия ден в СУ „Г. Брегов“ - Пазарджик ще се проведе обучение на тема „ХИВ/СПИН и как да се предпазим“.\r\nСветлана ЕЛЕНКИНА", "date": "2017.11.30", "title": "Пазарджик: Информационна кампания със здравно-промотивни материали ще се проведе в града по повод Европейската седмица за изследване за ХИВ"}
{"url": "http://www.focus-news.net/news/2017/11/30/2462305/smolyan-po-visokite-chasti-v-oblastta-ima-usloviya-za-zaledyavaniya-patnite-nastilki-sa-obraboteni-i-prohodimi.html", "text": "Проходими при зимни условия са пътищата в област Смолян. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, вали дъжд. Пътните настилки са мокри, по високите части заледени на места, но обработени и опесъчени. Остава ограничението за товарните автомобили да се движат без ремаркета и полуремаркета през прохода Превала. Движението по пътя село Арда – село Горна Арда е ограничено за МПС с тегло над 10 тона поради пропадане и стеснение на една от пътните ленти, като се регулира с пътни знаци. През нощта не са постъпвали сигнали за инциденти по пътищата от републиканската пътна мрежа в областта.\r\nНели ГЕРГЬОВСКА", "date": "2017.11.30", "title": "Смолян: По високите части в областта има условия за заледявания, пътните настилки са обработени и проходими"}
{"url": "http://www.focus-news.net/news/2017/11/30/2462306/pazardzhik-36-godishna-zhena-e-zaginala-pri-katastrofa-na-patya-mezhdu-panagyurishte-i-selo-bata.html", "text": "36-годишна жена е загинала при катастрофа тази сутрин на пътя Пазарджик - Панагюрище. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че инцидентът е станал на пътя между Панагюрище и село Бъта, в местността Свети Никола. „Станал е сблъсък между лек автомобил „Фолксваген“, в който са пътували 36-годишна жена от селото и 7-годишния ѝ син и джип „Тойота“ с водач от Панагюрище. В резултат на тежкия удар жената управлявала „Голф“-а е починала на място“, обясни Стоянов. Той добави, че са изпратени екипи на РУ - Панагюрище, Спешна помощ и пожарната. „Детето е в добро общо състояние и е транспортирано заедно с водача на джипа в болницата в Панагюрище. Мястото се регулира от екип на „Пътна полиция“ при РУ - Панагюрище. Предстои извършването на оглед“, уточни Стоянов.\r\nВаня НИКОЛОВА", "date": "2017.11.30", "title": "Пазарджик: 36-годишна жена е загинала при катастрофа на пътя между Панагюрище и село Бъта"}
{"url": "http://www.focus-news.net/news/2017/11/30/2462307/vitsepremierat-valeri-simeonov-ne-vizhdam-nishto-unizitelno-v-tova-da-osigurish-vodosnabdyavane-nyakade-vazhno-e-da-se-postiga-rezultat.html", "text": "Не виждам нищо унизително в това да осигуриш водоснабдяване някъде, важно е да се постига резултат. Това каза вицепремиерът Валери Симеонов в интервю за предаването „Денят започва“ по БНТ.\r\nТой обясни, че намесата на вицепремиера по отношение на водоснабдяването в Калотина, както и относно проверките по морето, граничната ограда и др. е необходима. „Не страдам от някакво пълно самолюбие и не мисля, че е срамно да осигуриш водоснабдяване някъде. Не е толкова елементарно, както някои нечистоплътни медии го представят – тоалетната е само част от цялата мрежа, която беше направена. Не виждам нищо унизително, важно е да се постигне резултат“, обясни той. \r\n„В някои случаи има натрупани определени административни дефекти, които трябва да бъдат решени – това не е толкова трудно, просто трябва някой да се ангажира, за да се постави действащ модел. Аз направих това лятото с проверките по морeто, които бяха абсолютно законни. И затова резултатът е доста чувствителен във финансово изражение – те вкараха около 300-400 млн. лева повече в бюджета в сравнение с миналата година. Благодарното е, че когато приложиш едно практическо решение, нещата започват да се систематизират от съответните органи, които отговарят за това. По този начин беше и с оградата. Подобен е случаят и с туризма, с избелването на целия сектор и изтласкването на хотелските групировки то този бранш. Такъв е случаят с Калотина и не виждам проблем защо да не се занимава вицепремиер с тези неща. Става въпрос за създаването на практически работещ модел“, обясни вицепремиерът.\r\nСимеонов коментира и филма на Елена Йончева за българо-турската ограда. „Почва да ми омръзва да говоря за това нещо, което не знам защо се нарича филм. Това са некадърно монтирани видео кадри с крайна цел манипулация, които показват, че става дума за корупция на високо равнище – това изречение се повтаря 6-7 пъти във филма, но без факти. Корупцията е на изпълнителско, ниско равнище. Изкушенията са при ниските длъжности – гранични полицаи и др. Шофьорът на Елена Йончева, която подозрително лесно попада при една група бежанци, е уволнен за трафик на хора, освободен е от системата и тя го намира и се хваща за него. Може би той е бил най-подходящ за целите на нейната т.нар. журналистика“, обясни той.", "date": "2017.11.30", "title": "Вицепремиерът Валери Симеонов: Не виждам нищо унизително в това да осигуриш водоснабдяване някъде, важно е да се постига резултат"}
{"url": "http://www.focus-news.net/news/2017/11/30/2462308/aleksandar-vulin-prisadata-na-tribunala-v-haga-shte-ima-posleditsi-za-otnosheniyata-mezhdu-harvati-i-boshnyatsi.html", "text": "Последната присъда на Международния трибунал за бивша Югославия, издадена по отношение на шестима политически и военни лидери на босненските хървати само ден преди разпускането на специализирания съд, ще има последици за отношенията между двата народа. Това заяви сръбският министър на отбраната Александър Вулин по повод решението на Трибунала в Хага, съобщава белградското електронно издание Vesti Online. \r\nЗа Белград най-важни са мирът и стабилността, а също и това на сръбския народ да бъдат гарантирани всички права. \r\n„Най-важното за сърбите е, че това решение по никакъв начин не се отнася до тях. Разбира се, то показва какво се е случило между хървати и мюсюлмани там, където не са били съюзници. Но в случаите, в които са били съюзници, никой не ги наказва за престъпленията, извършени срещу сърбите. Това остава дълбоко впечатление“, коментира Вулин.  \r\nСъгласно думите на военния министър, че ако се съди по делата, Трибуналът в Хага оставя впечатление, че „срещу сърбите никой не е извършвал престъпления“. \r\n„Трибуналът в Хага не заслужава уважение, защото той никога не прие, че сърбите са били жертви във войната и заради това, че за тях така и не успя да намери справедливост“, коментира Вулин. Тереза Герова", "date": "2017.11.30", "title": "Александър Вулин: Присъдата на Трибунала в Хага ще има последици за отношенията между хървати и бошняци"}
{"url": "http://www.focus-news.net/news/2017/11/30/2462309/vidin-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки във Видинска област. Това каза за Радио „Фокус“ – Видин дежурният служител в Областно пътно управление. Той посочи, че трафикът по републиканската пътна мрежа в областта е натоварен в посока за граничен пункт „Дунав мост 2“. Пътуват предимно тежкотоварни автомобили, като най-натоварен е трафикът в участъка между Видин и Дунавци. Временно са въведени ограничения за движение на тежкотоварни автомобили по някои участъци от републиканската пътна мрежа във Видинска област. По път III-114 село Динково – село Ружинци е ограничено движението за на автомобили над 12 тона. За движещите се по път II-81 в посока Монтана – Видин при кръгово кръстовище с път II-11 движението продължава по път II-11 през град Лом, до кръстовище с път III-112, по път II-11 посока Видин. За движещите се по път III-114, от км 0+000 до км 43+066 (п. к. Ружинци) с път Е-79 се забранява движението на МПС над 12 тона. Движението по път III-1411 село Слана Бара – Видин при км 24+990 е ограничено за автомобили над 5 тона поради аварийно състояние на мост.\r\nАнна ЛОЗАНОВА", "date": "2017.11.30", "title": "Видин: Мокри и хлъзгави са пътните настилки на места в областта"}
{"url": "http://www.focus-news.net/news/2017/11/30/2462310/stara-zagora-zapochva-remont-na-uchilishte-i-dve-detski-gradini-v-grada.html", "text": "След разработени и спечелени проекти по Оперативна програма „Региони в растеж” Община Стара Загора започва изпълнението им. Това каза Иванка Сотирова, зам.-кмет по хуманитарни дейности, съобщиха от пресцентъра на Община Стара Загора. Проектите са за саниране и ремонт на Средно училище „Железник”, Детска градина №58 и Детска градина №1 „Звънче”. От 4 декември образователните институции ще бъдат пребазирани на нови адреси. Средно училище „Железник” временно се пребазира в сградата на ХI-то основно училище „Николай Лилиев“, там ще водят занятия 394 ученици от 4-ти до 12-ти клас. В сградата на ХIII–то основно училище „Св. Паисий Хилендарски“ ще бъдат настанени за провеждане на учебни часове 240 ученици от 1-ви до 3-ти клас. \r\nДецата от Детска градина №1 „Звънче“ временно се преместват в Детска градина №24 „Радост“ – първа и двете втори групи. В Основно училище „Георги Райчев“ ще бъдат настанени децата от трета и четвърта група, а яслената група отива в детска ясла „Боровец“. Децата от Детска градина №58 „Звездица“ ще бъдат временно преместени за срока на ремонта на сградата в ДГ №31 „Слънце“ - трета А и първа А и Б групи, в ДГ №34 „Райна княгиня“ – яслена група, втора А, четвърта А, в ДГ №68 “Патиланско царство“ – трета Б и втора А, както и във филиала в село Богомилово – смесена група. \r\n„Кметът на Община Стара Загора Живко Тодоров лично се ангажира с осигуряване на подходящ график на обществения транспорт за извозване на учениците от СУ „Железник” до ХI-то основно училище „Николай Лилиев” и ХIII основно училище „Св. Паисий Хилендарски”, информира още Сотирова. От понеделник автобусите по линии №3 и №8 ще тръгват от спирката пред Второ районно управление „Полиция” в кв. „Железник” сутрин в 7.35 часа и ще водят учениците до ХIII-то основно училище. В 17.00 часа те ще тръгват от ХIII-то основно училище в посока кв. „Железник”. \r\nУчениците, които ще пътуват до ХI-то основно училище могат да ползват тролейбусни линии №1, 26 и 36, както и автобусни линии №13, 3 и 8. Всички учащи трябва да бъдат снабдени с карти за градския транспорт, които струват 10 лв. на месец.", "date": "2017.11.30", "title": "Стара Загора: Започва ремонт на училище и две детски градини в града"}
{"url": "http://www.focus-news.net/news/2017/11/30/2462311/kyustendil-blizo-190-zhiteli-na-obshtinata-nosyat-imeto-andrey.html", "text": "Близо 190 жители на общината носят името Андрей. Това съобщиха за Радио „Фокус” – Кюстендил от отдел на „Гражданска регистрация и административно обслужване” към Общината. Седем жени са наречени Андриана, а 40 – Адриана. Интересни са и имената Първан и Пръвка, като с последното име е наречена само една от представителките на нежния пол. В цялата Кюстендилска община има само един мъж, носещ името Храбър, който днес също отбелязва имения си ден. Последният ден от месец ноември се почита паметта на свети апостол Андрей Първозвани – Андреевден. Нарича се първозван, понеже пръв от апостолите е повикан да тръгне след Христа. Андреевден е пряко свързан в народния календар с представите за преход от есента към зимата. Вярва се, че св. Андрей е покровител на мечката и неин заповедник.\r\nВенцеслав ИЛЧЕВ", "date": "2017.11.30", "title": "Кюстендил: Близо 190 жители на общината носят името Андрей"}
{"url": "http://www.focus-news.net/news/2017/11/30/2462312/sliven-snyag-ima-po-visokite-mesta-na-oblastta-patishtata-sa-prohodimi-pri-zimni-usloviya.html", "text": "Сняг има по високите места на Сливенска област, съобщиха за Радио „Фокус“ – Сливен от Областно пътно управление. Котленски проход е отворен за всички моторни превозни средства. Проходите Вратник и Твърдишки са забранени за МПС над 10 тона. Временно са въведени следните ограничения за движение по пътя Бяла – Сливен. При км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срокът на ограничението е  до 30 ноември.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Движението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Движението по пътя Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Движението по пътя Малък Манастир – Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31 декември 2017 г.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.11.30", "title": "Сливен: Сняг има по високите места на областта, пътищата са проходими при зимни условия"}
{"url": "http://www.focus-news.net/news/2017/11/30/2462313/vazmozhno-e-narushavane-na-vodopodavaneto-v-nova-zagora-zaradi-planiran-remont.html", "text": "Възможно е нарушаване на водоподаването в Нова Загора заради планиран ремонт. Това съобщиха от водоснабдителното дружество, обслужващо областта. Възможно да бъде е нарушаване на водоподаването по високите етажи в южната част на Нова Загора, поради изпълнение на планиран ремонт на електрически съоръжения.", "date": "2017.11.30", "title": "Възможно е нарушаване на водоподаването в Нова Загора заради планиран ремонт"}
{"url": "http://www.focus-news.net/news/2017/11/30/2462314/die-welt-do-2050-g-myusyulmanskoto-naselenie-v-germaniya-mozhe-da-se-udvoi-dori-i-pri-zatvoreni-granitsi-za-bezhantsi-pokazva-izsledvane.html", "text": "Ново изследване показва, че до средата на века мюсюлманският дял на европейското население ще нарасне значително, дори и ако границите на Европа бъдат затворени за бежанци, пише германският национален ежедневник Die Welt. \r\nИзследователи от американския институт „Пю“ прогнозират сериозни промени в демографската картина на Европа през следващите няколко десетилетия, а един от трите сценарии предвижда към 2050 г. делът на мюсюлманите конкретно в Германия да се утрои и да достигне до малко под 20 %. Към настоящия момент те съставляват около шест на сто от населението в страната. \r\nАвторите на доклада „Нарастващото мюсюлманско население в Европа“ са категорични, че тенденцията на увеличението на броя на мюсюлманите на Стария континент ще бъде устойчива, дори и в случай на незабавно затваряне на всички граници и пълното блокиране на каналите за законна миграция, като например предоставянето на работни визи. \r\nПри сценарий за „нулева имиграция“, мюсюлманското население във всички европейски страни ще нарасне от 4,9% до 7,4%. Причината: имигрантите мюсюлмани са средно 13 години по-млади от местното население и сред тях има по-висока раждаемост.\r\nВторият сценарий е за „средна имиграция“. При него се предвижда да не бъдат приемани повече търсещи убежище, а само мигранти с цел обучение или включване към пазара на труда. Резултатът: към средата на века мюсюлманското население в Европа ще се удвои до малко над 11%, а в Германия ще остане малко под него.\r\nСценарий на „високата имиграция\" предполага, че ръстът ще продължи да бъде толкова висок, колкото в периода 2014-2016 г. Това би утроило мюсюлманския дял в Европа до 14%, а в Германия до малко под 20%.Тереза Герова", "date": "2017.11.30", "title": "Die Welt: До 2050 г. мюсюлманското население в Германия може да се удвои – дори и при затворени граници за бежанци, показва изследване"}
{"url": "http://www.focus-news.net/news/2017/11/30/2462315/burgas-2-godishno-dete-e-postradali-pri-pozhar-v-selo-gyulyovtsa.html", "text": "2-годишно дете е пострадали при пожар в село Гюльовца. Това съобщиха от ОДМВР - Бургас. Около 06.45 часа вчера в Районно управление - Несебър е получено съобщение за пожар, възникнал в къща, разположена на ул. „Иглика“ №28 в село Гюльовца, обитавана от 24-годишна жена и двугодишното ѝ момченце. От инцидента пострадало детето, което първоначално е откарано в УМБАЛ – Бургас, а впоследствие е транспортирано до отделението по изгаряне в МБАЛ – Варна за оказване на медицинска помощ. Огънят е потушен от един противопожарен екип. Причините за инцидента са в процес на изясняване.", "date": "2017.11.30", "title": "Бургас: 2-годишно дете е пострадали при пожар в село Гюльовца"}
{"url": "http://www.focus-news.net/news/2017/11/30/2462316/vitsepremierat-valeri-simeonov-v-edno-neshto-bsp-sa-pravi-tazi-vlast-i-koalitsiya-e-vredna-i-opasna-za-opozitsiyata-zashtoto-ya-lishava-ot-argumenti.html", "text": "В едно нещо БСП са прави - действително тази власт и коалиция е вредна и опасна за опозицията, защото я лишава от аргументи. Не че те имат някаква стратегия в критиката си. Това каза вицепремиерът Валери Симеонов в интервю за предаването „Денят започва“ по БНТ. „Мисля, че когато в една коалиция се казва истината, когато не се слугува на по-големия и когато се показват грешките, това е най-добрата формула за нейната стабилност. Защото всичкия този медиен шум и това падение на опозицията до 3.30 часа снощи представлява свободно падане на рейтинга на парламента. От непрекъснатото това говорене няма никакъв смисъл. Има смисъл, ако се отправят градивни критики и се извадят аргументи. В такива случаи не е редно и е безсмислено да вадиш политически аргументи, както правят ДПС и БСП. Не може да искаш оставка без аргументация, трябва да посочиш кое не се прави от програмата на коалиция. Когато в една опозиция има критика и вътрешно противоборство в името на постигане на целите, то тогава опозицията е обезличена“, каза още той.\r\nСимеонов определи говоренето на БСП и ДПС като език на омразата. „Има само грозно политическо грачене без аргументи. Има я тази агресия и арогантност на изразните средства – кога сме чули някой да нарече хората в парламента идиоти? Тази партия винаги е съществувала, паразитирайки върху противопоставянето на обществото - на етнически принцип, на верски принцип и т.н. Такива неща няма и този, който ги прави изкуствено, няма шанс за успех. ДПС си представят че по някакъв мистериозен, фантастичен, приказен начин с много лъжи и листовки, които раздава на европейските политически лидери, ще постигнат някаква промяна в управлението на България. Няма как да стане, защото народът е гласувал. И колкото и да има хаотично движение, то създава един колорит на политическия живот, но до нищо няма да доведе“, каза вицепремиерът.\r\nТой коментира и предложението за разсекретяването на досиета от Прехода. „Има едни много сериозни очаквания на обществото, свързани с усещането за това че българите са излъгани в тези 28 години на преход и това определено е вярно, тъй като с една доста безславна индустрия България се раздели с лека ръка. Трябва да казваме истината и да не описваме нещата само в бели и ли само в черни краски. Истината е, че от тази индустрия от 1989 г., която наследи новото време, по-голямата част като че ли беше на загуба и се издържаше от данъците на обикновените хора. Част от тези предприятия нямаха право на живот и те трябваше да бъдат спешно приватизирани. Но имаше части, в които държавата трябваше да запази своя монопол, както става при големите държави. Тези 28 години преход са години на борба с лакомията, а тя не е украсена политически, няма цвят – червен, син, ляв, десен – няма такова нещо. През тези 28 г. гарван гарвану око не вадеше, така че промените, които предстои да се случат, са положителни“, коментира Симеонов.", "date": "2017.11.30", "title": "Вицепремиерът Валери Симеонов: В едно нещо БСП са прави - тази власт и коалиция е вредна и опасна за опозицията, защото я лишава от аргументи"}
{"url": "http://www.focus-news.net/news/2017/11/30/2462317/montana-2-mashini-sa-pochistvali-i-opesachavali-patya-prez-prohoda-petrohan-patnite-nastilki-sa-prohodimi-pri-zimni-usloviya.html", "text": "2 машини са почиствали и опесъчавали пътя през прохода Петрохан. Това каза за Радио „Фокус“ – Видин дежурният служител в Областно пътно управление – Монтана. Той посочи, че снеговалежът на прохода e започнал към 4.30 часа тази сутрин и е спрял към 7.30 часа. Пътната настилка през прохода е почистена и опесъчена, движението на автомобили се извършва при зимни условия. \"Няма навявания от сняг, но вятърът на Петрохан е силен\", съобщи дежурният служител. Има опасност от заледяване на пътни участъци, които се намират на усойни места и те се опесъчават периодично. Остава забраната за преминаване през Петрохан на автомобили над 12 тона, като ограничението е до 31 март 2018 г. Обходният маршрут за тези автомобили е през град Своге.\r\nАнна ЛОЗАНОВА", "date": "2017.11.30", "title": "Монтана: 2 машини са почиствали и опесъчавали пътя през прохода Петрохан, пътните настилки са проходими при зимни условия"}
{"url": "http://www.focus-news.net/news/2017/11/30/2462318/sport-fifa-premahva-kupata-na-konfederatsiite.html", "text": "ФИФА обмисля да премахне турнира за Купата на конфедерациите и да го замени със супершампионат между клубовете, съобщава испанското издание „Марка“. Новият турнир може да стане факт през 2021 година.\r\nСупершампионатът ще се провежда веднъж на 4 години, като в него участие ще вземат 24 отбора - 12 от Европа, 5 от Южна Америка, по 2 от Азия, Африка и Северна Америка и 1 от Океания.\r\nПоследната Купа на конфедерациите беше това лято в Русия.\r\nВенцислав ДРАГОМАНОВ", "date": "2017.11.30", "title": "Спорт: ФИФА премахва Купата на конфедерациите"}
{"url": "http://www.focus-news.net/news/2017/11/30/2462319/nikoleta-petkova-kulturolog-spored-narodnite-vyarvaniya-ot-andreevden-denyat-zapochva-da-narastva.html", "text": "Андреевден, който православната църква отбелязва днес, е познат още и като Мечкинден. Това каза за Радио „Фокус“ – Пазарджик културологът Николета Петкова. Тя обясни, че основният ритуал, който се изпълнява на този ден, е свързан с варенето на царевица, жито, леща и други варива, които набъбват. С тяхното набъбване се асоциира набъбването и на деня. „Всъщност и основното поверие за Андреевден е, че от него започва да расте денят, да става по-голям. Асоциира се и с плодородието – както набъбват варивата, така да расте и реколтата. Младите булки особено почитат този празник“, коментира Петкова. „Те спазват забраната да не работят нищо през деня, а идеята е да започнат да растат и те, тоест да станат “трудни“ или бременни. В различните райони на страната има традиция, когато се вари царевица или жито да се хвърля през комина, за да се даде на мечката. По този начин тя се омилостивява и няма да взима стоката и посевите на хората“, каза още културологът.\r\nВаня НИКОЛОВА", "date": "2017.11.30", "title": "Николета Петкова, културолог: Според народните вярвания от Андреевден денят започва да нараства"}
{"url": "http://www.focus-news.net/news/2017/11/30/2462320/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ново изследване показва, че до средата на века мюсюлманският дял на европейското население ще нарасне значително, дори и ако границите на Европа бъдат затворени за бежанци, пише германският национален ежедневник Die Welt. \r\nИзследователи от американския институт „Пю“ прогнозират сериозни промени в демографската картина на Европа през следващите няколко десетилетия, а един от трите сценарии предвижда към 2050 г. делът на мюсюлманите конкретно в Германия да се утрои и да достигне до малко под 20 %. Към настоящия момент те съставляват около шест на сто от населението в страната. \r\nАвторите на доклада „Нарастващото мюсюлманско население в Европа“ са категорични, че тенденцията на увеличението на броя на мюсюлманите на Стария континент ще бъде устойчива, дори и в случай на незабавно затваряне на всички граници и пълното блокиране на каналите за законна миграция, като например предоставянето на работни визи. \r\nПри сценарий за „нулева имиграция“, мюсюлманското население във всички европейски страни ще нарасне от 4,9% до 7,4%. Причината: имигрантите мюсюлмани са средно 13 години по-млади от местното население и сред тях има по-висока раждаемост.\r\nВторият сценарий е за „средна имиграция“. При него се предвижда да не бъдат приемани повече търсещи убежище, а само мигранти с цел обучение или включване към пазара на труда. Резултатът: към средата на века мюсюлманското население в Европа ще се удвои до малко над 11%, а в Германия ще остане малко под него.\r\nСценарий на „високата имиграция\" предполага, че ръстът ще продължи да бъде толкова висок, колкото в периода 2014-2016 г. Това би утроило мюсюлманския дял в Европа до 14%, а в Германия до малко под 20%.\r\n*** Правителството в Атина обръща поглед към Брюксел за възможно излизане от спорната сделка за оръжеен износ за Саудитска Арабия, която предизвика ожесточен дебат в страната, коментира електронното издание Ekathimerini.\r\nОпозиционната партия „Нова демокрация“ поиска продажбите за Рияд да бъдат разгледани от втора парламентарна комисия, позовавайки се позицията на Европейския съюз за износ на оръжие за арабското кралство.\r\nКонсерваторите изискаха институциите да проучат опита за продажба на 300 хил. противотанкови мини на саудитците, хвърляйки обвинения към действията на министъра на отбраната Панос Каменос. Същевременно отправиха предложение за обяснение да бъде призован също външният министър на Гърция Никос Кодзиас. \r\nПравителството продължава да търси начин да се измъкне от сделката със саудитците, но изглежда не желае да анулира споразумението. Във вторник депутатът от СИРИЗА Никос Филис поиска парламентарната комисия по военните договори да обсъди дали споразумението да бъде отменено.\r\nСъщевременно в четвъртък, 30 ноември, Европейският парламент трябва да гласува предложение за налагане на оръжейно ембарго върху Саудитска Арабия. Евродепутатът от СИРИЗА Димитрис Пападимулис изказва два пъти, че ще гласува в полза на забраната. \"Сигурен съм, че нашето правителство ще подходи правилно\", добави гръцкият политик. \r\nГоворителят на правителството Димитрис Цанакопулос настоя, че договорът с Рияд е сключен в съответствие с насоките на ООН и ЕС, но допълни, че ако Брюксел реши да спре износа на оръжие за саудитците, Гърция ще се придържа към решението.\r\n*** Според главния преговарящ на ЕС по Брекзит Мишел Барние Великобритания няма да бъде повече член на Европол, след като напусне Съюза, въпреки че правителството в Лондон да заявява, че иска да остане в организацията и да запази възможността за издаване на европейска заповед за арест и да използва споделените бази данни с престъпници, пише  The Independent.\r\nПо време на конференция в Берлин, посветена на сигурността, Барние заяви, че Великобритания няма да бъде повече член на Европол, добавяйки, че тя също така ще напусне Европейската агенция по отбрана, а нейните министри на отбраната и посланици ще бъдат изключвани от международните срещи с европейските си колеги. „Тези промени са логично последствие от суверенния избор, направен от британците на референдума от миналата година“, заяви той. \r\n„Това е решение, взето след серия нападения на европейска земя, извършени от млади хора, израснали в Европа. Това е решение, взето шест месеца, след като френският министър на отбраната призова към солидарност между всичките си европейски колеги, които да се присъединят в борбата срещу тероризма на „Ислямска държава“, заяви Барние „Вместо да стои рамо до рамо със Съюза, Великобритания избра да бъде сама“, допълни той. \r\nПо време на речта си той заяви, че общият европейски отбранителен съюз „ще трябва да се развива без британците, след като на 30 март 2019 г. Великобритания, както е желанието ѝ, ще стане трета държава по отношение на отбраната и въпросите за сигурността. Тя няма повече да е член на Европейската агенция по отбрана и на Европол“, допълни Барние. \r\n„Великобритания няма да може да се възползва от Европейския фонд за отбрана като страните членки. Тя няма повече да участва във вземането на решенията и в планирането на нашата отбрана и инструменти за сигурност“, заключи той. \r\n***", "date": "2017.11.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/30/2462321/kyustendil-v-pravoslavnite-hramove-v-grada-se-otsluzhva-sveta-liturgiya-po-povod-denya-na-sveti-andrey-parvozvani.html", "text": "В православните храмове в Кюстендил се отслужва света Литургия в деня на свети Апостол Андрей Първозвани. Това съобщи за Радио „Фокус” – Кюстендил отец Венцислав Шияков от катедралния храм „Свето Успение Богородично”. Литургията започна в 09.30 часа. Служби ще има в храм „Св. Димитър” и в черквата „Св. Мина”. По думите на отец Шияков в катедралния храм ще има и църковни песнопения. „Св. Андрей е емблематична личност в живота на Църквата. С името Христово може да се побеждава целия свят и най-вече себе си”, каза отец Шияков. Той пожела на всички тази крепост, тези сили и тази надежда, която е имал светецът и да имат неговата вяра и любов.\r\nВенцеслав ИЛЧЕВ", "date": "2017.11.30", "title": "Кюстендил: В православните храмове в града се отслужва света Литургия по повод деня на свети Андрей Първозвани"}
{"url": "http://www.focus-news.net/news/2017/11/30/2462322/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Духа много силен южен вятър. По най-високите части сутрешните температури са около -4 градуса. На места има мъгла. Лифтовите съоръжения никъде не работят. През изминалото денонощие не са регистрирани инциденти с туристи.", "date": "2017.11.30", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/30/2462323/vratsa-150-kulturno-istoricheski-tsennosti-i-nezakonni-orazhiya-sa-izzeti-pri-spetsializirana-operatsiya-na-teritoriyata-na-grada.html", "text": "150 културно-исторически ценности и незаконни оръжия са иззети при специализирана операция на територията на града. Това съобщиха от ОДМВР - Враца. Акцията за противодействие на престъпления свързани с „Културно исторически ценности“ на територията на държавите членки на ЕС е проведена вчера на територията на ОДМВР - Враца. При проверка на три частни адреса, два в град Враца и един адрес в кв. \"Кулата\", са намерени и иззети предмети и фрагменти (общо 150 броя), представляващи културно-исторически ценности: монети, сечива, предмети с различна форма, стрели, апликации. В едно от жилищата са открити и иззети: пистолет, револвер и пушка с монтирана оптика. В РУ - Враца е задържано лице с инициали Я. Я. (на 51 г.) от гр. Враца. За операцията е уведомена Окръжна прокуратура - Враца.", "date": "2017.11.30", "title": "Враца: 150 културно-исторически ценности и незаконни оръжия са иззети при специализирана операция на територията на града"}
{"url": "http://www.focus-news.net/news/2017/11/30/2462324/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-dekemvri.html", "text": "„Софийска вода” временно ще прекъсне водоснабдяването в някои части на столицата на 1 декември. Това съобщиха от пресцентъра на дружеството.\r\nВъв връзка с пресвързване на нов уличен водопровод на ул. „21 век“, кв. „Витоша“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „21 век“ от ул. „Димитър Страшимиров“ до ул. „21 век“ №29, №36; ул. „Проф. Христо Вакарелски“ от №16 до №20 и №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „21 век“ №36.\r\nВъв връзка с подмяна на сградно водопроводно отклонение на ул. „Велбъжд“ , кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: по ул. „Велбъжд“ от ул. „Поп Груйо“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велбъжд“№41.\r\nВъв връзка с подмяна на сградно водопроводно отклонение на ул. 301 , кв. „Факултета“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. 300, ул. 302, ул. 303, ул. 306 от ул. 302 до №2. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 303 ъгъла с ул.301.\r\nВъв връзка с диагностика на уличен водопровод на ул. „Христо Ботев“, с. Казичене, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Никола Петков“, ул. „Христо Ботев“, ул. „Аличо“, ул. „Околовръстна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ №42.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.30", "title": "„Софийска вода” временно ще прекъсне водоснабдяването в някои части на столицата на 1 декември"}
{"url": "http://www.focus-news.net/news/2017/11/30/2462325/balgariya-i-sauditska-arabiya-opredelyat-kato-perspektivno-targovsko-ikonomicheskoto-si-satrudnichestvo.html", "text": "Кралство Саудитска Арабия е заинтересовано от засилване на търговския обмен с България, посочи заместник-министърът на енергетиката, промишлеността и минералните ресурси д-р Абед Ал-Саадун на среща с министър-председателя Бойко Борисов. Това съобщиха от правителствената информационна служба. По думите му страната му има интерес от сътрудничество с българския бизнес в областта на индустрията, металургията, строителството и производството на строителни материали, както и при изграждане на инсталации за производство на енергия от възобновяеми източници – област, в която България разполага с висококвалифицирани специалисти.\r\nПремиерът Борисов потвърди наличието на възможности за обмен на експерти и обучение на енергийни специалисти, тъй като имаме добри традиции и програми за квалификация. Готови сме да работим за насърчаване сътрудничеството и обмена на информация по въпроси от взаимен интерес, каза той и изрази очакване български компании да се включат в изпълнението на проекти в Саудитска Арабия.\r\nМинистър-председателят посочи, че като важен транзитен център на енергийни потоци от Централна Азия и Близкия изток към Европа, България е заинтересована от засилване на диалога и сътрудничеството между страните-производители, транзитните страни и страните-потребителки на енергийни ресурси. Смятаме, че съществуват благоприятни възможности за установяване на ползотворни партньорства и сме готови да активизираме сътрудничеството в областта на енергетиката, каза премиерът.\r\nБорисов определи Саудитска Арабия като перспективен външноикономически партньор на нашата страна. Договорено бе създаването на работни групи, които да разгледат възможностите за сътрудничество в областите от взаимен интерес.", "date": "2017.11.30", "title": "България и Саудитска Арабия определят като перспективно търговско-икономическото си сътрудничество"}
{"url": "http://www.focus-news.net/news/2017/11/30/2462326/die-sueddeutsche-zeitung-germanskoto-pravitelstvo-podnovyava-deportiraneto-na-othvarleni-afganistanski-i-pakistanski-bezhantsi.html", "text": "Федералното германско правителство ще възобнови процедурите по депортирането на отхвърлени бежанци от Афганистан и Пакистан, съобщава баварският национален ежедневник Die Sueddeutsche Zeitung, като се позовава на източници от средите на активистите.\r\nСъгласно представената информация, първият самолет ще излети от летището във Франкфурт на Майн на 6 декември. Колко хора ще бъдат качени на борда на машината все още не е известно. \r\nЗа последната година от Германия са депортирани 128 афганистанци, всички от които – мъже. Връщането им в родината предизвика спорове, тъй като конфликтът между правителството и талибаните, а също и с джихадистите „Ислямска държава“, поставят под въпрос доколко ситуацията в страната може да бъде определена като сигурна за гражданите.Тереза Герова", "date": "2017.11.30", "title": "Die Sueddeutsche Zeitung: Германското правителство подновява депортирането на отхвърлени афганистански и пакистански бежанци"}
{"url": "http://www.focus-news.net/news/2017/11/30/2462327/prof-mihail-konstantinov-analizator-ako-bsp-ne-podkrepyat-promenite-v-konstitutsiyata-shte-pokazhat-che-sa-protiv-reviziyata-na-prehoda.html", "text": "Ако БСП не подкрепят промените в Конституцията, ще покажат, че са против ревизията на Прехода. Това коментира пред Радио „Фокус“ анализаторът проф. Михаил Константинов. Той подчерта, че без участие на БСП конституционни промени не може да има. „БСП има критичните 80 депутати, а за да стаен това нещо факт трябва поне 161 души да гласуват общо 3 пъти по въпроса. Достатъчно е 80-те депутати на БСП да се въздържат от участие и промените няма да минат, но това е малко деликатно, защото по този начин БСП ще покажат, че са против изясняване на истината за тези процеси. Аз съм склонен да мисля, че този процес може би е малко пресилен в момента, но нека видим какво ще стане. Всяко действие, което има за цел да извади някакви истини наяве, трябва да бъде приветствано“, коментира проф. Константинов. Той добави, че ГЕРБ като по-нова формация искат повече тази ревизия, която ще бъде неприятна за класическите български партии. Според него в не съвсем морални сделки са забъркани абсолютно всички партии.", "date": "2017.11.30", "title": "Проф. Михаил Константинов, анализатор: Ако БСП не подкрепят промените в Конституцията, ще покажат, че са против ревизията на Прехода"}
{"url": "http://www.focus-news.net/news/2017/11/30/2462328/shumen-vrachiha-otlichieto-zasluzhil-meditsinski-kolektiv-na-obshtina-shumen-na-ekipa-na-diagnostichno-konsultativen-tsentar-1.html", "text": "Връчиха отличието „Заслужил медицински колектив на Община Шумен“ на Диагностично-консултативен център 1, предаде репортер на Радио „Фокус“ - Шумен. В началото на редовното заседание на Общинския съвет кметът Любомир Христов връчи плакет на д-р Димитър Костов, управител на ДКЦ-1.Той поздрави колектива на лечебното заведение за постигнатите отлични финансови резултати за деветмесечието. Д-р Костов благодари за признанието. Той посочи, че екипът на ДКЦ-1 ще продължи да работи на високо ниво и да предлага достъпни и качествени здравни услуги на жителите на Шумен.\r\nИвелина ИВАНОВА", "date": "2017.11.30", "title": "Шумен: Връчиха отличието „Заслужил медицински колектив на Община Шумен“ на екипа на Диагностично-консултативен център 1"}
{"url": "http://www.focus-news.net/news/2017/11/30/2462329/pazardzhik-v-grada-shte-se-sastoi-kontsert-s-klasicheska-muzika-po-povod-180-ta-godishnina-na-katedralata-uspenie-bogorodichno.html", "text": "С благословението на Пловдивски митрополит Николай, църковното настоятелство при храм „Успение Богородично“ - Пазарджик организира Концерт класическа музика по повод 180-ата годишнина на катедралата „Успение Богородично“. Това съобщиха за Радио „Фокус“ - Пазарджик от архиерейското наместничество в града. Концертът ще се състои на 1 декември в зала „Маестро Георги Атанасов“ в Пазарджик от 18.00 часа. По покана на Константийския епископ Яков в концерта ще вземат участие и талантливи деца от фондация „Консонанс“ гр. София. Концертът е част от разнообразните прояви, организирани по повод годишнината от построяването на храм „Света Богородица“- гордост и символ на град  Пазарджик.\r\nСветлана ЕЛЕНКИНА", "date": "2017.11.30", "title": "Пазарджик: В града ще се състои концерт с класическа музика по повод 180-та годишнина на катедралата „Успение Богородично“"}
{"url": "http://www.focus-news.net/news/2017/11/30/2462330/obshtina-burgas-organizira-kampaniya-posvetena-na-svetovniya-den-za-borbata-sas-spin.html", "text": "Във връзка с отбелязване на 1 декември - Световен ден за борба със СПИН, Община Бургас традиционно организира кампания, съвместно с партньорски организиции. Тя се подкрепя и от Местният обществен комитет по СПИН. Това съобщиха от пресцентъра на Община Бургас.\r\nОт 10.30 до 16.30 часа в Заседателна зала на Община Бургас ще се проведе серия от дискусии и фокус групи по следните теми: \"Здравето и благосъстоянието на младите хора. Превенция на ХИВ/СПИН и сексуално рисково поведение\", \"Здравно образование в училище\". Целта е разработване на общинска превантивна програма за по-задълбочена и целенасочена работа сред младите хора. Участници са учители, психолози, ученици от бургаските училища, а модератор е г-н Тодор Райков - председател на УС на Национална асоциация по превенция и терапевтично обучение.\r\nНа 1 декември от 09.00 до 16.00 часа за целите на кампанията ще бъдат предоставени на гражданите услуги по доброволно и анонимно консултиране и изследване на ХИВ/СПИН с бърз тест във вирусологичната лаборатория и в КАБКИС на Регионална здравна инспекция - Бургас на ул. \"Александровска\" №120. От 12.30 до 13.30 часа паралелно ще се раздават здравно-информационни материали, предпазни средства и червени лентички в бургаските училища. От 17.00 часа ще бъде запалена традиционната огнена панделка пред сградата на Община Бургас.\r\nОбщина Бургас призовава всички в 21.00 часа на 1 декември да запалят свещ на прозореца на своя дом. Нека този акт е израз на съпричастност и солидарност към засегнатите от ХИВ/СПИН.", "date": "2017.11.30", "title": "Община Бургас организира кампания, посветена на Световния ден за борбата със СПИН"}
{"url": "http://www.focus-news.net/news/2017/11/30/2462331/parlamentat-ne-sabra-kvorum-za-prodalzhavane-na-glasuvaneto-na-darzhavniya-byudzhet-za-2018-g.html", "text": "Парламентът не събра кворум за продължаване на гласуването на държавния бюджет за 2018 година, предаде репортер на Агенция „Фокус“. В зала се регистрираха 105 депутати при необходими 121 депутати за започване на заседание. Началният час - 10.00, за започване на заседанието беше определен след като депутатите гласуваха бюджета до 3.30 часа снощи. \r\nБиляна ИВАНОВА", "date": "2017.11.30", "title": "Парламентът не събра кворум за продължаване на гласуването на държавния бюджет за 2018 г."}
{"url": "http://www.focus-news.net/news/2017/11/30/2462332/adelina-stefanova-hram-vavedenie-bogorodichno-blagoevgrad-sv-apostol-andrey-e-narichan-parvozvanni-ponezhe-prav-bil-povikan-da-tragne-sled-iisus-hristos.html", "text": "В последния ден от месец октомври Православната църква отбелязва празника и житието на Свети апостол Андрей, наричан още първозванни, понеже пръв от апостолите бил повикан да тръгне след Иисус Христос. Това каза за Радио „Фокус“ – Пирин Аделина Стефанова, църковен уредник в Храм „Въведение Богородично“ – Благоевград. По думите ѝ още от малък той жадувал за Божествената истина и когато разбрал кой е спасителя на човешките души тръгнал по диря му. „По-късно след възнесението на Христос апостолът не прекратил проповедта на новото учение, а станал още по-ревностен. Апостол Андрей първо посетил скитските племена. Езическите власти усетили, че много скоро ще останат без поддръжници и затова решили да арестуват проповедника на новата вяра. Затворили го в тъмница, мъчили го, а накрая го изхвърлили зад крепостната стена на града“, каза още Стефанова. Тя добави, че след като се съвзел от мъченията, апостолът изцерявал болни, прогонвал нечестиви духове и проповядвал милосърдие и любов между хората. „Продължили обаче и гоненията. В град Петра управителя наредил да го разпънат на кръст и с това приключил земния му път. През IV век мощите на апостола били пренесени в Цариград, а през XIII век кръстоносците ги отнесли в италианския град Амалта, където се намират и до днес. Главата му била в Рим, но през 1964 година Ватикана я подарява тържествено на Цариградската патриаршия, като знак за добри отношения между двете църкви“, добави Стефанова.\r\nЛора КАЛЧЕВА", "date": "2017.11.30", "title": "Аделина Стефанова, Храм „Въведение Богородично“ – Благоевград: Св. апостол Андрей е наричан първозванни, понеже пръв бил повикан да тръгне след Иисус Христос"}
{"url": "http://www.focus-news.net/news/2017/11/30/2462333/rtv-sarbiya-voenniyat-byudzhet-na-sarbiya-za-2018-g-shte-bade-uvelichen-s-25.html", "text": "Бюджетът на Министерството на отбраната на Сърбия за 2018 г. ще възлиза на 70,5 млрд. динара, което представлява ръст от 25%, в сравнение с предходните години. Това заяви военният министър на Белград Александър Вулин, предава телевизионният канал RTV.\r\nПред репортери Вулин поясни, че увеличението на бюджета на военните за следващата година се дължи на „разбирането, проявено от президента и правителството на Сърбия“. По-голямата част от отпуснатите средства ще бъдат използвани за „продължаване на превъоръжаването, оборудването с най-модерните системи и, разбира се, за поддръжката и ремонт на техниката\".\r\nВулин увери, че част от средствата ще бъдат предназначени за обещаното увеличение на заплатите на заетите в сектора на сигурността. Пари ще има и за изпълнение на плановете за жилищно строителство за военните. \r\n„С голямо удоволствие мога да кажа, че Сърбия още веднъж показа колко много се грижи за армията и за нашата сигурност и колко й струва това, поддържайки силна войска, да запази политиката на военен неутралитет“, коментира министърът на отбраната..Тереза Герова", "date": "2017.11.30", "title": "RTV (Сърбия): Военният бюджет на Сърбия за 2018 г. ще бъде увеличен с 25%"}
{"url": "http://www.focus-news.net/news/2017/11/30/2462334/stara-zagora-nova-detskata-ploshtadka-e-izgradena-v-selo-zmeyovo-po-obshtinski-proekt.html", "text": "Нова детската площадка изградена по общински проект, финансиран от Предприятие за управление на дейностите по опазване на околната среда (ПУДООС) зарадва децата в село Змейово. Тя бе открита вчера с тържествен водосвет за здраве и благоденствие, отслужен от старозагорски свещеници. Това съобщиха от пресцентъра на Община Стара Загора.\r\n„Щастлив и развълнуван съм, че успяхме да направим тази площадка за децата. Благодаря на Община Стара Загора за подадената ръка и съдействие за проекта, благодаря и на приятелите от Граждански клуб ЛИПА, които помогнаха за изграждане на оградата“, каза кметът на селото Стоян Трифонов. Той добави, че по проект оградата на площадката се прави със собствени средства. Кметът благодари на всички участвали в изграждането й. По думите му все още не е поникнала тревата, но се надява, че напролет всичко ще е наред. \r\nПлощадката се намира в двора на кметството. По проект тя е на тревна основа. Има катерушки, люлки, пързалка и стена за катерене. \r\n„Радвам се, че кметът Трифонов работи в интерес на децата. Пожелавам да довърши площадката, за да има къде да играят и се забавляват малчуганите от Змейово“, каза Десислава Нанева, специалист в отдел „Образование“ в Община Стара Загора. \r\n„Почти година партньорство на ГК ЛИПА и кмета даде своя реален резултат. Ще продължим и вбъдеще със съвместните прояви“, обеща Олег Стоилов, председател на ГК ЛИПА. Той пожела да има още повече деца в Змейово, които да ползват площадката. \r\nТой и кметът Стоян Трифонов прерязаха лентата и откриха новата придобивка. Всички децата, които пристъпиха прага на площадката, бяха поръсени със светена вода за здраве от свещениците.", "date": "2017.11.30", "title": "Стара Загора: Нова детската площадка е изградена в село Змейово по общински проект"}
{"url": "http://www.focus-news.net/news/2017/11/30/2462335/sauditska-arabiya-s-interes-da-investira-v-5-zvezdni-hoteli-v-balgariya.html", "text": "Саудитска Арабия се интересува от инвестиции в 5-звездни хотели в България и иска да участва активно с вложения в страната ни. Това съобщиха от правителствената информационна служба. „Държавата ви има голям потенциал не само за инвестиции в туризма, но и във всички сектори на икономиката“. Това каза на министъра на туризма Николина Ангелкова в Рияд Негово Кралско Височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата.\r\nМинистър Ангелкова е на посещение в Кралство Саудитска Арабия с правителствена делегация на най-високо равнище, начело с премиера Бойко Борисов.\r\nПромотираме България като атрактивна туристическа дестинация, посочи принц Султан бин Салман бин Абдулазиз Ал-Сауд.\r\nБългарският министър представи пред принца Картата на инвестиционните проекти в туризма в България. Тя обърна внимание на огромните възможности за развитие на различни видове туризъм – СПА, културно-исторически, здравен и морски. Сред предимствата на България като дестинация са финансова и политическа стабилност, нормативна база, която насърчава големите инвеститори. Други плюсове са 10% ставка на корпоративния данък, 10% данък общ доход, ръст на БВП от 3,4% за 2016 г., заяви министър Ангелкова.\r\n„През миналата година броят на посещенията на граждани от Саудитска Арабия в България бележи ръст от 78% спрямо 2015 г. Регистрирано е и сериозно увеличение на пътуванията на българи в арабската страна“, заяви министър Ангелкова и призова за насърчаване на двустранните контакти в туризма. Принцът на Саудитска Арабия и министър Ангелкова се обединиха около идеята, че за двете държави ще е от голяма полза обменът на експертен опит и информация в сектора.\r\nМинистър Ангелкова отчете и изключително успешната за България година в туризма. Броят на чуждестранните туристи в страната ни премина границата от 8 млн. за тази година, сочат данните на НСИ към октомври 2017 г. „За периода януари-октомври 2017 г. посещенията на чуждестранни туристи у нас е бил 8 026 103. Това е ръст от 7,6% спрямо същия период на 2016 г., която беше рекордна в цялата история на отрасъла“, допълни министър Ангелкова. Страната ни става все по-разпознаваема и предпочитана дестинация за висок клас туристи, обяви тя. \r\nДвете държави ще насърчават различни инициативи за взаимно популяризиране на културни и исторически забележителности. Саудитска Арабия и България ще обменят опит по отношение на маркетингови проекти и реклама в туризма. На срещата бе договорено също да бъдат организирани работни групи в областта на туризма. Представители на арабската държава ще имат възможност да посетят България, за да се запознаят с опита на страната ни в развитието на сектора.\r\nОще през октомври 2016 г. между Република България и Саудитска Арабия бе подписан Меморандум за разбирателство за сътрудничество в областта на туризма, когато по покана на министър Ангелкова на официално посещение в България бе принц Султан бин Салман бин Абдулазиз Ал-Сауд. Целта на документа е страните да представят потенциалните си възможности за туризъм, да насърчават взаимните инвестиции, да подкрепят съвместни туристически и културни мероприятия и да си сътрудничат активно по инициативи на международни институции като Световната организация по туризъм (СОТ) към ООН.\r\nМинистър Ангелкова покани принц Султан бин Салман бин Абдулазиз Ал-Сауд да се включи в Международния конгрес на световните цивилизации и древните маршрути към СОТ. Форумът ще се проведе в България между 14 и 16 ноември следващата година.", "date": "2017.11.30", "title": "Саудитска Арабия с интерес да инвестира в 5-звездни хотели в България"}
{"url": "http://www.focus-news.net/news/2017/11/30/2462336/api-poradi-uraganen-vyatar-nuleva-vidimost-i-snegonavyavaniya-se-ogranichava-dvizhenieto-po-pat-35-prez-troyanski-prohod.html", "text": "Поради ураганен вятър, нулева видимост и снегонавявания се ограничава движението по път II-35 през Троянски проход за всички МПС. Това съобщиха от пресцентъра на Агенция \"Пътна инфраструктура\".", "date": "2017.11.30", "title": "АПИ: Поради ураганен вятър, нулева видимост и снегонавявания се ограничава движението по път II-35 през Троянски проход"}
{"url": "http://www.focus-news.net/news/2017/11/30/2462337/burgas-duet-burgas-predstavya-nov-album-na-5-dekemvri-v-ekspozitsionen-tsentar-flora.html", "text": "На 5 декември от 18.30 часа популярният Дует „Бургас“ ще представи новия си албум „Бургас, моя любов“. Това съобщиха от пресцентъра на Община Бургас. Всички 12 песни са посветени на нашия град, морето и любовта. Музиката, текстовете и аранжиментите са на бургаските творци Стефан Диомов, Ваньо Вълчев, Красимир Гюлмезов, Пейо Пантелеев, Руслан Карагьозов, Росен Сеновски, Милена Добрева, Василена Чернаева, Георги Милтиадов, Росен Сеновски, Валери Костов и Нивелин Мирков. Представянето е с вход свободен и всеки може да го посети. То няма да е в концертна форма, но дуетът ще запее някои от новите песни. Солистите Мария Чернаева и Владо Спасов посвещават албума на всички, които обичат Бургас, на всички, които живеят и творят в него. Песните са завет за бургазлии да запазят детското си чисто сърце, да обичат красивия ни град с необятното море, да съхранят мечтите си и спомените от детството, които ни зареждат и дават сили за живот и любов.\r\nНа следващия ден - 6 декември, Дует „Бургас“ ще пее на празничния концерт в „Меден рудник“, който започва в 11.00 часа на открита сцена близо до ОУ „Петко Росен“.", "date": "2017.11.30", "title": "Бургас: Дует „Бургас“ представя нов албум на 5 декември в Експозиционен център „Флора“"}
{"url": "http://www.focus-news.net/news/2017/11/30/2462338/vanya-yordanova-etnolog-andreevden-postavya-nachaloto-na-zimniya-tsikal-ot-praznitsi-prigotvyat-se-pita-i-razlichni-variva.html", "text": "В църковно-християнския календар днешния празник Андреевден е посветен на Свети Андрей Първозвани, който първи сред апостолите е тръгнал след Христос. Това каза за Радио „Фокус“ – Смолян етнологът от Регионалния исторически музей в Смолян Ваня Йорданова. Празникът навсякъде се отбелязва с тържествена църковна литургия. В народния календар Андреевден поставя началото на зимния цикъл от празници. Българите наричат празника Едрей, Едринден, защото в народните астрономически познания денят започва да нараства за сметка на нощта. Йорданова добави, че старите българи и родопчани са смятали, че на Андреевден всичко наедрява, защото денят нараства колкото едно просено, синапено или царевично зърно. Тези представи са в основата на обредите, които са типични за празника, с които се цели да се осигури плодородие през следващата стопанска година. В навечерието на деня или рано сутринта на огнището се слага жито, леща, боб и наедряването на зърната се свърза с наедряването на различните култури и с плодородието изобщо. На сутринта от тези култури се дава на всички в къщата, като от варивото се слага и в храната на добитъка, за да е голям и техния приплод през следващата стопанска година. По малко от сварените зърна се хвърля и нагоре в комина на огнището, с пожелание посевите а растат високи и да наедряват. В изяждането на това вариво задължително участват младите невести и децата, за да наедреят – да забременеят жените и да пораснат децата.\r\nЕтнологът отбеляза, че стопанките навсякъде в страната приготвят прясна пита или колаче с издълбана дупка в средата, която запълват с просо. На съседите дават малко от варивото и питата за здраве, а на някои места не се дава на съседите, за да не се изнесе берекетът от къщата. На Андреевден всеки гледа да захване някаква нова работа, за да е спорна и успешна работата. В някои на райони на Северна България и Стара планина свети Андрей се почита за предпазване от мечки и празникът е познат като Мечкинден. Тази представа е свързана с народната приказка за Свети Андрей и мечката, според която някога светецът живеел много самотно в гората като отшелник и обработвал с вола си една малка нивичка, от която се изхранвал. Една мечка нападнала и изяла вола и свети Андрей хванал мечката, впрегнал я в ралото и така изорал нивата, а после яхнал мечката и така влязъл в близкия манастир. Така в народните вярвания Андрей се осмисля и като покровител на мечките. Затова рано сутринта преди да се е показало слънцето най-възрастната жена обикновено вземала шепа варене царевица или боб, хвърляла го нагоре в комина и казвала: „На ти мечко варен кукуруз, за да не ядеш суровия, човеците и стоката“. В някои селища за мечката оставят на вратата и нанизана на канап варена царевица. \"На празничната трапеца семействата нареждат варено жито, нахут, царевица, фасул и пита. Гости посрещат именниците Андрей и Андрея\", каза още Ваня Йорданова.\r\nНели ГЕРГЬОВСКА", "date": "2017.11.30", "title": "Ваня Йорданова, етнолог: Андреевден поставя началото на зимния цикъл от празници, приготвят се пита и различни варива"}
{"url": "http://www.focus-news.net/news/2017/11/30/2462339/mladezhite-ot-stolichnata-organizatsiya-na-bchk-organizirat-mashtabna-informatsionna-aktsiya-po-povod-svetovniya-den-za-borba-s-hivspin.html", "text": "По повод 1 декември – Световния ден за борба с ХИВ/СПИН, младежите от Столичната организация на Българския Червен кръст организират мащабна информационна акция, която ще обхване ключови места в София.  Това съобщиха от пресцентъра на БЧК. От 14.00 часа до 16.30 часа на 1 декември доброволците на БМЧК - София ще организират стационарни информационни пунктове за раздаване на презервативи и информационни материали на метростанция „Сливница” , метростанция „Бели Дунав”, пазарът на \"Ломско шосе\", както и подлезът пред хотел „Плиска”. Подвижни екипи от доброволци, разпространяващи превенционни материали, ще има в Студентски град от 14.30 часа до 17.00 часа в района между Студентска поликлиника и УНСС. Около 17.30 часа доброволците на БМЧК от всички пунктове, приятели и служители на Столичната организация на БЧК ще се отправят към бул. „Витоша”, в началото на пешеходната зона при изхода на метростанция „НДК”, от където в 18.00 часа ще тръгне шествие в посока към Народния театър \"Иван Вазов\". Малко преди 19.00 часа всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН. Презентации по превенция на ХИВ/СПИН от доброволци на БМЧК -\r\n София ще има днес и на 1 декември в 12 столични училища.", "date": "2017.11.30", "title": "Младежите от Столичната организация на БЧК организират мащабна информационна акция по повод Световния ден за борба с ХИВ/СПИН"}
{"url": "http://www.focus-news.net/news/2017/11/30/2462340/chez-razpredelenie-izkupuva-energiyni-saorazheniya-sobstvenost-ma-treti-strani.html", "text": "ЧЕЗ Разпределение България информира собствениците на енергийни съоръжения, които подлежат на изкупуване, че могат да се свържат с дружеството и да подадат необходимите документи за завършване на процедурите. Това съобщиха от пресцентъра на ЧЕЗ. Придобиването на електроенергийните съоръжения от страна на компанията е важно за инвеститорите. Изкупуването позволява да бъдат приключени поетите ангажименти по договорите за присъединяване на съоръжения към електроразпределителната мрежа. След придобиването им от ЧЕЗ Разпределение, ще отпадне и задължението на инвеститорите за поддръжка на енергийните съоръжения, която изисква ресурси и е в тяхна тежест. Изкупуването на обектите ще предостави възможност и за правилното им и законосъобразно експлоатиране. \r\nЧЕЗ Разпределение призовава собствениците на съоръжения да се свържат с дружеството на имейл адрес klienti@cez-rp.bg, в центровете за обслужване на клиенти или да потърсят в централата на ЧЕЗ на бул. Цариградско шосе 159 в София служители от отдел „Придобиване на енергийни съоръжения“. Те са в готовност да предоставят необходимата информация.\r\nСъоръженията, които подлежат на изкупуване, са изградени от клиентите на ЧЕЗ Разпределение в периода от 2002 г. до момента, по силата на сключени договори за присъединяване. Изпълнението на договорите за присъединяване е законово изискване. През 2016 г. компанията осигури финансиране за приключване за всички изкупувания на съоръжения, собственост на трети страни, чрез част от инвестиционния заем от около 100 млн. евро, получен от Европейската банка за възстановяване и развитие (ЕБВР).", "date": "2017.11.30", "title": "ЧЕЗ Разпределение изкупува енергийни съоръжения, собственост ма трети страни"}
{"url": "http://www.focus-news.net/news/2017/11/30/2462341/sofiya-politseyski-patrul-e-razpolozhen-na-pri-tunel-trayanovi-vrata-na-am-trakiya.html", "text": "Полицейски патрул с регистрационен номер 9865 е разположен на при тунел „Траянови врата“ на АМ „Тракия“, предаде репортер на Агенция „Фокус“. Трафикът и в двете посоки на автомагистралата е натоварен. Пътната настилка е мокра и хлъзгава. Намелена е видимостта след тунел „Траянови врата“, поради мъгла. \r\n„Фокус“ призова водачите да шофират със скорост, съобразена с метеорологичните условия.", "date": "2017.11.30", "title": "София: Полицейски патрул е разположен на при тунел „Траянови врата“ на АМ „Тракия“"}
{"url": "http://www.focus-news.net/news/2017/11/30/2462342/der-tagesspiegel-liderite-na-hds-hss-i-gsdp-shte-provedat-parvi-sondazhi-za-sastavyane-na-golyama-koalitsiya.html", "text": "В четвъртък, 30 ноември, председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП) ще се съберат в резиденцията на президентската власт на ФРГ за първи консултации за съставяне на нова голяма коалиция в Берлин, припомня столичният ежедневник Der Tagesspiegel.\r\nДържавният глава Франк-Валтер Щайнмайер покани в двореца Белвю Ангела Меркел, Хорст Зеехофер и Мартин Шулц в опит да помогне формирането на стабилно федерално правителство и да избегне необходимостта от организирането на нови избори. Все още е твърде рано да се каже обаче дали има надежди за съставяне на нова голяма коалиция между Съюза (ХДС/ХСС) и ГСДП.Агенция „Фокус“ припомня:\r\nСлед изненадващия колапс на преговорите за съставяне на новото коалиционно правителство в Берлин държавният глава на ФРГ Франк-Валтер Щайнмайер пое в свои ръце инициативата за извеждане на страната от политическата криза. Пълното фиаско, с което приключиха сондажите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, провокира изострянето на тона на президента, който смъмри партиите и припомни, че по силата на резултатите от изборите за Бундестаг през септември, те носят отговорност за бъдещето на Германия, която не може „просто така“ да бъде върнато обратно в ръцете на избирателите. „Това е моментът, в който всички участници трябва да поемат дъх и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство и категорично се противопостави на организирането на нови избори в страната. Тереза Герова", "date": "2017.11.30", "title": "Der Tagesspiegel: Лидерите на ХДС, ХСС и ГСДП ще проведат първи сондажи за съставяне на голяма коалиция"}
{"url": "http://www.focus-news.net/news/2017/11/30/2462343/dots-petya-bankova-sveti-andrey-parvozvani-e-prieman-kato-razprostranitel-na-hristovoto-uchenie-v-zemite-na-trakiya-i-makedoniya.html", "text": "Свети Андрей Първозвани е приеман като разпространител на Христовото учение в земите на Тракия и Македония. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Андреевден. Тя посочи, че Българската православна църква отбелязва на 30 ноември деня на св. Андрей Първозвани. По думите ѝ светецът е наречен така, защото станал последовател и ученик на Исус Христос преди другите апостоли. След възкресението му, когато Светият Дух, слязъл върху него във вид на огнен език, му възложил, да управлява много източни страни, част от които били и земите на Тракия и Македония. Така той е приеман за разпространител на Христовото учение по тези земи като е ръкоположил и първия епископ – апостол Стахий“, каза доц. Банкова. Тя обясни, че светецът е на голяма почит сред българското население, като в Югозападна България съществува поверие, че свети Андрей е баща на свети Никола, а някъде и на света Варвара. Доц. Банкова поясни, че по Черноморието хората го тачат наравно със свети Никола като господар на морските бури.\r\nДеница КИТАНОВА", "date": "2017.11.30", "title": "Доц. Петя Банкова: Свети Андрей Първозвани е приеман като разпространител на Христовото учeние в земите на Тракия и Македония"}
{"url": "http://www.focus-news.net/news/2017/11/30/2462344/vidin-73-godishen-velosipedist-e-postradal-pri-paten-intsident-v-grada.html", "text": "73-годишен велосипедист е пострадал при пътен инцидент вчера към 10.00 часа във Видин, съобщиха от ОДМВР – Видин. Пътнотранспортното произшествие е станало в района на кръстовището на улиците „Цар Симеон Велики” и „Гео Милев”. Лек автомобил „Мазда”, управляван от 70-годишен мъж с инициали Т. Т., пътуващ по ”Цар Симеон Велики”, блъска отзад движещия се по същата улица и в същата посока колоездач. Пострадалият е с пукнат таз. По случая е образувано досъдебно производство.", "date": "2017.11.30", "title": "Видин: 73-годишен велосипедист е пострадал при пътен инцидент в града"}
{"url": "http://www.focus-news.net/news/2017/11/30/2462345/sas-123-deputata-v-zala-parlamentat-prodalzhava-s-glasuvaneto-na-darzhavniya-byudzhet-za-2018-godina.html", "text": "Със 123 депутата в зала парламентът продължава с гласуването на държавния бюджет за 2018 година, предаде репортер на Агенция „Фокус“. Вчера парламентът прие бюджетите на ДОО и НЗОК за следващата година. Като първа точка в дневния ред за пленарното заседание в петък бе включено гласуване по общата позиция на Народното събрание по Програмата за Председателството на Съвета на ЕС. \r\nБиляна ИВАНОВА", "date": "2017.11.30", "title": "Със 123 депутата в зала парламентът продължава с гласуването на държавния бюджет за 2018 година"}
{"url": "http://www.focus-news.net/news/2017/11/30/2462346/silistra-76-godishen-peshehodets-e-pochinal-pri-katastrofa-v-selo-aydemir.html", "text": "76-годишен пешеходец е починал вследствие на пътнотранспортно произшествие. Това съобщиха от ОДМВР - Силистра. Вчера около 17.00 часа в село Айдемир той пресичал платното на кръстовище, образувано от улиците „София” и „Чернозем”, когато бил ударен от лек автомобил „Фолксваген”, шофиран от 70-годишен водач. Пострадалият мъж бил транспортиран в МБАЛ - Силистра, където тази нощ починал. Изясняват се причините за произшествието, образувано е досъдебно производство.", "date": "2017.11.30", "title": "Силистра: 76-годишен пешеходец е починал при катастрофа в село Айдемир"}
{"url": "http://www.focus-news.net/news/2017/11/30/2462347/burgas-blizo-1-400-sa-imenitsite-v-oblastta-koito-praznuvat-na-andreevden.html", "text": "1 377 са имениците в област Бургас, които празнуват на Андреевден, съобщиха за Радио „Фокус“ - Бургас от ТД „ГРАО“. В областния град те са 675. Мъжете с името Андрей са 741 в региона, а в града - 333. Жените с името Адриана са 182 в областта и 105 в Бургас. Адриановците са 115 в региона, а в града са 61.\r\nИмен ден празнуват още хората с имена: Андрея, Андриан, Първан, Храбър, Храбрин, Силен, Дешо, Първанка, Дешка.\r\nМария РУСЕВА", "date": "2017.11.30", "title": "Бургас: Близо 1 400 са имениците в областта, които празнуват на Андреевден"}
{"url": "http://www.focus-news.net/news/2017/11/30/2462348/razgrad-72-godishna-zhena-ot-kubrat-e-stanala-zhertva-na-telefonna-izmama-sas-sumata-ot-10-000-lv.html", "text": "72-годишна жена от Кубрат е станала жертва на телефонна измама със сумата от 10 000 лв. Това съобщиха от ОДМВР - Разград. Жената с инициали Й. И. получила обаждане на стационарния телефон около 12.45 часа на 29 ноември. Лицето се представило за полицай Петров от Криминална полиция и ѝ обяснило, че във връзка с провеждаща се операция за залавяне на т.нар. „телефонни измамници“ е необходимо да остави на външната врата наличните си пари. Около 14.20 часа възрастната жена закачила на оградата две найлонови торби с банкноти по 20 и 50 лв. След подадения сигнал в полицията е образувано досъдебно производство.", "date": "2017.11.30", "title": "Разград: 72-годишна жена от Кубрат е станала жертва на телефонна измама със сумата от 10 000 лв."}
{"url": "http://www.focus-news.net/news/2017/11/30/2462349/parvite-diplomati-na-sofiya-i-riyad-shte-rabotyat-za-investitsii-na-sauditska-arabiya-v-balgariya.html", "text": "Конкретни действия за засилване на практическото сътрудничество между Република България и Кралство Саудитска Арабия набелязаха външните министри на двете страни Екатерина Захариева и Адел бин Ахмед Ал-Джубейр. Двамата разговаряха в Рияд в рамките на официалното посещение в кралството на българския министър-председател Бойко Борисов. Това съобщиха от правителствената информационна служба.\r\n“На политическо ниво имаме добри отношения, но със съвсем нереализиран потенциал. Разбрахме се у нас да дойде бизнес делегация, за да видят възможностите за инвестиции. Знаете, че имат план от миналата година да диверсифицират инвестиционните си намерения и да търсят вложения във всички сфери. Запознах министър Ал-Джубейр с възможностите за инвестиции във високите технологии в България”, заяви след срещата вицепремиер Захариева. \r\nРъководителят на българската дипломация запозна своя колега с високата квалификация на човешкия капитал (България има най-много ИТ специалисти на глава от населението в Европа), с развитието на фармацията, електрониката и старт-ап компаниите, към които има голям интерес за финансиране от целия свят. “Всеки четвърти компонент на вашия автомобил е произведен в България”, каза министър Захариева на министър Ал-Джубейр.\r\n“Виждам много възможности за инвестиции, особено във високите технологии, роботиката, туризма, земеделието”, заяви саудитският дипломат №1. За целта ще бъдат проучени възможностите, които предоставя Фондът за публични инвестиции на Саудитска Арабия, основан през 1971 г. с цел да инвестира средства от името на правителството на Кралството. Фондът има портфолио от приблизително 200 вложения със собствен капитал, отпускане на заеми или гаранции.\r\nПрез юли 2014 г. Министерският съвет на Саудитска Арабия даде възможност на Фонда да финансира нови дружества извън Кралството, като очакванията са той да стане най-големият суверенен фонд в света с активи от 2 трилиона долара. До момента чрез този инструмент Кралството е финансирало редица водещи компании в Азия и Европа, а през май т. г., по време на визитата на президента на САЩ Доналд Тръмп в Рияд, са обявени инвестиции за 40 милиарда долара отвъд океана.\r\nНа срещата на външните министри на Република България и Кралство Саудитска Арабия бяха набелязани и мерки за засилване на политическите контакти. Министър Ал-Джубейр прие поканата да посети страната ни, а същевременно обеща и пълно съдействие за намирането на сграда на бъдещото българско посолство в Рияд, което предстои да бъде открито през първата половина на 2018 г.\r\n“Ние ще изпратим служители тук, за да проучат възможностите за настаняване на дипломатическата мисия. Първоначално вероятно ще наемем сграда. Обсъждахме варианти и да разменим собственост, тъй като и Кралството наскоро отвори посолство в София и е наело сграда”, заяви министър Захариева. \r\nДвамата първи дипломати обсъдиха редица регионални въпроси и проблеми от международния дневен ред, като поставиха акцент върху сигурността и борбата с тероризма. Република България и Кралство Саудитска Арабия са партньори във водената от САЩ Глобалната коалиция за противодействие на ИДИЛ, като страната ни оказва последователна подкрепа за международните усилия за пресичане финансирането на тероризма и предотвратяване преминаването на чужди бойци към райони на конфликт.", "date": "2017.11.30", "title": "Първите дипломати на София и Рияд ще работят за инвестиции на Саудитска Арабия в България"}
{"url": "http://www.focus-news.net/news/2017/11/30/2462350/pazardzhik-obshtina-peshtera-predostavya-25-000-leva-na-politseyskoto-upravlenie-v-grada-za-remontni-deynosti.html", "text": "Община Пещера ще предостави дарение в размер на 25 000 лева на РУ на МВР в Пещера за извършване на ремонт на санитарните възли и вътрешно боядисване на сградата, съобщи за Радио „Фокус” – Пазарджик Стоян Йовчев, експерт в Общината. Целта е да се подобрят условията на труд на служителите във връзка с постъпило искане от Областна дирекция на МВР в Пазарджик. „В момента сградата на МВР в Пещера се санира по проект, спечелен от Община Пещера. Средства за описаните дейности вътре в сградата няма. Затова градоначалникът и неговият екип предложиха за вътрешните ремонтни дейности поради отпадане на необходимостта да бъде пренасочена сумата предвидена за изграждане на тоалетна в парка на съда. Освен тази актуализация на бюджета, мнозинството от общинските съветници решиха с приходи от продажба на нефинансови активи да пренасочат средства за ремонт на  покривната конструкция на пешеходният мост на река „Стара река“ и ремонт на сградата за музейна сбирка находяща в Радилово”, уточни Йовчев. Той каза още, че поради необходимостта за рекултивиране на старото сметище Община Пещера трябва да започне изработване на работен проект за това. Необходимо е да се извършат предпроектни проучвания за изграждане на претоварна станция на територията на община Пещера, с реализацията на която ще се оптимизират количествата битов отпадък и транспорта им до регионално депо за битови отпадъци.\r\nАлбена ЖИЛЕКОВА", "date": "2017.11.30", "title": "Пазарджик: Община Пещера предоставя 25 000 лева на полицейското управление в града за ремонтни дейности"}
{"url": "http://www.focus-news.net/news/2017/11/30/2462351/silistra-13-godishno-momche-e-postradal-pri-katastrofa-v-selo-golesh.html", "text": "13-годишно момче е пострадал при катастрофа в село Голеш. Това съобщиха от ОДМВР - Силистра. Инцидентът е станал вчера около 19.00 часа в село Голеш. Автомобилът е бил управляван от друго 13-годишно момче. Според първоначалните данни, момчето шофирало лек автомобил „Фолксваген” с несъобразена скорост, загубило управлението и се ударило в ограда на частен имот по ул. „Първа” в селото. При произшествието пострадал връстник на водача, возещ се на задната седалка. С фрактура на предмишница той е настанен за лечение в болница. По случая е образувано досъдебно производство.", "date": "2017.11.30", "title": "Силистра: 13-годишно момче е пострадал при катастрофа в село Голеш"}
{"url": "http://www.focus-news.net/news/2017/11/30/2462352/deputatite-ot-pg-na-volya-vlyazoha-s-meditsinski-maski-v-plenarna-zala-zaradi-dumite-na-ivo-hristov-che-80-ot-balgarite-sa-debili.html", "text": "Депутатите от ПГ на „Воля“ влязоха с медицински маски в пленарна зала заради думите на Иво Христов, че 80% от българите са дебили, предаде репортер на Агенция „Фокус“. Лидерът на „Воля“ Веселин Марешки заяви: „С маски сме, защото има риск да се заразим от умопомрачителност. Докато Иво Христов поне даде шанс на вас да си мислите, че сте от 20% стигнахме дотам Вежди Рашидов да казва, че всички „не стават и за чеп за зеле“. „Представете си, че казвам, че 80% от българите са дебили. Мислите ли, че можете да ми простите това и дали няма да ме разнасяте всеки ден по медиите“, попита той. „Нека с обща декларация да изхвърлим това от политическия ни живот. Да кажем на всеки един такъв човек като Иво Христов, че мястото му не е в парламента“, заяви Веселин Марешки. „Още не сме си доставили противовирусни лекарства затова засега ще останем с маски“, каза още той.\r\nБиляна ИВАНОВА", "date": "2017.11.30", "title": "Депутатите от ПГ на „Воля“ влязоха с медицински маски в пленарна зала заради думите на Иво Христов, че 80% от българите са дебили"}
{"url": "http://www.focus-news.net/news/2017/11/30/2462353/narodniyat-predstavitel-ot-gerb-d-r-daniela-daritkova-prokara-v-narodnoto-sabranie-popravkata-za-invazivna-kardiologiya-v-smolyan.html", "text": "След като успя да убеди бюджетната комисия народният представител от ГЕРБ и председател на здравната комисия д-р Даниела Дариткова прокара в Народното събрание окончателно поправката, от която пряко зависи дали в Смолян ще има инвазивна кардиология. Това съобщиха от пресцентъра на ГЕРБ - Смолян. Вчера беше приет на второ четене бюджетът на Националната здравно-осигурителна каса за 2018 г. В преходните и заключителните разпоредби фигурира пълна забрана за финансирането на нови медицински дейности и нови болници от НЗОК. Тя е оформена така: „Лечебните заведения, които след 31 декември 2017 г. са получили за първи път разрешение за дейност по чл.48, ал.1 от Закона за лечебните заведения, не могат да сключват през 2018 г. договори с НЗОК за съответните дейности“.\r\nВ областната болница на Смолян е сключен договор за покупка и доставка на изключително модерна животоспасяваща апаратура за инвазивна кардиология. Ангиографът е на стойност близо един милион лева. Прави се ремонт на цял сектор към Кардиологичното отделение. Стационарът ще се състои от четири болнични стаи за пациенти преди процедурата и за наблюдение след това. Интервенциите ще се извършват в процедурна зала тя ще бъде изградена с необходимата защита срещу йонизиращи лъчения. Сумата, предназначена за реконструкцията, е на стойност близо 257 хиляди лева, а срокът за изпълнение на обществената поръчка е 59 дни.\r\n„Беше прието моето предложение, което допуска изключение от невъзможността следващата година да се плаща за нови дейности. Това означава, че когато съответната клинична пътека не е изпълнявана в съответния регион, да бъде допуснато включването й и заплащането й от НЗОК“, съобщи д-р Дариткова. При това положение в Смолян категорично догодина може да имаме инвазивна кардиология, ако в срок до 31 декември се внесат документите за получаване на разрешително за дейност. Д-р Дариткова каза, че заради поправката, която ще даде шанс за инвазивна кардиология в Смолян колегите ѝ от БСП я обвинили в конфликт на интереси и лобизъм. „За конфликт на интереси със сигурност не може да се говори. А да бъдеш лобист в интерес на родния си край, за здравето и живота на своите съграждани е най-благородната форма на лобизъм, така че го приемам като комплимент“, коментира народният представител. „Прието е това, което ние бяхме заложили като бюджетна рамка на НЗОК и допълнителното разпределение на средства за извънболничната помощ“, посочи депутатът. Става въпрос за предложението на д-р Даниела Дариткова за допълнителни 27 млн. лв., от които 7 млн. лв. за първичната извънболнична помощ, 7 млн. лв. за специализираната извънболнична помощ, 3 млн. лв. за медико-диагностични дейности и 10 млн. лв. за дентална помощ. „Обичайно, когато се постави темата за здравеопазване, дебатите са обстоятелствени, разнопосочни и отразяват многобройните проблеми, натрупани в сектора във времето“, заяви тя.", "date": "2017.11.30", "title": "Народният представител от ГЕРБ д-р Даниела Дариткова прокара в Народното събрание поправката за инвазивна кардиология в Смолян"}
{"url": "http://www.focus-news.net/news/2017/11/30/2462354/pazardzhik-ogranicheno-e-dvizhenieto-v-rayona-na-89-km-v-posoka-plovdiv-zaradi-remont-na-mantinela.html", "text": "Ограничено е движението в района на 89 км в посока Пловдив заради ремонт на мантинела, предаде репортер на Агенция \"Фокус\". Движението се извършва само в едната лента.", "date": "2017.11.30", "title": "Пазарджик: Ограничено е движението в района на 89 км в посока Пловдив заради ремонт на мантинела"}
{"url": "http://www.focus-news.net/news/2017/11/30/2462355/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Най-големият германски вестник - Die Sueddeutsche Zeitung, поставя акцент върху темата за бежанците, подчертавайки, че ситуацията с тях остава под контрол, въпреки кризата в Берлин. \r\nФедералното германско правителство ще възобнови процедурите по депортирането на отхвърлени бежанци от Афганистан и Пакистан, съобщава баварският ежедневник Die Sueddeutsche Zeitung, като се позовава на източници от средите на активистите.\r\nСъгласно представената информация, първият самолет ще излети от летището във Франкфурт на Майн на 6 декември. Колко хора ще бъдат качени на борда на машината все още не е известно. \r\nЗа последната година от Германия са депортирани 128 афганистанци, всички от които – мъже. Връщането им в родината предизвика спорове, тъй като конфликтът между правителството и талибаните, а също и с джихадистите „Ислямска държава“, поставят под въпрос доколко ситуацията в страната може да бъде определена като сигурна за гражданите.\r\nТемата за миграцията и последиците от нея е водеща и за националния ежедневник Die Welt, който представя резултатите от наскоро направено изследване.\r\nНово изследване показва, че до средата на века мюсюлманският дял на европейското население ще нарасне значително, дори и ако границите на Европа бъдат затворени за бежанци, пише Die Welt. \r\nИзследователи от американския институт „Пю“ прогнозират сериозни промени в демографската картина на Европа през следващите няколко десетилетия, а един от трите сценарии предвижда към 2050 г. делът на мюсюлманите конкретно в Германия да се утрои и да достигне до малко под 20 %. Към настоящия момент те съставляват около шест на сто от населението в страната. \r\nАвторите на доклада „Нарастващото мюсюлманско население в Европа“ са категорични, че тенденцията на увеличението на броя на мюсюлманите на Стария континент ще бъде устойчива, дори и в случай на незабавно затваряне на всички граници и пълното блокиране на каналите за законна миграция, като например предоставянето на работни визи. \r\nПри сценарий за „нулева имиграция“, мюсюлманското население във всички европейски страни ще нарасне от 4,9% до 7,4%. Причината: имигрантите мюсюлмани са средно 13 години по-млади от местното население и сред тях има по-висока раждаемост.\r\nВторият сценарий е за „средна имиграция“. При него се предвижда да не бъдат приемани повече търсещи убежище, а само мигранти с цел обучение или включване към пазара на труда. Резултатът: към средата на века мюсюлманското население в Европа ще се удвои до малко над 11%, а в Германия ще остане малко под него.\r\nСценарий на „високата имиграция\" предполага, че ръстът ще продължи да бъде толкова висок, колкото в периода 2014-2016 г. Това би утроило мюсюлманския дял в Европа до 14%, а в Германия до малко под 20%.\r\nБлизкият до дясно-центристките и консервативни убеждения национален ежедневник Die Frankfurter Allgemeine Zeitung припомня, че Германия все още има функциониращо правителство, като в защита на тази теза публикува статия за визитата на външния министър Зигмар Габриел в САЩ.\r\nМинистърът на външните работи на ФРГ Зигмар Габриел пристига на кратко посещение във Вашингтон, където ще направи опит да убеди САЩ в необходимостта от запазването на историческото споразумение за ядрената програма на Иран, съобщава националният ежедневник Die Frankfurter Allgemeine Zeitung.\r\n„Провалът на ядреното споразумение с Иран ще бъде опустошителен  сигнал в посока превъоръжаване в региона и по света\", заяви първият дипломат на Берлин преди отпътуването си за САЩ. „Последният севернокорейски ракетен тест отново показва потенциала за ескалация на неконтролирани конфликти\", допълни германският социалдемократ. \r\nВ сутрешните часове на четвъртък (местно време) Габриел ще проведе среща с държавния секретар на САЩ Рекс Тилърсън, след което са планирани разговори със сенатори и членове на Камарата на представителите. Освен Иран и Северна Корея ще бъдат обсъдени още ситуацията в Близкия изток и конфликтът в Украйна. \r\nПосещението на Габриел във Вашингтон има още една важна цел - с него Берлин иска да демонстрира, че въпреки всички трудности федералното правителство е в състояние да действа. \"Дори във времена на преход нашите приятели и партньори разчитат на Германия\", подчерта външният министър на ФРГ.\r\nЗа берлинския Der Tagesspiegel няма съмнение, че тема номер едно от деня са преговорите за голяма коалиция, които ще стартират по-късно през деня.\r\nВ четвъртък, 30 ноември, председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП) ще се съберат в резиденцията на президентската власт на ФРГ за първи консултации за съставяне на нова голяма коалиция в Берлин, припомня столичният ежедневник Der Tagesspiegel.\r\nДържавният глава Франк-Валтер Щайнмайер покани в двореца Белвю Ангела Меркел, Хорст Зеехофер и Мартин Шулц в опит да помогне формирането на стабилно федерално правителство и да избегне необходимостта от организирането на нови избори. Все още е твърде рано да се каже обаче дали има надежди за съставяне на нова голяма коалиция между Съюза (ХДС/ХСС) и ГСДП.\r\nСлед изненадващия колапс на преговорите за съставяне на новото коалиционно правителство в Берлин държавният глава на ФРГ Франк-Валтер Щайнмайер пое в свои ръце инициативата за извеждане на страната от политическата криза. Пълното фиаско, с което приключиха сондажите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, провокира изострянето на тона на президента, който смъмри партиите и припомни, че по силата на резултатите от изборите за Бундестаг през септември, те носят отговорност за бъдещето на Германия, която не може „просто така“ да бъде върнато обратно в ръцете на избирателите. „Това е моментът, в който всички участници трябва да поемат дъх и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство и категорично се противопостави на организирането на нови избори в страната.Тереза Герова", "date": "2017.11.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/30/2462356/ognyan-zlatev-predstavitelstvo-na-ek-v-balgariya-nay-golyamoto-predizvikatelstvo-po-vreme-na-predsedatelstvoto-e-kak-da-prevedem-na-grazhdanite-ezika-na-institutsiite-taka-che-da-go-razberat.html", "text": "Най-важното предизвикателство за мен по време на Българското председателство на Съвета на ЕС е как да постигнем баланс – от една страна да говорим на езика на институциите и как той да се преведе на езика на гражданите, така че те да го разберат. Това каза ръководителят на представителството на Европейската комисия в България Огнян Златев по време на конференция за актуалните предизвикателства пред преводачите в ЕС на тема „10 години в ЕС. Актуални тенденции в терминологията, административния и медийния български език“, предаде репортер на Агенция „Фокус.\r\n„Важно е със събития като тези да покажем, че ние в България си даваме много сериозна сметка за важността на превода. Искам да поздравя всички в този бранш от името на ЕК за добрата работа, която правят до момента, и за още по-отговорната, която предстои да правят. Десетата годишнина на България в Европейския съюз е важен момента за преоценка. Смятам, че преводаческата работа е една от най-важните и благодарение на нея българският език се утвърждава е Европа. Надявам се догодина, когато направим пак една такава конференция, да отчетем успешно председателство“, каза още Златев.\r\nД-р Олга Манафова от Генерална дирекция „Писмени преводи“ (ГДПП) изрази радостта си, че към екипа на преводачите има както добре познати служители от администрацията, така и много студенти. „Тъй като една част от това, което превеждаме, е законодателството на Европейския съюз и много хора работят с него, осъзнаваме колко е важно то за чистотата на българския език. Винаги обсъждаме и темата за избягването на чуждиците, но всъщност истината е някъде по средата“, обясни тя. \r\nМанафова уточни, че в момента в ГДПП работят 60 преводачи и 10 асистенти, които годишно превеждат по 80 хил. страници, като тази бройка тенденциозно нараства.\r\nЦветилена СИМЕОНОВА", "date": "2017.11.30", "title": "Огнян Златев, представителство на ЕК в България: Най-голямото предизвикателство по време на председателството е как да преведем на гражданите езика на институциите така, че да го разберат"}
{"url": "http://www.focus-news.net/news/2017/11/30/2462357/kyustendil-tyaloto-na-mazh-e-otkrito-v-gradina-pred-zhilishten-blok-v-dupnitsa.html", "text": "Тялото на мъж е открито в градина пред жилищен блок в Дупница. Екип на „Спешен център” – Дупница се е озовал на сигналът за мъж в безпомощно състояние в градина пред жилищен блок. Това съобщи за Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите ѝ сигналът е получен в 20.19 часа снощи. Сигналът е бил за лежащ в градинка мъж в безпомощно състояние, в близост до бл. 69 в жк. „Бистрица”. Екипът е установил, че мъжът е починал. По-късно роднина на починалия е представил документ за белодробно заболяване. По случая е уведомена полицията.\r\nВенцеслав ИЛЧЕВ", "date": "2017.11.30", "title": "Кюстендил: Тялото на мъж е открито в градина пред жилищен блок в Дупница"}
{"url": "http://www.focus-news.net/news/2017/11/30/2462358/sport-evertan-pobedi-uest-hem-s-40-hettrik-na-ruuni.html", "text": "Евертън победи гостуващия Уест Хем с 4:0 в мач от междинния 14-и кръг на английската Висша лига. Уейн Рууни постигна хеттрик и огорчи връщането на Дейвид Мойс на „Гудисън Парк”, този път начело на Уест Хем, след като в продължение на 11 години бе наставник на Евертън. Четвъртият гол бе дело на Ашли Уилямс.\r\nВременният наставник Дейвид Ънсуърт изведе домакините за последен път, след като стана ясно, че Сам Алърдайс ще поеме тима на мястото на уволнения холандец Роналд Куман.\r\nС този успех Евертън събра 15 точки и излезе на 13-а позиция. Уест Хем е 18-и с 10 точки.\r\nВенцислав ДРАГОМАНОВ", "date": "2017.11.30", "title": "Спорт: Евертън победи Уест Хем с 4:0, хеттрик на Рууни"}
{"url": "http://www.focus-news.net/news/2017/11/30/2462359/dots-petya-bankova-na-sever-ot-stara-planina-andreevden-se-pochita-kato-praznik-na-mechkite.html", "text": "На север от Стара планина Андреевден се почита като празник на мечките. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Андреевден. „Старите хора разказват, че някога св. Андрей живеел като отшелник в планината. Той се прехранвал от малката си нива, която сам обработвал с един вол. Но един ден се появила мечка и изяла вола на светеца. Разгневен от това, св. Андрей успял да я залови, впрегнал я в ралото и продължил да обработва земята си с нея. Затова светецът е почитан като повелител и покровител на мечките“, обясни доц. Банкова. Тя посочи, че там, където се появяла мечка стръвница, най-старата жена от къщата вземала шепа варени зърна и филия хляб и ги хвърляла нагоре към покрива на къщата с думите: „На ти, мецо, кукуруз, да не ядеш стоката и човеците!”. Доц. Банкова допълни, че много европейски и азиатски народи почитат мечката като символ на женското начало, на плодородието и раждаемостта. „А при нас имен ден празнуват всички, носещи името на светеца и нека да са безстрашни като него“, пожела етнологът.\r\nДеница КИТАНОВА", "date": "2017.11.30", "title": "Доц. Петя Банкова: На север от Стара планина Андреевден се почита като празник на мечките"}
{"url": "http://www.focus-news.net/news/2017/11/30/2462360/pazardzhik-obuchitelen-kurs-za-rabota-s-chitateli-tineydzhari-se-provezhda-v-regionalna-biblioteka.html", "text": "Обучителен курс за работа с читатели-тинейджъри се провежда днес в Регионална библиотека в Пазарджик, съобщиха от пресцентъра на институцията. Обучителен курс на тема „Библиотеките и поколението Z – предизвикателства и възможности” организираха Регионална библиотека” Н. Фурнаджиев” и Центърът за продължаващо образование на библиотекари към Българска библиотечно-информационна асоциация. Курсът се провежда в Регионална библиотека” Никола Фурнаджиев” и в него взимат участие библиотекари от цялата Пазарджишка област. Обучението е фокусирано върху иновативни услуги и подходи, които обществените библиотеки да разработят и да предложат на децата в тийнейджърска възраст, тъй като това е поколението, което най-много е свързано с информационните технологии и електронно общуване. Лектор е Наталия Георгиева, която от години работи по изследователски проекти в областта на образованието, детската грамотност, сектора на учене през целия живот.\r\nСветлана ЕЛЕНКИНА", "date": "2017.11.30", "title": "Пазарджик: Обучителен курс за работа с читатели-тинейджъри се провежда в Регионална библиотека"}
{"url": "http://www.focus-news.net/news/2017/11/30/2462361/otets-stiliyan-sveti-andrey-e-parviyat-svetets-prizovan-ot-iisus-hristos-kogato-toy-e-tryabvalo-da-izvika-svoite-posledovateli.html", "text": "Свети Андрей е първият светец, призован от Иисус Христос, когато той е трябвало да извика своите последователи. Това каза за Радио „Фокус“ - Бургас отец Стилиян от църквата „Свети Никола“ в град Черноморец. Тогава той тръгнал по брега на Генисаретското езеро и вървейки, видял рибари на брега на морето, приближил се до кораба, където те работили и казал: „Оставете мрежите и вървете след мене и аз ще ви направя да бъдете ловци на човеци“. Първият, който тръгва след него, е Свети апостол Андрей. Затова се нарича още Първозвани. Отец Стилиян каза още, че символично с този празник започва и поредицата от празниците през декември, които ще продължим да честваме до Рождество Христово. Андреевден е посветен още на семейството. То се събира около трапезата с постните ястия. Характерно е на този ден на масата да присъства и царевицата, която се счита с най-едро зърно от зърнените култури. Символично се приема, че денят започва да нараства.\r\nМария РУСЕВА", "date": "2017.11.30", "title": "Отец Стилиян: Свети Андрей е първият светец, призован от Иисус Христос, когато той е трябвало да извика своите последователи"}
{"url": "http://www.focus-news.net/news/2017/11/30/2462362/api-do-1700-chasa-dvizhenieto-shte-se-osashtestvyava-v-intenzivnata-lenta-na-avtomagistrala-trakiya-ot-km-88-do-km-89-v-posoka-burgas-zaradi-montazh-na-mantinela.html", "text": "До 17.00 часа движението ще се осъществява в интензивната лента на автомагистрала \"Тракия\" от км 88 до км 89 заради монтаж на мантинела. Това съобщиха от пресцентъра на Агенция \"Пътна инфраструктура\". Временно е ограничено движението в изпреварващата лента в посока Бургас. Шофьорите да се движат с повишено внимание и съобразена скорост.", "date": "2017.11.30", "title": "АПИ: До 17.00 часа движението ще се осъществява в интензивната лента на автомагистрала \"Тракия\" от км 88 до км 89, в посока Бургас, заради монтаж на мантинела"}
{"url": "http://www.focus-news.net/news/2017/11/30/2462363/dragomir-stoynev-bsp-nedopustimo-e-volya-da-badat-s-maski-parlamentat-ne-e-pazar-ili-apteka.html", "text": "Вземете мерки, това е недопустимо в парламентарна република и член на ЕС. Хората трябва да имат поне елементарно възпитание и да знаят къде се намират. Това не им е пазар или аптека, това е българският парламент. Това каза зам.-председателят на ПГ на БСП Драгомир Стойнев за влизането на депутатите от „Воля“ с медицински маски в пленарна зала заради думите на Иво Христов, че 80% от българите са дебили, предаде репортер на Агенция „Фокус“. „Остро възразявам, че не правите забележка и не се предприемат никакви действия спрямо този цирк, който се играе. Хора с маски стоят в зала, ако искат могат и с шапки да дойдат. Това принизява българския парламент“, заяви той. „Знам, че разчитате на „Воля“ да гласува бюджета и че стана патерица на управляващите. „Воля“ ви подкрепят във всяко едно отношение, че едно говорят, а в зала правят коренно различно, и че има кворум благодарение на „Воля“, обърна се Драгомир Стойнев към ГЕРБ. „Ако продължавате да толерирате това поведение в пленарна зала и да си затваряте очите това ясно показва, че вашата основна цел е да принизявате българските институции“, посочи депутатът. \r\nБиляна ИВАНОВА", "date": "2017.11.30", "title": "Драгомир Стойнев, БСП: Недопустимо е „Воля“ да бъдат с маски, парламентът не е пазар или аптека"}
{"url": "http://www.focus-news.net/news/2017/11/30/2462364/ognyan-zlatev-ek-s-nablizhavaneto-na-balgarskoto-rotatsionno-predsedatelstvo-na-saveta-na-es-misiyata-na-balgarskite-prevodachi-shte-stane-oshte-po-vidima-i-vazhna.html", "text": "\"Трябва да изкажем дълбока благодарност на нашите сънародници преводачи, заради неуморния им труд, допринасящ за това Европа да бъде достъпна за гражданите на български език\", заяви ръководителят на Представителството на Европейската комисия в България Огнян Златев при откриването на конференция на тема ,,10 години в ЕС: Актуални тенденции в терминологията, административния и медийния български език“, съобщиха от пресцентъра на Представителство на ЕК в България. Тя се провежда в София по инициатива на българския езиков департамент на Генерална дирекция „Писмени преводи“ (ГДПП) на Европейската комисия. \r\nОгнян Златев отбеляза, че културното многообразие е една от основополагащите ценности на ЕС и затова постоянното усъвършенстване и отстояване на българската писменост е особено ценно в официалните текстове, които институциите произвеждат. \"Качествените преводи на български език са решаващ фактор за това хората в България да се информират и да разбират повече политиките, които отстояваме – а оттам и обществото ни да продължи да ни подкрепя осъзнавайки ползите от принадлежността към общия европейски проект\", посочи Златев. \r\nС наближаване на българското ротационно председателство на Съвета на ЕС мисията на българските преводачи ще стане още по-видима и важна. \"Да говорим на езика на гражданите обаче, не означава само да говорим и пишем на техния майчин език – това означава да говорим и пишем на разбираем език. Ето защо адаптирането на стила към съответните публики е не по-маловажно и се надявам днешната конференция да допринесе за този професионален анализ, който ще е от помощ на всички ни.\", каза в приветствието си ръководителят на Представителството на ЕК в България Огнян Златев.", "date": "2017.11.30", "title": "Огнян Златев, ЕК: С наближаването на българското ротационно председателство на Съвета на ЕС мисията на българските преводачи ще стане още по-видима и важна"}
{"url": "http://www.focus-news.net/news/2017/11/30/2462365/veliko-tarnovo-biznes-kreditiraneto-e-vav-fokusa-na-24-to-izdanie-na-natsionalnite-uchenicheski-sastezaniya-v-stopanska-akademiya-dimitar-a-tsenov-svishtov.html", "text": "В Стопанска академия „Димитър А. Ценов” ще се проведе 24-то Национално ученическо състезание, което ще бъде в направление „Банкиране, финансиране и бюджетиране”. Това съобщиха от пресцентъра на Стопанска академия „Димитър А. Ценов”. Това е пето издание в направлението, което организира катедра „Финанси и кредит”, и традиционно се провежда по случай професионалния празник на банкера – 6 декември. Партнират шест банки, които подпомагат ученическите отбори в обосновката на регионален бизнес проект, съфинансиран с бизнес кредит.\r\nВ продължение на два дни – 1 и 2 декември, средношколци от 17 средни училища, разпределени в екипи, ще се състезават за носител на почетния медал „SOLIDUS: SALUS ET GLORIA” с парична отборна награда от 1000 лв., осигурена от „Банка Пиреос България” АД в партньорство с академична фондация „Проф. д-р Минко Русенов”. Ще бъдат връчени и специални награди на отличените отбори. Водещите отборите учители ще вземат участие и в публични защити на две докторски дисертации на финансовата катедра в областта на инвестициите в благородни метали и бизнес оценяването.\r\nПрез втория ден от състезанието ще се проведе сертификационен семинар на тема „Валути и защита от фалшификации”, с лектори от банки-партньори и катедра „Финанси и кредит” при Стопанска академия.", "date": "2017.11.30", "title": "Велико Търново: Бизнес кредитирането е във фокуса на 24-то издание на националните ученически състезания в Стопанска академия „Димитър А. Ценов” - Свищов"}
{"url": "http://www.focus-news.net/news/2017/11/30/2462366/sergey-lavrov-moskva-se-otnasya-negativno-kam-ideyata-na-sasht-za-zasilvane-na-sanktsiite-sreshtu-severna-koreya.html", "text": "Москва се отнася негативно към идеята на САЩ за засилване на санкционния натиск върху Северна Корея. Това заяви министърът на външните работи на Руската федерация Сергей Лавров, предава РИА Новости.\r\n„Отнасяме се към това негативно. Вече многократно подчертавахме, че сам по себе си санкционният натиск е изчерпан и всички тези резолюции, които доведоха до санкции, съдържаха задължителното искане за възобновяване на политическия процес, за възобновяване на преговори. Точно тези искания американската страна игнорира напълно. Според мен това е огромна грешка“, заяви пред журналисти първият дипломат на Москва.Тереза Герова", "date": "2017.11.30", "title": "Сергей Лавров: Москва се отнася негативно към идеята на САЩ за засилване на санкциите срещу Северна Корея"}
{"url": "http://www.focus-news.net/news/2017/11/30/2462367/sliven-gasta-magla-i-zasilen-trafik-zatrudnyavat-dvizhenieto-v-rayona-na-petolachkata.html", "text": "Гъста мъгла и засилен трафик затрудняват движението в района на Петолъчката на пътя София – Бургас край Сливен, съобщиха от Областно пътно управление. В планинските райони по усойните места има сняг, шофьорите трябва да шофират внимателно.", "date": "2017.11.30", "title": "Сливен: Гъста мъгла и засилен трафик затрудняват движението в района на Петолъчката"}
{"url": "http://www.focus-news.net/news/2017/11/30/2462368/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус”- Пловдив днес е посветено на Шуменския огнестрелен склад и на хората, свързани с него. Складът е формиран на 14 март 1901 г., а негов началник е майор Иван Бояров, командир на лабораторната рота майор Иван Ченчев, а адютант поручик Григор Преславски. Повече за създаването на склада и за предназначението му ще ни разкаже полк. Мишо Йорданов, военен историк. От него ще разберем още каква е била организацията на склада, как се е доставяло оръжието до бойните позиции и защо именно в Шумен е бил формиран той.\r\nВъв втората половина от предаването ще разговаряме с интересен събеседник, от който ще научим исторически факти за шуменския род Боярови и по-точно за видните неговите представители Димитър и Иван Боярови. Човекът, който е събрал тези факти е техен правнук и това е инж. Емануил Петров Христов – Бояров.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.11.30", "title": "Акценти в предаването „Със славната 2-ра Тракийска дивизия – За честта на България“по Радио „Фокус” Пловдив"}
{"url": "http://www.focus-news.net/news/2017/11/30/2462369/uchenite-ot-ban-spusnaha-cherni-znamena-v-znak-na-protest-sreshtu-prietiya-byudzhet-na-akademiyata-za-2018-godina.html", "text": "Учените от БАН спуснаха черни знамена в знак на протест срещу приетия бюджет на академията за 2018 година, предаде репортер на Агенция „Фокус“. По-рано сутринта на мълчалив протест пред сградата на БАН се събраха около 100 учени, които изразяват несъгласие с недофинансирането на научната им дейност. \r\nБиляна ИВАНОВА", "date": "2017.11.30", "title": "Учените от БАН спуснаха черни знамена в знак на протест срещу приетия бюджет на академията за 2018 година"}
{"url": "http://www.focus-news.net/news/2017/11/30/2462370/vezhdi-rashidov-gerb-izpusnah-se-s-frazata-che-ot-ostanalite-v-balgariya-chep-za-zele-ne-stava-izvinyavam-se-ako-sam-naskarbil-nyakogo-i-molya-da-mi-prostite.html", "text": "Изпуснах се с фразата, че от останалите в България чеп за зеле не става – извинявам се, ако съм наскърбил някого и моля да ми простите. Това каза от трибуната на Народното събрание народният представител от ПГ на ГЕРБ Вежди Рашидов във връзка с критиките на лидера на „Воля“ Веселин Марешки за участието на Рашидов в теливезионно предаване, в което е казал, че от останалите българи в страната ни и чеп за зеле не става, предаде репортер на Агенция „Фокус“. „Моят живот на 65 години не е измислица от два дена и не е мерак на един или друг. Правя грешки, но намирам и достойнството и мъжеството да се извиня. Случи се, не съм го мислил. Знаете го добре. 7 години съм бил български министър и съм направил не за себе си, а за българската култура много неща“, каза Вежди Рашидов. Той поясни на Марешки, че лесно се обича български народ от частен самолет.  „Изпуснах се, неправилно, лошо казана дума. Безкрайно уважавам много хора и съм тук за това. От всички парламентарни групи има достойни хора. Извинявам се ако съм наскърбил някого. Моля ви да ми простите“, каза той. \r\nДеница КИТАНОВА", "date": "2017.11.30", "title": "Вежди Рашидов, ГЕРБ: Изпуснах се с фразата, че от останалите в България чеп за зеле не става – извинявам се, ако съм наскърбил някого и моля да ми простите"}
{"url": "http://www.focus-news.net/news/2017/11/30/2462371/inzh-doncho-atanasov-shte-uchastva-v-obshtestvenoto-obsazhdane-na-doklada-za-ovos-za-traseto-na-avtomagistrala-ruse-veliko-tarnovo.html", "text": "Инж. Атанасов ще участва в общественото обсъждане на доклада за ОВОС за трасето на АМ „Русе - Велико Търново“ на 1 декември от 9.30 часа в сградата на Общинска администрация – Русе. Това съобщиха от пресцентъра на Агенция \"Пътна инфраструктура\". АМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла (от 0+400 до км 40+357), обход на гр. Бяла (от км 40+357 до км 76+000) и Бяла – Велико Търново (от км 76+000 до км 133+240_.\r\nВариантите на трасе, които са разработени са следните:\r\n- Комбиниран - Трасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.\r\nРелефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза. \r\nПроектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.\r\nНай-целесъобразен от екологична, техническа и икономическа гледна точка, според експертите, е комбинираният вариант на трасе. Той обобщава останалите варианти и в определени участъци е подобрена геометрията на пътя.\r\n- Червен вариант - Трасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.\r\n- Син вариант- Този вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.\r\nИзграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са публикувани на интернет страницата на Агенция „Пътна инфраструктура” .", "date": "2017.11.30", "title": "Инж. Дончо Атанасов ще участва в общественото обсъждане на доклада за ОВОС за трасето на автомагистрала „Русе - Велико Търново“"}
{"url": "http://www.focus-news.net/news/2017/11/30/2462372/gen-mayor-grudi-angelov-tseliyat-sektor-sigurnost-ima-nuzhda-ot-podgotveni-spetsialisti-po-psihologiya-poznavashti-osnovite-na-natsionalnata-sigurnost-i-otbranata.html", "text": "По моя преценка и целият сектор „Сигурност“ има нужда от подготвени специалисти по психология, които да познават основите на националната сигурност и отбраната. Това каза в интервю за Агенция „Фокус“ началникът на Военна академия „Георги С. Раковски“ ген.-майор Груди Ангелов. „Искам да отбележа, че тази една година от моето управление на Военна академия съвпада и с отчета на учебната 2016/2017 г. За драстична промяна не можем да говорим на този етап. Академията в учебен план създаде две нови магистърски програми. Едната е „Сигурност и противодействие на радикализацията и тероризма“, която отговаря на изискванията за Закона за противодействие на тероризма, който беше приет през 2016 г.“, заяви ген. Ангелов. По думите му в този случай Академията следи да отговаря на измененията в нормативната уредба и в геополитически план, както и на предизвикателствата на новата среда за сигурност. \r\n„Ние преподаваме национална сигурност и международна сигурност и това са основните ни дисциплини. Другата дисциплина, която беше приета и акредитирана и тази година имаме прием за нея, е „Психология в сферата на сигурността и отбраната“. Като за първа година за нея интересът е изключително голям. Имаме 29 обучаеми в тази магистърска програма. Акредитацията бе провокирана от факта, че в българската армия и въоръжените сили има нужда от такива специалисти, които да се грижат за психическото здраве на нашите военнослужещи, а и не само на тях, а и на цивилни служители“, каза още ген.-майор Груди Ангелов.\r\nЛюба АЛЕКСИЕВА", "date": "2017.11.30", "title": "Ген.-майор Груди Ангелов: Целият сектор „Сигурност“ има нужда от подготвени специалисти по психология, познаващи основите на националната сигурност и отбраната"}
{"url": "http://www.focus-news.net/news/2017/11/30/2462373/sliven-romanat-na-zahari-karabashliev-havra-shte-bade-predstaven-v-biblioteka-zora.html", "text": "Романът на Захари Карабашлиев „Хавра“ ще бъде представен днес в библиотека „Зора” – Сливен. Това съобщиха от културната институция. Събитието започва от 17.30 часа в Библиотека, а входът е свободен. В „Хавра“ история и настояще се преплитат, факт и фантазия се смесват, напрегнато действие се редува с лиричност – със смели щрихи и в интимна близост, с внимание към незабележимото и усет към красотата. След години в Америка и поредица от провали главният герой на романа Никола се прибира в родния си град за погребението на баща си, загинал при нещастен случай. Краткият престой обаче се превръща в начало на рисковано разследване, което го въвлича в тъмна мрежа от интереси, престъпни конфликти и разкрития. Той се изправя пред ултимативни решения, които не би искал да взема. Повече от век по-рано младата руска аристократка Вера Елегина копнее за независимост – от своята тиранична сестра, от закостенелите порядки и от монотонността на средата си, докато светът навън кипи от промени. Случаят я запознава с харизматичен американски военен журналист и двамата поемат по опасен път, който ще ги свърже завинаги със съдбата на българския народ. По какъв начин Никола и Вера ще се срещнат през времето и пространството? Може ли една необикновена любов да подпали искрата на война? Истината до свобода ли води, или до смърт?", "date": "2017.11.30", "title": "Сливен: Романът на Захари Карабашлиев „Хавра“ ще бъде представен в библиотека „Зора”"}
{"url": "http://www.focus-news.net/news/2017/11/30/2462374/kyustendil-obuchenie-po-povod-evropeyskata-sedmitsa-za-izsledvane-za-hiv-shte-se-provede-v-grada.html", "text": "Обучение по повод Европейската седмица за изследване за ХИВ ще се проведе в Кюстендил. Това съобщи за Радио „Фокус” – Кюстендил Елена Андонова, експерт в Регионална здравна инспекция – Кюстендил. По думите ѝ от 13.30 часа в Професионална гимназия по туризъм „Никола Й. Вапцаров” се лекционна среща с възпитаниците на учебното заведение. Срещата ще се проведе съвместно с неправителствената организация „Ларго”. „В рамките на обучението ще говорим за начините за предпазване от заразяване, повишаване на информираността, действията при съмнения за заразяване и други теми”, каза Елена Андонова. По думите ѝ вече е проведена кампания за анонимно изследване за носителство на ХИВ, консултиране и предоставяне на здравно-образователни материали и презервативи, изследване на количеството на въглеродния окис в издишания въздух на пушачите в друга гимназия в Кюстендил. Тази инициатива е преминала успешно и на спортен комплекс „Осогово”.\r\nВенцеслав ИЛЧЕВ", "date": "2017.11.30", "title": "Кюстендил: Обучение по повод Европейската седмица за изследване за ХИВ ще се проведе в града"}
{"url": "http://www.focus-news.net/news/2017/11/30/2462375/kardzhali-dva-opita-za-telefonni-izmami-sa-predotvrateni-v-grada.html", "text": "Два опита за телефонни измами са били предотвратени вчера в Кърджали. Това съобщиха от ОДМВР - Кърджали. След подадени сигнали, че са им били искани пари по телефона от представящи се за полицейски инспектори, гражданите са били изрично предупредени, че става дума за измама. В случая е бил използван най-популярният сценарий напоследък – измамниците се представят за служители на полицията, които работят за залавянето на телефонни мошеници. Под този претекст искат най-вече от възрастни хора да изхвърлят пари от терасата, като обещават да върнат сумите след приключване на операцията. \r\n10 са регистрираните в полицията в Кърджали телефонни измами от началото на 2017 година до края на месец ноември. В 7 от тях парите са поискани от мним полицейски инспектор и една е за пострадал роднина при катастрофа. Полицията е разкрила две от измамите. Като обвиняеми в образуваните досъдебни производства са привлечени жена на 48 години и мъж на 38 години. Продължават активните действия на полицията хората да бъдат информирани за този вид престъпления и да не предават в никакъв случай пари на непознати. Важна е ролята на полицейските инспектори, които съвместно с кметовете на населени места, провеждат срещи с населението с превантивна цел.  Периодично на публични места се разлепват листовки с описание на най-популярните сценарии за измами и съвети какво да предприемат попадналите в такава ситуация. Уведомени са и банковите офиси да се проявява бдителност в случаи, когато възрастни хора теглят големи суми от сметките си.", "date": "2017.11.30", "title": "Кърджали: Два опита за телефонни измами са предотвратени в града"}
{"url": "http://www.focus-news.net/news/2017/11/30/2462376/dots-d-r-tatyana-aleksandrova-ban-nay-chestiyat-vapros-na-balgarite-kam-instituta-za-balgarski-ezik-e-za-slyato-poluslyato-i-razdelno-pisane.html", "text": "Най-честият въпрос, който ни задават българите, е за слято, полуслято и разделно писане. И приемаме това за нормално, тъй като то има повече от 35 годишна традиция. Въпросите се въртят най-вече около правописа на словосъчетания като „държава членка“, „организация бенефициент“, „колцентър“, „проекто базиран“, „неслучайно“ и др. Това каза Доц. д-р Татяна Александрова от Института за български език „Проф. Л. Андрейчин“ при БАН по време на конференция за актуалните предизвикателства пред преводачите в ЕС на тема „10 години в ЕС. Актуални тенденции в терминологията, административния и медийния български език“, предаде репортер на Агенция „Фокус“.\r\n„На второ място са въпросите за употреба на главни и малки букви – това се оказва изключителен проблем в последно време. Потребителите – най-вероятно в прилив на уважение, все забравят, че „министър-председател“, „директор“ и „комисар“ се използват с голяма буква само при обръщение. Много често ни питат и за изписването на Българското председателство – тук проблемът е свързан с факта, че думата „председателство“ може да бъде и нарицателно и това разграничение в текста винаги трябва да се прави“, каза още тя и уточни, че други често задавани въпроси за правописа са тези за пълен и кратък член, за чуждите думи и имена и за числителните редни имена.\r\n„Въпросите за пунктуацията също не са малко, като най-популярните сред тях са за поставянето на запетаи и за оформянето на текст. Граматичните въпроси пък са свързани с форми – за деепричастие, формите кой/кого и др. По-редките са случаите на запитване за правоговор, ударение и произход на думите“, каза Александрова.\r\nТя обясни, че има и такива въпроси, за  които няма еднозначно правило и се изисква събиране и анализ на информация. „Такъв въпрос, който ни зададоха наскоро, беше за мюсюлманската общност в Босна и Херцеговина - кое понятие е най-правилно: бошняци, бошнеци или бошненци“, каза Александрова.\r\nЦветилена СИМЕОНОВА", "date": "2017.11.30", "title": "Доц. д-р Татяна Александрова, БАН: Най-честият въпрос на българите към Института за български език е за слято, полуслято и разделно писане"}
{"url": "http://www.focus-news.net/news/2017/11/30/2462377/tass-v-ruskata-federatsiya-e-sazdadeno-zatvoreno-radiolokatsionno-pole-na-sistemata-za-preduprezhdenie-za-raketni-ataki.html", "text": "В Руската федерация е създадено затворено радиолокационно поле на системата за предупреждение за ракетни атаки. Това съобщи в четвъртък председателят на Съвета на директорите на концерна РТИ Сергей Боев, който е главният конструктор на предупредителната система за ракетни атаки, предава TACC.\r\n„През миналата година въведохме в експлоатация три радиолокационни станции. В съответствие с препоръките на президента (Владимир Путин), създадоха затворено радиолокационно периферно поле на Русия, което по-рано не успяхме да направим“, заяви Боев..Тереза Герова", "date": "2017.11.30", "title": "ТАСС: В Руската федерация е създадено затворено радиолокационно поле на системата за предупреждение за ракетни атаки"}
{"url": "http://www.focus-news.net/news/2017/11/30/2462378/blagoevgrad-55-godishna-zhena-e-blasnata-ot-lek-avtomobil-dokato-presichala-na-neoboznacheno-myasto.html", "text": "55-годишна жена е блъсната от лек автомобил докато пресичала на необозначено място. Това съобщиха от ОДМВР - Благоевград. На 29 ноември 2017 г. около 17.55 часа на ул. “Вл. Черноземски“ в Благоевград, лек автомобил „Шевролет“ с 44-годишен водач от Благоевград, блъска 55-годишна жена от Благоевград, пресичаща пътното платно на необозначено за целта място. С фрактура на две ребра, контузия на бял дроб и контузна рана на черепа е пострадала пешеходката, която е настанена за лечение в МБАЛ -\r\n Благоевград.", "date": "2017.11.30", "title": "Благоевград: 55-годишна жена е блъсната от лек автомобил докато пресичала на необозначено място"}
{"url": "http://www.focus-news.net/news/2017/11/30/2462379/deputatite-prieha-byudzheta-na-ministerstvo-na-okolnata-sreda-i-vodite-za-2018-g.html", "text": "Депутатите приеха бюджета на Министерство на околната среда и водите за 2018 г., предаде репортер на Агенция „Фокус“. Това се случи по време на второто четене на държавния бюджет за 2018 г.  Приходите на министерството са в размер на 56,296 млн. лв., а разходите възлизат на 49,858 млн. лв. Най-много средства са отпуснати за политиката в областта на опазването и ползването на компонентите на околната среда, които са в рамките на 23,414 млн. лв. За политиката на Националната система за мониторинг на околната среда и информационна обезпеченост са отделени 9,739 млн. лв. \r\nДеница КИТАНОВА", "date": "2017.11.30", "title": "Депутатите приеха бюджета на Министерство на околната среда и водите за 2018 г."}
{"url": "http://www.focus-news.net/news/2017/11/30/2462380/menda-stoyanova-gerb-65-mln-leva-za-nauchni-proekti-sa-predvideni-v-byudzheta-na-ban-za-2018-godina-5-mln-leva-poveche-sa-sredstvata-za-zaplati.html", "text": "Информацията не е съвсем коректна, през цялото време се говори, че държавата недофинансира БАН. За първи път през 2018 г. от държавния бюджет са предвидени 65 млн. лв. за научни проекти, за които учените от БАН и от висшите учебни заведения ще кандидатстват. Това каза пред журналисти в Народното събрание депутатът от ГЕРБ и председател на бюджетната комисия Менда Стоянова за приетия снощи бюджет на БАН и протестът на учените от академията, предаде репортер на Агенция „Фокус“. „В бюджета за 2018 година в частта за БАН са предвидени 5 млн. лв. повече от бюджета за 2017 г. Тези пари са основно за заплати. Наистина това е малък ръст, 5%, но това са възможностите на бюджета“, посочи тя. „За трета поредна година ще имаме и програма за младите учени. По миналата година се оказа, че програмата не беше точно за младите учени, защото академиците си бяха взели половината от парите за техни възнаграждения. Новият председател на БАН коригира това и тази година за млади учени ще има два пъти повече пари на проектен принцип“, обясни Менда Стоянова. „Може би това не им харесва на учените от БАН, че трябва да се борят за възнагражденията си. Те искат сигурни заплати през бюджета, без да се търсят резултати от тяхната дейност, няма как БАН да продължи да се финансира по този начин“, каза още тя. \r\nБиляна ИВАНОВА", "date": "2017.11.30", "title": "Менда Стоянова, ГЕРБ: 65 млн. лева за научни проекти са предвидени в бюджета на БАН за 2018 година, 5 млн. лева повече са средствата за заплати"}
{"url": "http://www.focus-news.net/news/2017/11/30/2462381/shumen-razsrochiha-izplashtaneto-na-65-12349-lv-zadalzheniya-na-dkt-vasil-drumev-za-taksa-bitovi-otpadatsi-za-dve-godini.html", "text": "Разсрочиха изплащането на 65 123.49 лв. задължения на ДКТ „Васил Друмев“ – Шумен за такса битови отпадъци за две години по предложения от тях погасителен план, предаде репортер на Радио „Фокус“ - Шумен. Сумата е за периода 2011-2012 година. Докладната записка от директора на театъра Димитър Димитров беше подкрепена единодушно с 35 гласа „за“ по време на редовната сесия на Общинския съвет. С 38 гласа „за“ общинските съветници дадоха съгласие и ТВ Шумен да излъчва 24-часова програма.\r\nИвелина ИВАНОВА", "date": "2017.11.30", "title": "Шумен: Разсрочиха изплащането на 65 123.49 лв. задължения на ДКТ „Васил Друмев“ за такса битови отпадъци за две години"}
{"url": "http://www.focus-news.net/news/2017/11/30/2462382/adelina-stefanova-hram-vavedenie-bogorodichno-blagoevgrad-na-osobena-pochit-na-andreev-den-sa-mladite-bulki.html", "text": "На особена почит на Андреев ден са младите булки. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ на тях се предоставя правото да хвърлят варени семена в камината, та както бързо наедряват зърната и булките да пълнеят с бъдещите си рожби. „От гръцки Андреас означава мъжествен, храбър, силен. Празнуват Андрей, Андрешко, Андрея и всички производни и осъвременени към днешното време имена. Нашия народ и по-специално в Благоевград Андреев ден се отбелязва като празник на семето. Всички варят жито, боб, леща, грах, просо, донасят го в църквата, освещава се за здраве и се раздава на приятели и близки. Сутринта рано се взима от наедрялото зърно и се хвърля в камината за да може житните растения и класове да растат“, каза още Стефанова. Тя добави, че народът свързва този ден с разбирането, че светлината в денонощието започва да расте и да наедрява с по едно грахово зърно. „Някъде наричат Андреев ден – Едреев ден и слънцето започва да помръдва както пиле в яйце. Казват, че от днес деня започва да расте и наедрява, докато започне и да се затопля времето. Много са поводите за празнуване и с радост може да поздравим именниците, които ще имат повод да празнуват“, заяви Стефанова.\r\nЛора КАЛЧЕВА", "date": "2017.11.30", "title": "Аделина Стефанова, храм „Въведение Богородично“ – Благоевград: На особена почит на Андреев ден са младите булки"}
{"url": "http://www.focus-news.net/news/2017/11/30/2462383/afp-britanskiyat-premier-pritiska-sauditska-arabiya-da-predotvrati-katastrofata-v-yemen.html", "text": "Британският министър-председател Тереза Мей призова саудитските лидери да отслабят спешно блокадата на Йемен с цел „предотвратяване на хуманитарна катастрофа\", съобщи в четвъртък нейният кабинет, предава AFP.\r\n„Премиерът ясно заяви, че потокът от търговски доставки ... трябва да бъде възобновен, ако искаме да предотвратим хуманитарна катастрофа\", бе съобщението, разпространено от Лондон след среща на Мей с крал Салман и принц Мохамед бин Салман, проведена късно в сряда.Агенция „Фокус“ припомя:\r\nПреди броени дни ООН Стефан Дюжарик съобщи, че арабската коалиция, водена от Саудитска Арабия, е прекратила пълната блокада над Йемен, отслабвайки ограниченията за доставка на хуманитарна помощ в Сана, а също така в основните пристанища на страната.\r\nСъгласно думите му, в Сана вече са кацнали три самолета на ООН, един от които е доставил 1,9 млн. ваксини за дифтерит. По данни на ООН от август насам само в провинцията Иб от инфекциозната болест за починали 14 деца. В неделя в Ходейда за първи път от три седмици бе допуснат търговски плавателен съд, доставил 5,5 хил. тона брашно. В понеделник нает от ООН кораб е разтоварл  25 хил. тона пшеница в Ас Салиф. \r\nНа 22 ноември Саудитска Арабия уведоми ООН, че възнамерява да прекрати блокадата над Йемен, въведена в началото на ноември в отговор на ракетния обстрел към Рияд. Тереза Герова", "date": "2017.11.30", "title": "AFP: Британският премиер притиска Саудитска Арабия да предотврати катастрофата в Йемен"}
{"url": "http://www.focus-news.net/news/2017/11/30/2462384/mvr-zaradi-profilaktika-ot-1730-do-2130-chasa-avtomatiziranata-informatsionna-sistema-za-proverka-i-plashtane-na-globi-onlayn-nyama-da-raboti.html", "text": "Заради профилактика от 17.30 до 21.30 часа Автоматизираната информационна система за проверка и плащане на глоби онлайн няма да работи. Това съобщиха от пресцентъра на МВР. Днес е предвидено извършването на профилактика на Автоматизираната информационна система „Административно наказателна дейност” – МВР, както и на електронният портал на МВР (СППТЕУ). През посочения период няма да бъде възможно да се правят справки за наложени наказания на водачи на автомобили, както и да се извършват онлайн плащания. Възможни са леки колебания и след 21.00 часа. \r\nМинистерството на вътрешните работи поднася предварителни извинения на гражданите за причиненото неудобство.", "date": "2017.11.30", "title": "МВР: Заради профилактика от 17.30 до 21.30 часа Автоматизираната информационна система за проверка и плащане на глоби онлайн няма да работи"}
{"url": "http://www.focus-news.net/news/2017/11/30/2462385/sport-chelsi-se-machi-sreshtu-sauthemptan-siti-pecheli-s-gol-v-dobavenoto-vreme.html", "text": "Шампионът Челси победи Суонзи с минималното 1:0, след като нямаше успех срещу уелския тим в три поредни шампионатни срещи. Единственият гол в мача отбеляза Антонио Рюдигер в 55-ата минута. След успеха си Челси остава трети с 29 точки на три зад втория Манчестър Юнайтед и само на една пред Арсенал. \r\nВ друг мач от междинния 14-и кръг  Манчестър Сити победи Саутхемптън с 2:1. Рахим Стърлинг донесе победата за лидерите, като отбеляза гол в последните секунди на добавеното време. Така Сити води вече с 12 точки аванс пред градския съперник Манчестър Юнайтед.\r\nВенцислав ДРАГОМАНОВ", "date": "2017.11.30", "title": "Спорт: Челси се мъчи срещу Саутхемптън, Сити печели с гол в добавеното време"}
{"url": "http://www.focus-news.net/news/2017/11/30/2462386/plovdiv-zhitelite-na-shest-sela-ot-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са без вода заради аварии по водопреносната мрежа. Това съобщиха за Радио „Фокус“ – Пловдив от пресцентъра на водоснабдителното дружество. Нарушено е водоподаването в населените места Патриарх Евтимово, Васил Левски, Бегунци, Войнягово, Пъдарско и Белащица. Очаква се авариите да бъдат отстранени до 15.30 часа днес. Единствено крайният срок за възстановяване на нормалното водоподаване в село Бегунци е до 17.00 часа, тъй като авариите там са две.\r\nЕкипите на водоснабдителното дружество работят по отстраняването на проблеми също в градовете Карлово, Асеновград и Пловдив. Без вода до 15.00 часа днес са живущите в района на улиците „Цар Освободител“ и „Асенова крепост“ в Асеновград, също в района на ул. „Ген. Карцов“ в град Карлово, както и по улиците „Васил Чекаларов“, „Енисей“, „Лейдо Странгфорд“, „Младост“ в град Пловдив.\r\nТони МИХАЙЛОВ", "date": "2017.11.30", "title": "Пловдив: Жителите на шест села от областта са с нарушено водоподаване заради аварии"}
{"url": "http://www.focus-news.net/news/2017/11/30/2462387/shumen-obshtinskiyat-priyut-za-bezdomni-zhivotni-v-grada-shte-nosi-imeto-na-prirodozashtitnika-i-zhurnalist-tonka-petrova.html", "text": "Общинският приют за бездомни животни в Шумен ще носи името на природозащитника и журналист Тонка Петрова. Това решиха общинските съветници, предаде репортер на Радио „Фокус“ - Шумен. Предложението на екипа на вестник „Шуменска заря“ е подкрепено със становище на управителя на приюта Дария Георгиева, разгледано е и на Експертен съвет по наименованията. В сесийната зала именуването беше подкрепено единодушно с 40 „за“.\r\nИвелина ИВАНОВА", "date": "2017.11.30", "title": "Шумен: Общинският приют за бездомни животни в града ще носи името на природозащитника и журналист Тонка Петрова"}
{"url": "http://www.focus-news.net/news/2017/11/30/2462388/nsi-obshtiyat-indeks-na-tsenite-na-proizvoditel-prez-oktomvri-2017-g-narastva-s-05-spryamo-predhodniya-mesets.html", "text": "Общият индекс на цените на производител през октомври 2017 г. нараства с 0.5% спрямо предходния месец. Това сочи статистика на Националния статистически институт (НСИ). По-високи цени са регистрирани в добивната промишленост - с 2.1%, и в преработващата промишленост - с 0.6%, докато при производството и разпределението на електрическа и топлоенергия и газ е отчетено намаление - с 0.1%.\r\nПо-съществено увеличение на цените в преработващата промишленост се наблюдава при производството на основни метали - с 4.2%, и при производството на химични продукти - с 1.3%, а намаление е регистрирано при производството на тютюневи изделия - с 1.6%, при производството на хранителни продукти - с 0.5%, и при производството на облекло - с 0.1%.\r\nОбщият индекс на цените на производител през октомври 2017 г. нараства с 5.6% в сравнение със същия месец на 2016 година. Увеличение на цените е отчетено в добивната промишленост - с 12.1%, при производството и разпределението на електрическа и топлоенергия и газ - с 10.2%, и в преработващата промишленост - с 3.8%.\r\nВ преработващата промишленост по-съществено увеличение на цените се наблюдава при производството на основни метали - с 18.0%, при производството на дървен материал и изделия от него, без мебели - с 6.7%, както и при производството на хартия, картон и изделия от хартия и картон - с 4.6%, а намаление е регистрирано при производството на компютърна техника, електронни и оптични продукти и при производството на превозни средства, без автомобили - по 1.9%.\r\nИндексът на цените на производител на вътрешния пазар през октомври 2017 г. остава непроменен спрямо предходния месец. Увеличение на цените е отчетено в добивната промишленост - с 1.6%, и в преработващата промишленост - с 0.1%,  докато при производството и разпределението на електрическа и топлоенергия и газ е отчетено намаление - с 0.4%.\r\nВ преработващата промишленост увеличение на цените спрямо предходния месец се наблюдава при производството на основни метали - с 3.7%, и при производството на химични продукти - с 1.9%, а намаление е отчетено при производството на тютюневи изделия - с 2.4%, и при производството на хранителни продукти - с 0.5%.\r\nИндексът на цените на производител на вътрешния пазар през октомври 2017 г. нараства с 5.5% в сравнение със същия месец на 2016 година. Увеличение на цените е регистрирано в добивната промишленост - с 12.6%, при производството и разпределението на електрическа и топлоенергия и газ - с 10.1%, и в преработващата промишленост - с 2.4%. \r\nПо-високи цени в преработващата промишленост спрямо октомври 2016 г. са отчетени при производството на основни метали - с 16.9%, при производството на дървен материал и изделия от него, без мебели - с 6.3%, и при производството на електрически съоръжения - с 5.2%. Намаление на цените се наблюдава при производството на компютърна техника, електронни и оптични продукти - с 0.5%, и при обработката на кожи и производството на изделия от обработени кожи без косъм - с 0.4%.\r\nИндексът на цените на производител на международния пазар през октомври 2017 г. се увеличава с 1.4% в сравнение с предходния месец.\r\nВ преработващата промишленост е отчетено нарастване на цените с 1.2%. По-съществено увеличение се наблюдава при производството на основни метали - с 4.3%, при производството на химични продукти - с 0.8%, и при производство на хартия, картон и изделия от хартия и картон - с 0.7%, а намаление е отчетено при производството на хранителни продукти - с 0.6%.\r\nИндексът на цените на производител на международния пазар през октомври 2017 г. нараства с 5.8% в сравнение със същия месец на 2016 година.\r\nВ преработващата промишленост увеличението на цените е с 5.6%. По-високи цени са отчетени при производството на основни метали - с 18.3%, и при производството на хартия, картон и изделия от хартия и картон - с 12.2%. Намаление на цените се наблюдава при:  производството на компютърна техника, електронни и оптични продукти и производството на превозни средства, без автомобили - по 2.6%, производството на химични продукти - с 2.0%, и печатната дейност и възпроизвеждане на записани носители - с 1.7%.", "date": "2017.11.30", "title": "НСИ: Общият индекс на цените на производител през октомври 2017 г. нараства с 0.5% спрямо предходния месец"}
{"url": "http://www.focus-news.net/news/2017/11/30/2462389/kyustendil-v-grada-shte-se-provede-obuchenie-na-tema-alternativen-turizam.html", "text": "В Кюстендил се организира обучение на тема „Алтернативен туризъм”. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. Обучението е в рамките на три дни и ще започне на 1 декември от 14.00 часа в залата на читалището. „Поканени за участие са представители на читалища от областите Кюстендил, Видин и Монтана”, каза Иван Андонов. Участниците ще бъдат обучавани по темите за туристически услуги, туристически обект и дейности, туристически ресурси, както и видове алтернативен туризъм.\r\nВенцеслав ИЛЕЧВ", "date": "2017.11.30", "title": "Кюстендил: В града ще се проведе обучение на тема „Алтернативен туризъм”"}
{"url": "http://www.focus-news.net/news/2017/11/30/2462390/smolyan-nyakolko-rayona-na-grada-sa-s-narusheno-vodopodavane-zaradi-avarii.html", "text": "Старият център и квартал \"Устово\" в Смолян са с нарушено водоподаване заради аварии, съобщиха от водоснабдителното дружество, обслужващо областта. Възникнала е авария на бул. „България“ до читалище „Христо Ботев“, заради която от 11.00 до 14.00 часа ще бъде нарушено водоснабдяването в района. Поради възникнала авария на ул. „Илия Белковски“ в квартал \"Устово\" днес също ще бъде нарушено водоснабдяването в зоната на улицата.", "date": "2017.11.30", "title": "Смолян: Няколко района на града са с нарушено водоподаване заради аварии"}
{"url": "http://www.focus-news.net/news/2017/11/30/2462391/pregled-na-osnovnite-temi-v-pazardzhishkiya-pechat.html", "text": "На първа страница на вестник „Пазарджишка Марица“ водещо е  заглавието „Рекордни цени на горивата в Пазарджик“. В статията се коментира, че масовият А-95 и дизеловото гориво се продават на цена 2.13 лева за бензина и 2.15 – 2.17 лева за нафтата от няколко дни в бензиностанциите на три от големите вериги. На втора страница на изданието се коментират здравни теми под заглавие „12 нови случая на хепатит за седмица“. Острият вирусен хепатит отново достига сравнително високи нива в Пазарджишко. В периода 20-26 ноември са регистрирани 12 нови случая срещу само 4 седмица по-рано. На трета страница се коментира проблема за липсата на персонал под заглавие „Търсят се 5 жени крупиета до 30 години“. В Пазарджик собственици и управители на игрални зали търсят пет крупиета, като изискването е да са жени на възраст до 30 години. На четвърта страница се коментира темата за закриването на сметището в Брацигово. На следващите си страници изданието коментира здравни, социални и спортни теми.", "date": "2017.11.30", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/30/2462392/jutarnji-list-harvatiya-nay-malko-tri-propuska-v-sigurnostta-sa-pozvolili-na-slobodan-pralyak-da-se-samoubie.html", "text": "Службите за сигурност са допуснали най-малко три основни пропуска, които позволиха на военновременния лидер на босненските хървати Слободан Праляк да се самоубие в съдебната зала на Трибунала в Хага, пише хърватският ежедневник Jutarnji List.\r\nПървият пропуск бе направен в ареста за задържане, където Праляк не е внимателно проверен при наспускане на килията. Източници на изданието са убедени, че бившият генерал е успял да се сдобие с бутилката отрова именно при излизането си от нея.\r\nВторият сериозен пропуск на службите за сигурност е слабата проверка на входа в сградата в Хага, в която се помещава Междунардоният трибунал за бивша Югославия. Третият е липсата на охрана в съдебната зала, която можеше да възпрепятства Праляк да извади бутилката от джоба си и да изпие отровата. \r\nЗащитникът на бившия генерал Анте Готовина увери, че в опита си да гарантира сигурността, Трибуналът в Хага е наложил много строги мерки при влизане в съдебната зала, което създава затруднения и на самите адвокати. Мерките за сигурност на обвиняемия са особено строги в деня, в който се произнася присъдата срещу него. Ето защо адвокатът сподели искрената си изненада от събитията, като изрази увереност, че ще бъде инициирано разследване по случая. Тереза Герова", "date": "2017.11.30", "title": "Jutarnji list (Хърватия): Най-малко три пропуска в сигурността са позволили на Слободан Праляк да се самоубие"}
{"url": "http://www.focus-news.net/news/2017/11/30/2462393/pazardzhik-okolo-4-sm-e-snezhnata-pokrivka-v-selo-ablanitsa-patishtata-sa-pochisteni.html", "text": "В добро състояние е пътната мрежа във велинградското село Абланица преди началото на зимния сезон. Това съобщи за Радио „Фокус” – Пазарджик Гълъбин Мечкарски, кмет на населеното място. Осигурена е и снегопочистваща техника и допълнителен булдозер. Около 4 см е снежната покривка в селото след първия по-обилен сняг. Главния път от селото до Велинград е в задоволително състояние. „Подсигурено е и придвижването на учениците от долен курс от двете съседни махали до село Абланица, където се намира средищното училище. Учениците от горен курс пътуват също организирано до средните училища във Велинград и Света Петка”, уточни Мечкарски. Той добави, че началното училище в селото се отоплява на твърдо гориво през зимата.\r\nАлбена ЖИЛЕКОВА", "date": "2017.11.30", "title": "Пазарджик: Около 4 см е снежната покривка в село Абланица, пътищата са почистени"}
{"url": "http://www.focus-news.net/news/2017/11/30/2462394/kyustendil-v-grada-zapochva-obshtinskiyat-konkurs-za-detsko-tvorchestvo-koleda-e-stavat-chudesa.html", "text": "В града започва общинският конкурс за детско творчество „Коледа е, стават чудеса”. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. „Конкурсът се провежда с цел да се съхранят и популяризират българските народни обичаи, да се стимулира интересът на децата към нашето богато народно наследство, природно изкуство, изобразително изкуство, литературно творчество и най-вече да провокира въображението на децата. Да ги накара да положат усилия, да си измислят сами съответните рисунки, приказки, стихотворения и маски или всички други неща, с които биха могли да участват, да се опитат да спечелят награда”, каза Бойко Малинов. По думите му конкурсът се провежда в няколко направления – народно творчество, изобразително изкуство и литературно творчество. Крайният срок за изпращане на творбите е 6 декември. Официалното откриване на изложбата и церемонията по награждаването ще бъдат на 15 декември от 17.30 часа във Възрожденското училище.\r\nВенцеслав ИЛЧЕВ", "date": "2017.11.30", "title": "Кюстендил: В града започва общинският конкурс за детско творчество „Коледа е, стават чудеса”"}
{"url": "http://www.focus-news.net/news/2017/11/30/2462395/nv-tsar-simeon-ii-ima-reditsa-sferi-v-koito-balgariya-i-sauditska-arabiya-biha-mogli-da-razvivat-otnosheniyata-si.html", "text": "Има редица сфери, в които България и Саудитска Арабия биха могли да развиват отношенията си. Това каза Н.В. Цар Симеон II пред журналисти в Рияд по повод първото българско посещение на високо равнище в Кралство Саудитска Арабия, предаде репортер на Агенция \"Фокус\". По думите му вече има достатъчно положителни сигнали, които показват, че с тази визита се отваря нова страница в отношенията между двете страни. По думите му фактът, че страната ни е в ЕС, е нещо много важно, но има и други важни точки.\r\n\"Мисля, че всичко е много положително и най-вече - нещо ново. А Саудитска Арабия без съмнение е извънредно влиятелна страна в целия регион\".", "date": "2017.11.30", "title": "Н.В. Цар Симеон II: Има редица сфери, в които България и Саудитска Арабия биха могли да развиват отношенията си"}
{"url": "http://www.focus-news.net/news/2017/11/30/2462396/burgas-1-200-kg-riba-ot-vida-srebrista-karakuda-i-platika-sa-konfiskuvani-pri-proverka-na-tovaren-avtomobil-v-aytos.html", "text": "1 200 кг риба от вида сребриста каракуда и платика, превозвани с товарен автомобил с хасковска регистрация са задържали служители от сектор „Икономическа полиция” при ОДМВР – Бургас със съдействието на служители от Районно управление – Айтос. Това съобщиха от ОДМВР - Бургас.\r\nВчера около 09.45 часа на входа на Айтос товарният автомобил, управляван от 46-годишния мъж с инициали Б. А. от Бургас, с който се придвижвал и 52-годишният мъж с инициали Д. Ч. от Бургас, е спрян за полицейска проверка. В товарния отсег на автомобила в 50 пластмасови каси е открито голямо количество риба, уловена според обясненията на двамата мъже, в язовир „Цанко Церковски” край Карнобат. Бургазлиите твърдели, че рибата е предназначена за пласиране в Русе за предстоящия празник на св. Никола - Никулден.\r\nОт извършените проверки е констатирано, че превозваната риба е с неустановен произход и за нея няма съпроводителни документи, поради което своевременно са информирани служителите на ИАРА - Бургас и ОДБХ – Бургас, които изпратили представители на място. С оглед поверените им законови компетенции служителите от двете институции извършили конкретни проверовъчни действия, в хода на които са констатирани нарушения на Закона за ветеринарно и медицинско дело, както и на Закона за риболова и аквакултурите.   \r\nУстановено е, че рибата е уловена в язовир „Мандра”, като тон от нея е от вида „сребриста каракуда” (таранка) и 200 кг. е от вида „платика”. Цялото количество риба е конфискувано и е предадено на Дирекция „Социален патронаж” към Община Бургас. За установените административни нарушения служителите от ОДБХ – Бургас изготвили два акта.", "date": "2017.11.30", "title": "Бургас: 1 200 кг риба от вида сребриста каракуда и платика са конфискувани при проверка на товарен автомобил в Айтос"}
{"url": "http://www.focus-news.net/news/2017/11/30/2462397/posolstvoto-na-velikobritaniya-v-bosna-i-hertsegovina-prisadite-na-tribunala-v-haga-izprashtat-yasno-poslanie-che-izvarshitelite-na-prestapleniya-shte-badat-nakazvani-za-deyaniyata-si.html", "text": "Посолството на Обединеното кралство в Босна и Херцеговина бе информирано за решението на Международния наказателен трибунал за бивша Югославия (МНСБЮ) по делото срещу военновременния командир на босненските хървати Слободан Праляк и още петима други политически и военни лидери, отбелязва босненският вестник Dnevni Avaz.\r\nТрагичната смърт на Праляк не бива да размива факта, че той и другите обвиняеми по делото са използвали своите правомощия, за да извършват неописуеми престъпления. „Нашите мисли са предимно с жертвите и техните семейства. Въпреки че не могат да излекуват болката, която изпитват сега, решението на МНСБЮ изпраща ясно послание, че извършителите на престъпления ще бъдат отговорни за техните деяния. Апелираме всички да уважават присъдите на Трибунала и да гледат към бъдещето в духа на мира и помирението“, се казва в изявление от британската дипломатическата мисия в Сараево.Тереза Герова", "date": "2017.11.30", "title": "Посолството на Великобритания в Бoсна и Херцеговина: Присъдите на Трибунала в Хага изпращат ясно послание, че извършителите на престъпления ще бъдат наказвани за деянията си"}
{"url": "http://www.focus-news.net/news/2017/11/30/2462398/dots-dn-andreana-eftimova-su-v-balgariya-ima-po-golyama-ponosimost-kam-nekorektnoto-politichesko-govorene-otkolkoto-v-evropa.html", "text": "В България има по-голяма поносимост към некоректното политическо говорене, отколкото в Европа. Това каза доц. д.н. Андреана Ефтимова от Факултета по журналистика и масова комуникация към СУ „Св. Климент Охридски“ по време на конференция за актуалните предизвикателства пред преводачите в ЕС на тема „10 години в ЕС. Актуални тенденции в терминологията, административния и медийния български език“, предаде репортер на Агенция „Фокус“.\r\n„Много популярно у нас е популисткото говорене – основната му цел е политикът да скъси дистанцията с избирателя и да внушава доверие и чувство, че е човек от народа. Тук в езика на политиците нахлува жаргонната и диалектната лексика – „гатАнки“, „офейкам“, „мърляв“, „аз дадох три милиона“, „нима ще продадете гласа си срещу бензин, кебапче и хапче“, „зомбация“, „ваканцувам“ и др. Както и скъсяване на дистанция чрез използване на „приятелю“, „братя и сестри“ или малки имена – Цецо, Лили“, обясни тя. По думите ѝ често се наблюдава и неспазването на езика на политическата коректност – „една дълга жена“ или „една стара жена“ за обозначаване на конкретна личност, както и призивите за свобода, обозначени некоректно чрез „късане на веригите“.\r\n„За Европа например е напълно забранено да се назовава болест, която може да служи като дискриминационен фактор, но в България имаме по-голяма поносимост и в политическото говорене особено за опоненти се срещат определения като „психар“, „психясала“, „шантава“, истеряса“ и др.“, каза още доц. Ефтимова.\r\nПо думите ѝ друга тенденция е свързана с интелектуализацията на речта – висока повторителност на клиширани думи и изрази, сложни изреченски конструкции и евфемизация на речта. „Резултат от този процес е брюкселският новоговор. Той се характеризира с наситеност на интернационалната лексика – използване на консенсус вместо съгласие, конфронтация вместо сблъсък, координация вместо съгласуване и др. Друга характеристика е псевдоинтелектуализацията – като пример може да дадем изречението: „Ние с това се отдължавяваме към историческата необходимост“, каза доц. Ефтимова.\r\nТя посочи, че много често в медиите се наблюдава и бюрократичен жаргон с култ към секретността на професионалната лексика. „Коректни примери от медиите, които мога да посоча, са: „да бъде процедиран проектът“, „ниска отрицателна доходност“, „пропуски при управлението на риска“ и др. Той е адекватен в едни ситуации, но прехвърлен при медиите при опита за общуване с обикновените хора създава усещане за прикриване на някаква информация и придобива манипулативен характер“, обясни доц. Ефтимова.\r\nЦветилена СИМЕОНОВА", "date": "2017.11.30", "title": "Доц. д.н. Андреана Ефтимова, СУ: В България има по-голяма поносимост към некоректното политическо говорене, отколкото в Европа"}
{"url": "http://www.focus-news.net/news/2017/11/30/2462399/komisar-mariya-gabriel-shte-uchastva-v-diskusiya-za-audio-vizualnite-mediyni-uslugi-i-falshivite-novini.html", "text": "Българският комисар по цифровата икономика и цифровото общество Мария Габриел ще открие кръгла маса на тема: \"Предизвикателства пред медийния сектор в Европа\". Това съобщиха от пресцентъра на Представителство на ЕК в България. Събитието се организира от представителството на Европейската комисия в България и Съвета за електронни медии. Основни теми на обсъждане са актуалните въпроси по Директивата за аудиовизуалните медийни услуги и обществената консултация относно фалшивите новини и онлайн дезинформацията. Поканени за участие са редица представители и ръководители от медийния и неправителствения сектор. Кръглата маса ще се проведе на 1 декември от 9.30 часа до 11.30 часа в Дома на Европа на ул. \"Г. С. Раковски\" 124 в София. \r\nПрез май 2016 г. Европейската комисия предложи актуализиране правилата в областта на аудио-визията с цел по-справедливи условия в сектора, да се популяризират европейските филми, да се защитят децата и да има по-ефективни мерки срещу словото на омразата. Предложението за преразглеждане на Директивата за аудио-визуалните медийни услуги, което още не е одобрено, обхваща и интернет-услугите за видео по заявка и платформите за споделяне на видеоматериали. През ноември 2017 г. Комисията започна обществена консултация относно фалшивите новини и онлайн дезинформацията. През пролетта на 2018 г. ще бъдат обобщени резултатите от допитването и от доклада на специално създадената експертна група на високо равнище.", "date": "2017.11.30", "title": "Комисар Мария Габриел ще участва в дискусия за аудио-визуалните медийни услуги и фалшивите новини"}
{"url": "http://www.focus-news.net/news/2017/11/30/2462400/pazardzhik-vazstanoveno-e-dvizhenieto-po-avtomagistrala-trakiya-ot-km-88-do-km-89-v-posoka-burgas.html", "text": "Възстановено е движението по автомагистрала \"Тракия\" от км 88 до км 89, в посока Бургас. Това съобщиха от пресцентъра на Агенция \"Пътна инфраструктура\".", "date": "2017.11.30", "title": "Пазарджик: Възстановено е движението по автомагистрала \"Тракия\" от км 88 до км 89, в посока Бургас"}
{"url": "http://www.focus-news.net/news/2017/11/30/2462401/obshtina-stara-zagora-nominira-ivan-todorov-za-dobrovolets-2017.html", "text": "Доброволецът към формированието на Община Стара Загора Иван Стоянов Тодоров е номиниран за Доброволец на 2017 година. Инициативата е на Главна дирекция „Пожарна безопасност и защита на населението“, съвместно с Националната асоциация на доброволците в Република България по повод отбелязването на 5-ти декември – Международен ден на доброволеца, заяви инж. Валентин Георгиев, ръководител на доброволното формирование в Община Стара Загора. Това съобщих от пресцентъра на Община Стара Загора.\r\nИван е на 21 години от Стара Загора, студент второкурсник „Туризъм“ във ВТУ „Св.Св. Кирил и Методий“. Обича туризма и природата, планинар по душа. Създател е на младежки /ученически/ клуб към туристическо дружество „Сърнена гора“. Доброволец към формированието на Община Стара Загора е от 3 години. През летния пожароопасен сезон съвместно с екипите на РС ПБЗН Стара Загора участва активно в потушаването на множество пожари. \r\nВсеки, който желае може да подкрепи Иван Тодоров като хареса страницата на Националната асоциация на доброволците в Република България във Фейсбук, а след това и снимката му в албума КОНКУРС 2017: \r\nГласуването приключва в 23:59 на 4 декември.", "date": "2017.11.30", "title": "Община Стара Загора номинира Иван Тодоров за Доброволец 2017"}
{"url": "http://www.focus-news.net/news/2017/11/30/2462402/boyko-malinov-odk-kyustendil-obshtinskiyat-konkurs-za-detsko-tvorchestvo-koleda-e-stavat-chudesa-e-vklyuchen-v-programata-za-podpomagane-na-detsa-s-izyaveni-darbi.html", "text": "Общинският конкурс за детско творчество „Коледа е, стават чудеса” е включен в програмата за подпомагане на деца с изявени дарби. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му децата, които ще бъдат отличени в рамките на конкурса, ще могат да участват в общинската програма за деца с изявени дарби и ще могат да получат еднократни помощи. „През миналите години имаме сериозно участие. Ние винаги държим на едно добро ниво, тоест стремим се да раздаваме колкото се може по-малко награди, да няма прекалено много наградени деца – например три втори и пет първи места. Нивото наистина да бъде добро. Често се случва в някои раздели, в които няма достатъчно добри творби, някои от наградите да не бъдат присъдени”, каза Бойко Малинов. По думите му журито винаги е сформирано от известни литератори, художници и етнографи. Това са хора, които не са обвързани с образователната система. „Винаги се получава така, че нещата са много добри последните години, много качествени творби пристигат при нас и се надявам така да бъде и тази година”, каза Бойко Малинов.\r\nВенцеслав ИЛЧЕВ", "date": "2017.11.30", "title": "Бойко Малинов, ОДК - Кюстендил: Общинският конкурс за детско творчество „Коледа е, стават чудеса” е включен в програмата за подпомагане на деца с изявени дарби"}
{"url": "http://www.focus-news.net/news/2017/11/30/2462403/poslednoto-zasedanie-na-tribunala-v-haga-be-pomracheno-ot-zrelishtno-samoubiystvo-komentari-v-balkanskiya-pechat-agentsiya-fokus.html", "text": "Македонското електронно издание „Фактор“ акцентира върху реакцията на Сараево на присъдата, издадена от Трибунала в Хага.\r\nЧленът на босненското председателство Бакир Изетбегович заяви, че присъдата на шестима военновременни лидери на босненските хървати поставя печат върху тъмна част от историята, отбелязва скопското електронно издание „Фактор“.\r\nШестимата политически и военни лидери на босненските хървати бяха осъдени на до 25 г. лишаване от свобода, а генерал Слободан Праляк почина в късния следобед на сряда, 29 ноември, след като погълна отрова при потвърждението на присъдата му в съдебната зала на Трибунала в Хага. \r\nХърватски политици и командири бяха осъдени за организиране на атаки срещу цивилни в Прозор и други места в Херцеговина с цел етнически чиста върху територията, населена предимно с хървати. Бакир Изетбегович, който е син на бившия президент на Босна и Херцеговина Алия Изетбегович, подчерта, че хората му са били вкарвани в концентрационни лагери и са станали жертва на престъпления, които няма да бъдат забравени.\r\nИзетбегович подчерта, че не е предвидил конкретни мерки по отношение на Хърватия след издаването на присъдата. Съгласно думите му, е необходимо самата Хърватия да преживее „катарзис“ по отношение на войната.\r\nСилно полицейско присъствие бе наблюдавано по улиците на босненския град Мостар след произнасянето на присъдата на Международния трибунал за бивша Югославия. В града живеят както бошняци, така и хървати, а присъдите са произнесени за военни престъпления, извършени от хърватски сили срещу бошняци.\r\nХърватски ветерани от войната организираха митинги в чест на генерал Праляк и другите петима осъдени хърватски политически и военни лидери.\r\nСръбското електронно издание Vesti Online избира за водещ акцент реакцията на официален Белград на събитията, които разтърсиха Балканите в последното денонощие.\r\nПоследната присъда на Международния трибунал за бивша Югославия, издадена по отношение на шестима политически и военни лидери на босненските хървати само ден преди разпускането на специализирания съд, ще има последици за отношенията между двата народа. Това заяви сръбският министър на отбраната Александър Вулин по повод решението на Трибунала в Хага, съобщава белградското електронно издание Vesti Online. \r\nЗа Белград най-важни са мирът и стабилността, а също и това на сръбския народ да бъдат гарантирани всички права. \r\n„Най-важното за сърбите е, че това решение по никакъв начин не се отнася до тях. Разбира се, то показва какво се е случило между хървати и мюсюлмани там, където не са били съюзници. Но в случаите, в които са били съюзници, никой не ги наказва за престъпленията, извършени срещу сърбите. Това остава дълбоко впечатление“, коментира Вулин.  \r\nСъгласно думите на военния министър, че ако се съди по делата, Трибуналът в Хага оставя впечатление, че „срещу сърбите никой не е извършвал престъпления“. \r\n„Трибуналът в Хага не заслужава уважение, защото той никога не прие, че сърбите са били жертви във войната и заради това, че за тях така и не успя да намери справедливост“, коментира Вулин.\r\nВ Хърватия темата за присъдата на Трибунала в Хага също е водеща в пресата. Водещото издание Jutarnji List акцентира върху пропуските на компетентните органи, довели до самоубийството на бившия генерал Праляк. \r\nСлужбите за сигурност са допуснали най-малко три основни пропуска, които позволиха на военновременния лидер на босненските хървати Слободан Праляк да се самоубие в съдебната зала на Трибунала в Хага, пише хърватският ежедневник Jutarnji List.\r\nПървият пропуск бе направен в ареста за задържане, където Праляк не е внимателно проверен при наспускане на килията. Източници на изданието са убедени, че бившият генерал е успял да се сдобие с бутилката отрова именно при излизането си от нея.\r\nВторият сериозен пропуск на службите за сигурност е слабата проверка на входа в сградата в Хага, в която се помещава Междунардоният трибунал за бивша Югославия. Третият е липсата на охрана в съдебната зала, която можеше да възпрепятства Праляк да извади бутилката от джоба си и да изпие отровата. \r\nЗащитникът на бившия генерал Анте Готовина увери, че в опита си да гарантира сигурността, Трибуналът в Хага е наложил много строги мерки при влизане в съдебната зала, което създава затруднения и на самите адвокати. Мерките за сигурност на обвиняемия са особено строги в деня, в който се произнася присъдата срещу него. Ето защо адвокатът сподели искрената си изненада от събитията, като изрази увереност, че ще бъде инициирано разследване по случая.\r\nБосненският вестник Dnevni Avaz публикува като водеща статия реакцията на Лондон на присъдата, прочетена в Хага. \r\nПосолството на Обединеното кралство в Босна и Херцеговина бе информирано за решението на Международния наказателен трибунал за бивша Югославия (МНСБЮ) по делото срещу военновременния командир на босненските хървати Слободан Праляк и още петима други политически и военни лидери, отбелязва босненският вестник Dnevni Avaz.\r\nТрагичната смърт на Праляк не бива да размива факта, че той и другите обвиняеми по делото са използвали своите правомощия, за да извършват неописуеми престъпления. „Нашите мисли са предимно с жертвите и техните семейства. Въпреки че не могат да излекуват болката, която изпитват сега, решението на МНСБЮ изпраща ясно послание, че извършителите на престъпления ще бъдат отговорни за техните деяния. Апелираме всички да уважават присъдите на Трибунала и да гледат към бъдещето в духа на мира и помирението“, се казва в изявление от британската дипломатическата мисия в Сараево.Тереза Герова", "date": "2017.11.30", "title": "Последното заседание на Трибунала в Хага бе помрачено от зрелищно самоубийство (Коментари в балканския печат – Агенция „Фокус“)"}
{"url": "http://www.focus-news.net/news/2017/11/30/2462404/pernik-obshtinskite-savetnitsi-vzeha-reshenie-otnosno-dokladnata-zapiska-na-kmeta-vyara-tserovska-za-poemane-na-kratkosrochen-bezlihven-zaem.html", "text": "Общинските съветници в Перник почти с пълно мнозинство взеха решение относно докладната записка на кмета на Общината Вяра Церовска за поемане на краткосрочен безлихвен заем от централния бюджет по реда на чл. 103, ал.1 от Закона за публичните финанси с цел рефинансиране на безлихвени кредити в общ размер на 7 200 000 лв. Това съобщиха от пресцентъра на Община Перник. В мотивите си на извънредното заседание на местния законодателен орган кметът Вяра Церовска посочи, че Министерството на финансите предоставя на Община Перник временни безлихвени заеми – през периода 2014 г. – 2 200 000 лв., през 2015 г.- 5 000 000 лв., или общ в размер на 7 200 000 лв. Същите бяха за разсрочване за възстановяване през 2016 - 2017 г. отново с решение на Общинския съвет. \r\n„Към настоящия момент поради недостиг на финансов ресурс не успяхме да спазим срока на погасяване. Съгласно изменение в Закона за публичните финанси, който гласи, че министърът на финансите може да удължава срока за възстановяване на заемите с още една година, след което може да отпусне еднократно нов заем от централния бюджет за рефинансиране на непогасения размер от заем със срок за възстановяване не по-дълъг от една година, удължаването на срока и отпускането на нов заем се извършва въз основа на мотивирано предложение на кмета на Общината и при наличие на решение на Общинския съвет“, аргументира се Вяра Церовска. Тя посочи, че държавата, за да опрости този безлихвен заем, трябва да са преминали всичките тези процедури и възможности за удължаване и разсрочване на заема. Кметът уточни пред общинските съветници, че приходите през тази година са увеличени повече, отколкото са записани в Оздравителния план. „Има обаче неизпълнени сделки, които са заложени, което показва, че планът няма да бъде приключен така, както трябва, защото не са реализирани продажбите, които се очакват“, каза още Церовска. \r\nТя припомни на общинските съветници как през 2014 година Община Перник има задължения в размер на 15 млн. лева към доставчици, но сега те са 7 млн. лв. „Във всяка една сфера имаме недостиг на субсидии и недостиг на собствени средства. Това е повече от ясно и би трябвало да се помисли в тази насока. Това не е ангажимент само на една политическа сила или група общински съветници, а е ангажимент на всички. Защото прекрасно знаете в какво финансово състояние се намира Община Перник от момента, когато държавата е дала през 2008 година 12 млн. лв., а през 2009 година дава още 6 млн. лв. Според тези справки би трябвало Общината да е занулила задълженията си, но очевидно нуждите от средства са доста по-големи. Очевидно е, че субсидиите на държавата към Общината са значително по-малки, отколкото тя разполага“, направи равносметка Церовска.\r\nФирмите, които са задължени да си плащат данъци, в много голяма степен от години назад не са го правили. Задълженията на тези, които са във финансова несъстоятелност и частни лица са в размер на 13 млн. лева. Задълженията към НАП през 2014 година са в размер на 2 500 000 лв., при лихва 20%, а сега тази лихва е 10%, което също е един от големите финансови проблеми на институцията. „Каквито и приходи да имаме, ние работим само за лихвата на тези огромни задължения. Разговорът за парите на Общината е един от най-сложните и едва ли някой ще дава постоянно средства, за да ни субсидира. Възможността ни е да разсрочваме заемите, за да даваме все пак възможност на Общината да работи и да си изпълнява основните задължения“, каза още Церовска.", "date": "2017.11.30", "title": "Перник: Общинските съветници взеха решение относно докладната записка на кмета Вяра Церовска за поемане на краткосрочен безлихвен заем"}
{"url": "http://www.focus-news.net/news/2017/11/30/2462405/stara-zagora-svetlinite-na-kolednata-elha-v-park-peti-oktomvri-shte-badat-vklyucheni-na-1-dekemvri.html", "text": "Светлините на коледната елха в парк „Пети октомври“ в Стара Загора ще бъдат запалени на 1 декември. Това съобщиха от пресцентъра на Община Стара Загора. Украсеното 12-метрово дърво ще грейне в 18.00 часа. Община Стара Загора организира за децата спектакъл „Коледна магия“, който започва в 17.30 часа. „Артистите от Държавен куклен театър отново ще се погрижат за празничното настроение на децата. На сцената ще бъдат поканени желаещи за участие в различни игри. Пред дошлите на празника артистите ще представят и част от театрален спектакъл“, каза директорът на Кукления театър Дарин Петков. В 17.57 часа всички ще извикат на сцената Дядо Коледа и Кметът Живко Тодоров, за да запалят елхата.\r\nОт Община Стара Загора канят всички жители на града да се включат в Коледната магия, за да се създаде още по-празнична атмосфера.\r\nПо призива на кмета Живко Тодоров в 18.00 часа, със запалване светлините на елхата, трябва да светне и всяка друга коледна украса в Стара Загора.", "date": "2017.11.30", "title": "Стара Загора: Светлините на коледната елха в парк „Пети октомври“ ще бъдат включени на 1 декември"}
{"url": "http://www.focus-news.net/news/2017/11/30/2462406/sofiya-tir-e-katastrofiral-na-am-hemus-pri-botevgrad-v-posoka-stolitsata.html", "text": "ТИР е катастрофирал на АМ „Хемус“ при Ботевград в посока София, съобщи слушател на Радио „Фокус“.„Фокус“ проверява сигнала и ще продължи да ви информира за актуалната пътна обстановка в страната.", "date": "2017.11.30", "title": "София: ТИР е катастрофирал на АМ „Хемус“ при Ботевград в посока столицата"}
{"url": "http://www.focus-news.net/news/2017/11/30/2462407/blagoevgrad-dvama-mazhe-sa-zadarzhani-po-obvinenie-za-kontrabanda-na-okolo-2-kg-heroin-za-nad-80-000-leva.html", "text": "Двама мъже са задържани по обвинение за контрабанда на около 2 кг хероин за над 80 000 лева. Това съобщиха от пресцентъра на Апелативна прокуратура - София. Вчера в 7.00 часа сутринта на ГКПП \"Кулата\" е бил задържан шофьор на автомобил с инициали Н. Е. (на 38 години), пътуващ от България за Гърция. Мъжът направил опит незаконно да пренесе през границата високорисково наркотично вещество – около два килограма хероин. Стойността на откритата в дрога възлиза на 80 000 лева.\r\nОкръжна прокуратура – Благоевград е повдигнала обвинение на задържания Н. Е. за извършено от него престъпление. Обвинение за подбудителство и подпомагане пренасянето на наркотици е повдигнато на  мъж с инициали А. Д. (на 48 години).\r\nС прокурорско постановление двамата обвиняеми са били задържани за срок до 72 часа, като предстои да бъде внесено в съда искане за вземане на мярка за неотклонение „Задържане под стража“.\r\nПод ръководството на Окръжна прокуратура – Благоевград продължават действията по разследването на контрабандата, в това число претърсване и изземване.", "date": "2017.11.30", "title": "Благоевград: Двама мъже са задържани по обвинение за контрабанда на около 2 кг хероин за над 80 000 лева"}
{"url": "http://www.focus-news.net/news/2017/11/30/2462408/inzh-daniel-panov-kmet-na-veliko-tarnovo-v-proektobyudzheta-za-2018-godina-shte-badat-zalozheni-sredstva-za-izrabotvane-na-plan-za-organizatsiya-na-dvizhenieto-v-grada.html", "text": "В проектобюджета на Община Велико Търново за следващата година ще бъдат заложени средства за изработване на генерален план за организация на движение на град Велико Търново. Това заяви по време на заседание на Общински съвет – Велико Търново кметът инж. Даниел Панов, предаде репортер на Радио „Фокус“ – Велико Търново. Панов посочи, че генералният план ще включва проучвания и анализи за трафика, транспортно райониране, организация на транзитното и градското движение, зони и режими за престой и паркиране, както и транспортна схема и режим за движение на автобусите от обществения транспорт. „Целта е да се планира и осигури един оптимален, бърз, безопасен и икономичен транспорт, ефективно използване на пропускателната способност на изградената улична мрежа, подобряване на пътната безопасност и опазване и околната среда във Велико Търново“, посочи инж. Панов. Той съобщи, че се очаква до месец март 2018 година да бъде изготвен работен проект за изграждане на Северен пътен възел на града. Идейният проект за съоръжението бе подаден от кмета лично на министъра на регионалното развитие и благоустройството Николай Нанков през месец септември. Панов посочи, че за целта ще се търсят средства от републиканския бюджет, тъй като касае изграждане на републиканска пътна инфраструктура. Той припомни, че ежедневно през старата част на града, идвайки от Горна Оряховица, преминават между 4 000 и 6 000 автомобила. По думи му създаването на Северен пътен възел би облекчило трафика в района, извеждайки го през периферията на града. Инж. Даниел Панов каза още, че по програмата за трансгранично сътрудничество ще бъдат изградени два моста в района, които ще се използват от автомобилите, които в момента преминават през ул. „Димитър Найденов“. Проект по ОП „Региони в растеж“ се предвиждат изграждане на места за паркиране в междублоковите пространства в града. Обособяване на паркинги в отделните квартали ще бъде заложено и в инвестиционната програма. През следващата година предстои и ремонт на улицата, която свързва ул. „Магистрална“ със Дома за възрастни хора. Според инж. Даниел Панов това ще облекчи трафика към кварталите „Зона Б“ и „Бузлуджа“.\r\nНадежда КРЪСТЕВА", "date": "2017.11.30", "title": "Инж. Даниел Панов, кмет на Велико Търново: В проектобюджета за 2018 година ще бъдат заложени средства за изработване на план за организация на движението в града"}
{"url": "http://www.focus-news.net/news/2017/11/30/2462409/afp-bezrabotitsata-v-evrozonata-padna-do-nay-niski-niva-ot-yanuari-2009-g-nasam.html", "text": "Безработицата в еврозоната падна до най-ниските си нива от януари 2009 г. насам, предава AFP, като се позовава на данни, публикувани в четвъртък.\r\nОфициалната статистическа агенция на ЕС (Евростат) обяви, че нивото на безработица в еврозоната е паднало до 8,8 % през октомври, като инфлацията се е повишила до 1,5%.Тереза Герова", "date": "2017.11.30", "title": "AFP: Безработицата в еврозоната падна до най-ниски нива от януари 2009 г. насам"}
{"url": "http://www.focus-news.net/news/2017/11/30/2462410/pazardzhik-bezdomnik-nastanil-se-v-bivsh-restorant-na-bul-balgariya-otkazva-da-postapi-v-tsentara-za-vremenno-nastanyavane-v-grada.html", "text": "Бездомник, който се е настанил в предверието на бивш ресторант на централния булевард „България“ в Пазарджик, отказва да постъпи в Центъра за временно настаняване в града. Има издадена заповед за настаняване в Центъра за временно настаняване в града. Това каза за Радио „Фокус“ – Пазарджик Даниела Влайкова от Дирекция „Социално подпомагане“ в Пазарджик. Тя обясни, че заповедта е издадена преди седмици, а социалните работници са направили многократни опити да убедят човека да се настани в Центъра, но той е отказал. \"Той не е без доходи и получава пенсия\", коментира Влайкова и добави, че му е предложено и място в Дома за стари хора, след като бъде изчерпан срокът за престой в Центъра за временно настаняване, но той отново не е приел. Тя добави, че социалните работници полагат усилия да го настанят в съответната институция, но това може да се случи само с негово съгласие, защото те нямат право да използват каквито и да било форми на принуда.\r\nВаня НИКОЛОВА", "date": "2017.11.30", "title": "Пазарджик: Бездомник, настанил се в бивш ресторант на бул. „България“, отказва да постъпи в Центъра за временно настаняване в града"}
{"url": "http://www.focus-news.net/news/2017/11/30/2462411/gen-mayor-grudi-angelov-s-37-poveche-sa-prietite-vav-voenna-akademiya-georgi-s-rakovski-prez-tazi-uchebna-godina.html", "text": "С 37% повече са приетите във Военна академия „Георги С. Раковски“ през тази учебна година. Това каза в интервю за Агенция „Фокус“ началникът на Военна академия „Георги С. Раковски“ ген.-майор Груди Ангелов. „Тази година Военна академия е един сред петте университета, които изпълниха държавната си поръчка. През тази учебна година кандидатите и приетите са с 37% повече от предходната 2016/2017. Това говори само по себе си за интереса към Военната академия. Говори за качеството на нашите преподаватели и на учебните програми. Най-интересните дисциплини и специализации са „Сигурност и противодействие на радикализацията и тероризма“, „Психология в сферата на сигурността и отбраната“ и „Сигурност във въздухоплаването“. Традиционно двете специалности, които са атрактивни, са „Национална сигурност“ и „Международна сигурност“, коментира ген. Ангелов. По думите му това са петте специализации, които будят интерес и основният контингент на студентите във Военна академия е насочен там. \r\n„Друг факт, който искам да подчертая е, че имаме амбицията през следващата година да стартираме и с поне две бакалавърски програми, защото това е нещо, което в момента липсва на Военна академия. Нека хората, които се подготвят по „Национална сигурност“ и „Международна сигурност“ да има една приемственост и от бакалавърските програми да останат отново при нас. Така ще бъдем още по-конкурентни и познаваеми на пазара на висшето образование. Това е идеята, до момента чакаме все още да бъде внесен за гласуване актът в Народното събрание“, допълни началникът на Военна академия и уточни, че това трябва да стане с акт на Народното събрание и да им бъде разрешено да обучават в бакалавърски програми. \r\nЛюба АЛЕКСИЕВА", "date": "2017.11.30", "title": "Ген.-майор Груди Ангелов: С 37% повече са приетите във Военна академия „Георги С. Раковски“ през тази учебна година"}
{"url": "http://www.focus-news.net/news/2017/11/30/2462412/sport-gremio-specheli-kopa-libertadores.html", "text": "Гремио спечели „Копа Либертадорес“, след победа с 2:1 като гост на аржентинския Ланус във финалния реванш. Първата среща също беше спечелена от бразилците – с 1:0. Така с общ резултат 3:1 те триумфираха с най-престижния клубен трофей в Южна Америка.\r\nНа стадион „Ланус“ в Буенос Айрес, Фернандиньо в 27-ата и Луан в 42-ата минута попариха домакините, а гола за Ланус отбеляза Хосе Санд от дузпа в 18 минути преди края.\r\nВ 83-ата минута Гремио остана в намален състав, след като Рамиро Бенети беше изгонен. Най-напред той се спречка със съперник и получи жълт картон. Веднага след това Бенети атакува словесно и съдията, който му показа пътя към съблекалните.\r\nТова е трети успех на Гремио в турнира „Копа Либертадорес“. Предишните два пъти бяха в края на миналия век - 1983 и 1995 година.\r\nВенцислав ДРАГОМАНОВ", "date": "2017.11.30", "title": "Спорт: Гремио спечели \"Копа Либертадорес\""}
{"url": "http://www.focus-news.net/news/2017/11/30/2462413/razgrad-i-shest-obshtini-ot-oblastta-shte-izgrazhdat-instalatsii-za-prerabotka-na-otpadatsi.html", "text": "Министърът на околната среда и водите Нено Димов подписа договор за изграждане на две инсталации за обработка на отпадъци. Това съобщиха от пресцентъра на Министерството на околната среда и водите. Съоръженията ще обслужват 110 000 жители от общините Разград, Исперих, Кубрат, Завет, Лозница, Самуил и Цар Калоян. По проекта ще се изградят инсталация за предварително третиране с капацитет 30 932 т годишно и компостираща инсталация с капацитет 4168 т годишно. \r\n„Социално-икономическите ползи от изпълнението на този проект са насочени към подобряване качеството на околната среда за жителите в седемте общини“, каза министър Димов. Проектът допринася за кръговата икономика – приоритет на Европейския съюз, като в резултат от инвестицията отпадъкът ще се превръща в ресурс. \"В дългосрочен план това ще доведе и до намаляване на цената, която плащат гражданите\", добави министърът. \r\n„С реализирането на този проект и изпълнявайки изискванията на закона значително ще намалим депонирането на отпадъци и ще успеем да запазим сумите, които сега плащат нашите съграждани“, заяви кметът на Разград Валентин Василев. \r\nОсновната цел на проекта е да се намали количеството депонирани отпадъци в общините от Регионалното сдружение за управление на отпадъците (РСУО) Разград. Тя ще се постигне чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци. \r\n„Подписването на този договор е продължение на дейностите, които се финансират по ОПОС 2014-2020 в съответствие с йерархията за управление на отпадъците и с националните цели за поетапно намаляване на количествата биоразградими битови отпадъци, предназначени за депониране“, каза в заключение министър Димов. Приоритет е увеличаването на дела на рециклираните и оползотворените отпадъци най-малко от хартия и картон, метали, пластмаса и стъкло. \r\nОбщият размер на инвестицията е над 13,5 млн. лв. ОП „Околна среда 2014-2020“ осигурява безвъзмездна финансова помощ в размер на 8,6 млн. лв. Срокът за изпълнение на проекта е 27 месеца.", "date": "2017.11.30", "title": "Разград и шест общини от областта ще изграждат инсталации за преработка на отпадъци"}
{"url": "http://www.focus-news.net/news/2017/11/30/2462414/parlamentat-odobri-byudzheta-na-ministerstvo-na-turizma-za-2018-g-i-otdeli-16-707-mln-lv-za-politikata-v-oblastta-na-ustoychivoto-razvitie-na-sektora.html", "text": "Парламентът одобри бюджета на Министерство на туризма за 2018 г. и отдели 16,707 млн. лв. за политиката в областта на устойчивото развитие на сектора. Това се случи след като народните представители приеха текстове от държавния бюджет за следващата година  на второ четене, предаде репортер на Агенция „Фокус“. Общите приходи на Министерството са 9,754 млн. лв., а общите разходи са в рамките на 19, 098 млн. лв. Най-много средства от бюджета на Министерство на туризма са отделени за политика в областта на устойчивото развитие на сектора. Депутатите приеха и бюджета на Министерство на енергетиката за 2018 г., чиито приходи са в размер на 173, 324 млн. лв., а общите разходи са в рамките на 98, 673 млн. лв.  Най-голямата част от разходите са за политика в областта на устойчивото и конкурентоспособно енергийно развитие, които са в размер на 94, 427 млн. лв. \r\nДеница КИТАНОВА", "date": "2017.11.30", "title": "Парламентът одобри бюджета на Министерство на туризма за 2018 г. и отдели 16, 707 млн. лв. за политиката в областта на устойчивото развитие на сектора"}
{"url": "http://www.focus-news.net/news/2017/11/30/2462415/inzh-daniel-panov-kmet-na-veliko-tarnovo-ot-sledvashtata-sedmitsa-shte-zapochne-remontat-na-svetofara-do-hipermarketa-na-detelinata-na-bul-balgariya.html", "text": "От следващата седмица ще започне ремонтът на светофара на кръстовището на бул. „България“ с отбивката към магазин „Метро“. Това заяви по време на заседание на Общински съвет – Велико Търново кметът инж. Даниел Панов, предаде репортер на Радио „Фокус“ – Велико Търново. Той отбеляза, че авариралият контролер на светофарната уредба е производство на чешка фирма, която е изтеглила представителството си от България. „Комуникацията с фирмата в момента се осъществява директно с централата в Чехия. До една седмица контролерът трябва да бъде във Велико Търново за подмяна. Повредата е диагностицирана“, посочи кметът. Той добави, че организацията на движението в кръстовището е урегулирана с пътни знаци. „По наши наблюдения движението през кръстовището, след спирането на светофарната уредба, е безопасно. Нямаме информация за пътни инциденти. В сектор „Пътна полиция“ също не е постъпвала информация, че през последния месец на това кръстовище са регистрирани пътнотранспортни произшествия“, посочи инж. Даниел Панов.\r\nНадежда КРЪСТЕВА", "date": "2017.11.30", "title": "Инж. Даниел Панов, кмет на Велико Търново: От следващата седмица ще започне ремонтът на светофара до хипермаркета на детелината на бул. \"България\""}
{"url": "http://www.focus-news.net/news/2017/11/30/2462416/pazardzhik-podobryava-se-sabiraemostta-na-prihodite-vav-vik.html", "text": "Подобрява се събираемостта на приходите във ВиК - Пазарджик. Това каза за Радио „Фокус“ – Пазарджик инж. Димитър Мишев от ВиК. Той обясни, че е създадена добра организация за събирането на сумите за изразходвана вода като потребителите имат възможност да ги заплатят не само на касите на дружеството, но и по банков път, а също и по електронен. „Въвели сме ред, извършваме проверки и отчитаме конкретни резултати“, коментира Мишев. Той каза още, че е подобрена и организацията по отчитане на количествата изразходвана вода. „Поставят се уведомителни съобщения на входа на жилищните кооперации за това кога ще бъде направено засичане на водомерите. Отчитат се реално потребените количества вода, създали сме и различни удобства за абонатите ни при заплащането на изразходваната вода“, каза Мишев.\r\nВаня НИКОЛОВА", "date": "2017.11.30", "title": "Пазарджик: Подобрява се събираемостта на приходите във ВиК"}
{"url": "http://www.focus-news.net/news/2017/11/30/2462417/narodnoto-sabranie-odobri-byudzheta-na-mrrb-za-2018-g-otdeli-374844-mln-lv-za-poddarzhaneto-na-tehnicheskata-infrastruktura.html", "text": "Народното събрание одобри бюджета на МРРБ за 2018 г.  отдели 374,844 млн. лв. за поддържането на техническата инфраструктура, предаде репортер на Агенция „Фокус“.  Приходите на Регионалното министерство са в размр на 372,573 млн. лв. , а разходите възлизат на 418,365 млн. лв. Най-много средства в размер на 374, 844 млн. лв. са отделени за политиката за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита. \r\nДеница КИТАНОВА", "date": "2017.11.30", "title": "Народното събрание одобри бюджета на МРРБ за 2018 г. отдели 374,844 млн. лв. за поддържането на техническата инфраструктура"}
{"url": "http://www.focus-news.net/news/2017/11/30/2462418/sitel-makedoniya-slobodan-pralyak-e-pochinal-vsledstvie-zabavenata-reaktsiya-na-lekarite-tvardi-harvatski-toksikolog.html", "text": "Хърватският токсиколог Франьо Плавишич твърди, че военновременният командир на босненските хървати Слободан Праляк е починал заради забавената намеса на лекарите, предава скопският телевизионен канал  „Сител“.\r\nПлавишич поясни, че скоростта е от решаващо значение за спасяването на пациент, погълнал отрова, особено когато е известна каква е тя. Съгласно думите му, и най-силната отрова прониква в кръвта след определно време, т.е. не става веднага смъртоносна. \r\nСпоред експерта времето от поглъщането на отровата до транспортирането на Праляк в болницата е твърде дълго, така че лекарите са се намесили прекалено късно. Плавишич припомня, че Праляк е погълнал отровата в 11.30 часа (местно време), а линейката с парамедиците е пристигнала час по-късно – време, което се е оказало фатално за спасяването на подсъдимия. Тереза Герова", "date": "2017.11.30", "title": "„Сител“ (Македония): Слободан Праляк е починал вследствие забавената реакция на лекарите, твърди хърватски токсиколог"}
{"url": "http://www.focus-news.net/news/2017/11/30/2462419/nedyalko-slavov-oblasten-upravitel-na-smolyan-gartsiya-obyavi-targ-za-izgrazhdane-na-patya-do-granichniya-punkt-kray-rudozem.html", "text": "На 27 ноември нашия партньор по проекта за изграждане на граничния пункт край Рудозем – Егнатия Одос обяви търга за възлагане на строителството за участъка от Димарио до българо-гръцката граница. Това каза за Радио „Фокус“ – Смолян областният управител на Смолян Недялко Славов. По думите му документите са публикувани на сайта на пътната агенция в Гърция, като до 11 януари е крайният срок за кандидатстване, а срокът за строителство е 24 месеца. „Надявам се на бързо възлагане на строителството и изпълнение в срок. С това обявяване се дава необратимост на процеса. Финансирането е от три източника и е осигурено, като е около 40 млн. евро без ДДС“, добави Славов. Той уточни, че официално са уведомени от гръцката страна като водещ партньор по проекта.\r\nОбластният управител на Смолян припомни, че администрацията в Смолян е стартирала процеса 4 години по-късно от гръцката и българската пътни агенции, тъй като те са започнали проектиране на участъците от двете страни на границата още 2011 г. „С решение на Министерски съвет от август 2015 г., областният управител на Смолян е определен за инвеститор и строител на граничния пункт и с интензивна работа оттогава насам съобразно законодателството по Закона за устройство на територията, ние успяхме да проектираме и да изкараме разрешение за строеж за обекта Граничен пункт – Рудозем, който ще свърже двете пътни връзки от гръцка и българска страна“, отбеляза Славов. Той посочи, че е подготвена обществената поръчка, като е необходимо още финансиране, тъй като финансирането по програмата за трансгранично сътрудничество не покрива изцяло предвидените разходи. „Водим разговори с правителството, с Министерството на финансите и ще обявим обществената поръчка в рамките на следващите няколко месеца. Срокът за строителството при нас е доста по-малък, като пункта може да стане готов и за една година“, каза Славов.\r\nТой поясни, че граничният пункт е разделен на два подобекта – самата площадка на граничния пункт и подходния път, който прави връзката между вече изградения на българска територия път до границата и на практика има около 1,5 км пътна връзка, която да свърже двата пътя. На около 600 метра е самият граничен пункт. Стойността е приблизително 18 млн. лв. с ДДС. „Що се касае за пътните връзки от българска страна на които възложител е АПИ, те са две. Едната е рехабилитацията на пътя от Средногорци до Рудозем, за която вече е проведена обществената поръчка и е сключен договор за строителство, но имаше обжалване на поръчката за строителния надзор и все още не е финализирана. Предстои обявяване на поръчката за строител и надзор на обходния път на Рудозем, който е другия подобект, свързан с граничния пункт, но очакваме в първите месеци на 2018 г. да се обяви и тя“, добави Славов. Областният управител на Смолян обобщи, че пътните връзки са важни, но не кореспондират пряко с отварянето на граничния пункт, тъй като рехабилитацията може да върви успоредно. „Важно е пунктът да бъде изграден и гръцката страна да си построи пътя като необходими условия за отваряне на граничния пункт край Рудозем“, каза още Недялко Славов.\r\nНели ГЕРГЬОВСКА", "date": "2017.11.30", "title": "Недялко Славов, областен управител на Смолян: Гърция обяви търг за изграждане на пътя до граничния пункт край Рудозем"}
{"url": "http://www.focus-news.net/news/2017/11/30/2462420/api-dvizhenieto-po-am-hemus-pri-km-12-v-posoka-varna-se-osashtestvyava-v-avariynata-lenta-a-v-posoka-sofiya-v-avariynata-i-aktivna-lenta-poradi-ptp.html", "text": "Временно движението по автомагистрала \"Хемус\" при км 12, в посока Варна, се осъществява само в аварийната лента, а в посока София в аварийната и активна лента, поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание.", "date": "2017.11.30", "title": "АПИ: Движението по АМ \"Хемус\" при км 12, в посока Варна, се осъществява в аварийната лента, а в посока София - в аварийната и активна лента, поради ПТП"}
{"url": "http://www.focus-news.net/news/2017/11/30/2462421/burgas-vremenna-reorganizatsiya-na-dvizhenieto-se-vavezhda-po-glavniya-pat-sofiya-burgas-zaradi-remont.html", "text": "От 13.00 часа днес ще бъде въведена временна организация на движението на главен път I-6 (София - Бургас) в платното за движение с посока към града, след бензиностанция „Ромпетрол“. Това съобщиха от Община Бургас. Промяната се налага заради извършването на строителни дейности.", "date": "2017.11.30", "title": "Бургас: Временна реорганизация на движението се въвежда по главния път София - Бургас заради ремонт"}
{"url": "http://www.focus-news.net/news/2017/11/30/2462422/reuters-datskiyat-parlament-prie-zakon-koyto-mozhe-da-osueti-polaganeto-na-traboprovoda-za-severen-potok-2.html", "text": "В четвъртък парламентът на Дания прие закон, който може да доведе до забрана за полагане на газопроводи за „Северен поток 2“ в териториалните води на скандинавското кралство, предава Reuters. \r\nМярката позволява на правителството да забрани проекта за тръбопровода на база съображения за сигурност или стратегия за външна политика. До този момент тези две причини не се считаха като основателни за регулаторите да забранят преминаването на газопровода през датските териториални води.Тереза Герова", "date": "2017.11.30", "title": "Reuters: Датският парламент прие закон, който може да осуети полагането на тръбопровода за „Северен поток 2“"}
{"url": "http://www.focus-news.net/news/2017/11/30/2462423/veliko-tarnovo-zadarzhani-sa-dvama-mazhe-za-imanyarstvo-i-pritezhanie-na-nezakonni-arheologicheski-tsennosti.html", "text": "Свищовски полицаи задържаха двама мъже в момент на търсене на ценни предмети, съобщиха от Областна дирекция на МВР – Велико Търново. Вчера следобед при провеждане на специализирана полицейска операция за противодействие на престъпленията с културно-исторически ценности в землището на село Хаджидимитрово са установени 43-годишен мъж с инициали П. М. и 48-годишен с инициали Г. В. от село Совата. Посредством металотърсач и без необходимите разрешителни двамата търсели обекти, представляващи културно-исторически ценности. В Г. В. полицейските служители намерили една антична монета, с първоначална датировка от римската епоха. Иззети са и два металотърсача и лопати. При последвали претърсвания в жилищата на двамата са намерени и иззети 31 монети, вещи от бита и метални фрагменти от антични предмети, датиращи от римска, византийска и османска епохи. По случая е започнато досъдебно производство. Работата по документиране на престъпната дейност на двамата продължава.", "date": "2017.11.30", "title": "Велико Търново: Задържани са двама мъже за иманярство и притежание на незаконни археологически ценности"}
{"url": "http://www.focus-news.net/news/2017/11/30/2462424/plovdiv-v-rayon-severen-se-provede-porednata-zalesitelna-aktsiya-za-esenniya-sezon.html", "text": "В Район \"Северен\" се проведе поредната залесителна акция за есенния сезон на 2017. Това съобщи за Радио „Фокус” - Пловдив кметът на района инж. Ральо Ралев. Акцията започна в 11.00 часа в двора на СУ “Н. Вапцаров” по инициатива на директора на училището. 500 броя храсти от вида лигуструм вече красят двора на учебното заведение. В акцията се включиха и учениците от шести и седми клас. Децата ще се грижат за храстите, за да порастат големи и красиви. „Благодаря на децата, които показаха своите умения в засаждането на храстите, както и на директора на ОП „Градини и паркове” Стоян Алексиев за съдействието. В утрешния ден продължаваме със залесяването на района, за да го направим по-добро място за живеене”, коментира районният кмет Ральо Ралев.\r\nЦветана ТОНЧЕВА", "date": "2017.11.30", "title": "Пловдив: В Район \"Северен\" се проведе поредната залесителна акция за есенния сезон"}
{"url": "http://www.focus-news.net/news/2017/11/30/2462425/sofiya-tir-se-e-udaril-v-razdelitelna-mantinela-na-11-km-na-am-hemus-i-e-preprechil-patnata-lenta-v-posoka-varna.html", "text": "Към 12.20 часа в полицията е получен сигнал за пътен инцидент в района на 11-я километър на автомагистрала \"Хемус\" посока Варна. ТИР се е ударил в разделителната мантинела, завъртял се е и препречил пътната лента. Това съобщиха от пресцентъра на МВР. Движението временно се осъществява само в аварийната лента - в посока Варна, и в средната и аварийната – в посока София.", "date": "2017.11.30", "title": "София: ТИР се е ударил в разделителна мантинела на 11 км на АМ „Хемус“ и е препречил пътната лента в посока Варна"}
{"url": "http://www.focus-news.net/news/2017/11/30/2462426/v-pismo-do-gerb-glavniyat-prokuror-sotir-tsatsarov-utochnyava-che-ne-sa-izvarshvani-proverki-za-pridobivane-na-aktsii-ot-tehnoimpeks-ot-korneliya-ninova.html", "text": "В писмо до ГЕРБ главният прокурор Сотир Цацаров уточнява, че не са извършвани проверки за придобиване на акции от „Техноимпекс“ от Корнелия Нинова. Това стана ясно от  брифинг в Народното събрание депутатът от ГЕРБ Десислава Атанасова, предаде репортер на Агенция „Фокус“. „Вчера получих от гл. прокурор Сотир Цацаров информация във връзка с мое запитване по отношение на твърденията, изказани от Корнелия Нинова в ефира на национална телевизия, цитирам: „Трима прокурори са проверявали сделката на „Техноимпекс“ и мен и не са открили нищо. Ако искат да я проверят четвърти път“, заяви Атанасова. „С този аргумент внесох искане за информация за „Техноимпекс“ и приватизационната сделка. Дали по отношение на нея или на управителя Корнелия Нинова има извършвани проверки от Прокуратурата, в който и да е момент от началото на приватизацията, тоест 13 януари 1999 година, когато г-жа Нинова е сключила договор и е декларирала, че ще плати 700 хил. долара и 70 хил. в деня на сключването му“, обясни тя. „Г-н Цацаров вчера в писмен отговор казва следното: „Считано от момента на сключване на договора за продажба на дружеството - 13 януари 1999 година е изтекъл срок от почти 18 години, през който не са подавани сигнали, не са извършвани проверки и не е образувано досъдебно производство относно приватизационната сделка. Не са установени преписки или досъдебни производства, касаещи придобиване на акции от „Техноимпекс“ от страна на Корнелия Нинова“, посочи Десислава Атанасова. \r\nБиляна ИВАНОВА", "date": "2017.11.30", "title": "В писмо до ГЕРБ главният прокурор Сотир Цацаров уточнява, че не са извършвани проверки за придобиване на акции от „Техноимпекс“ от Корнелия Нинова"}
{"url": "http://www.focus-news.net/news/2017/11/30/2462427/haskovo-obshtinata-organizira-detski-sporten-praznik-pod-nadslov-da-mechtaem-zaedno.html", "text": "Детски спортен празник под надслов „Да мечтаем заедно“ организира Община Хасково на 1 декември по повод Международния ден на хората с увреждания. Това съобщиха от пресцентъра на Община Хасково. Празникът ще започне в 10.00 часа в зала „Спартак“. В игрите участие ще вземат деца от ЦНСТ, Общностен център и няколко детски градини от Хасково. \r\nНа 4 декември от 14.00 часа в залата на ДКТ „Иван Димов“ е насрочен поздравителен концерт с участието на клубовете на хората с увреждания в Хасково, Духовия оркестър, Народен Оркестър и децата от Детска градина 22 „Звънче“.", "date": "2017.11.30", "title": "Хасково: Общината организира детски спортен празник под надслов „Да мечтаем заедно“"}
{"url": "http://www.focus-news.net/news/2017/11/30/2462428/pregled-na-mezhdunarodnite-novini-do-13-chasa-agentsiya-fokus.html", "text": "Безработицата в еврозоната падна до най-ниските си нива от януари 2009 г. насам.\r\nОфициалната статистическа агенция на ЕС (Евростат) обяви, че нивото на безработица в еврозоната е паднало до 8,8 % през октомври, като инфлацията се е повишила до 1,5%.\r\n*** В четвъртък, 30 ноември, председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП) ще се съберат в резиденцията на президентската власт на ФРГ за първи консултации за съставяне на нова голяма коалиция в Берлин.\r\nДържавният глава Франк-Валтер Щайнмайер покани в двореца Белвю Ангела Меркел, Хорст Зеехофер и Мартин Шулц в опит да помогне формирането на стабилно федерално правителство и да избегне необходимостта от организирането на нови избори. Все още е твърде рано да се каже обаче дали има надежди за съставяне на нова голяма коалиция между Съюза (ХДС/ХСС) и ГСДП.\r\nСлед изненадващия колапс на преговорите за съставяне на новото коалиционно правителство в Берлин държавният глава на ФРГ Франк-Валтер Щайнмайер пое в свои ръце инициативата за извеждане на страната от политическата криза. Пълното фиаско, с което приключиха сондажите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“, провокира изострянето на тона на президента, който смъмри партиите и припомни, че по силата на резултатите от изборите за Бундестаг през септември, те носят отговорност за бъдещето на Германия, която не може „просто така“ да бъде върнато обратно в ръцете на избирателите. „Това е моментът, в който всички участници трябва да поемат дъх и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство и категорично се противопостави на организирането на нови избори в страната.\r\n*** Москва се отнася негативно към идеята на САЩ за засилване на санкционния натиск върху Северна Корея. Това заяви министърът на външните работи на Руската федерация Сергей Лавров.\r\n„Отнасяме се към това негативно. Вече многократно подчертавахме, че сам по себе си санкционният натиск е изчерпан и всички тези резолюции, които доведоха до санкции, съдържаха задължителното искане за възобновяване на политическия процес, за възобновяване на преговори. Точно тези искания американската страна игнорира напълно. Според мен това е огромна грешка“, заяви пред журналисти първият дипломат на Москва.\r\n*** В четвъртък парламентът на Дания прие закон, който може да доведе до забрана за полагане на газопроводи за „Северен поток 2“ в териториалните води на скандинавското кралство.\r\nМярката позволява на правителството да забрани проекта за тръбопровода на база съображения за сигурност или стратегия за външна политика. До този момент тези две причини не се считаха като основателни за регулаторите да забранят преминаването на газопровода през датските териториални води.\r\n***  Хърватският токсиколог Франьо Плавишич твърди, че военновременният командир на босненските хървати Слободан Праляк е починал заради забавената намеса на лекарите.\r\nПлавишич поясни, че скоростта е от решаващо значение за спасяването на пациент, погълнал отрова, особено когато е известна каква е тя. Съгласно думите му, и най-силната отрова прониква в кръвта след определено време, т.е. не става веднага смъртоносна. \r\nСпоред експерта времето от поглъщането на отровата до транспортирането на Праляк в болницата е твърде дълго, така че лекарите са се намесили прекалено късно. Плавишич припомня, че Праляк е погълнал отровата в 11.30 часа (местно време), а линейката с парамедиците е пристигнала час по-късно – време, което се е оказало фатално за спасяването на подсъдимия.\r\n*** Бюджетът на Министерството на отбраната на Сърбия за 2018 г. ще възлиза на 70,5 млрд. динара, което представлява ръст от 25%, в сравнение с предходните години. Това заяви военният министър на Белград Александър Вулин.\r\nПред репортери Вулин поясни, че увеличението на бюджета на военните за следващата година се дължи на „разбирането, проявено от президента и правителството на Сърбия“. По-голямата част от отпуснатите средства ще бъдат използвани за „продължаване на превъоръжаването, оборудването с най-модерните системи и, разбира се, за поддръжката и ремонт на техниката\".\r\nВулин увери, че част от средствата ще бъдат предназначени за обещаното увеличение на заплатите на заетите в сектора на сигурността. Пари ще има и за изпълнение на плановете за жилищно строителство за военните. \r\n„С голямо удоволствие мога да кажа, че Сърбия още веднъж показа колко много се грижи за армията и за нашата сигурност и колко й струва това, поддържайки силна войска, да запази политиката на военен неутралитет“, коментира министърът на отбраната.\r\n*** Министърът на външните работи на ФРГ Зигмар Габриел пристига на кратко посещение във Вашингтон, където ще направи опит да убеди САЩ в необходимостта от запазването на историческото споразумение за ядрената програма на Иран.\r\n„Провалът на ядреното споразумение с Иран ще бъде опустошителен  сигнал в посока превъоръжаване в региона и по света\", заяви първият дипломат на Берлин преди отпътуването си за САЩ. „Последният севернокорейски ракетен тест отново показва потенциала за ескалация на неконтролирани конфликти\", допълни германският социалдемократ. \r\nВ сутрешните часове на четвъртък (местно време) Габриел ще проведе среща с държавния секретар на САЩ Рекс Тилърсън, след което са планирани разговори със сенатори и членове на Камарата на представителите. Освен Иран и Северна Корея ще бъдат обсъдени още ситуацията в Близкия изток и конфликтът в Украйна. \r\nПосещението на Габриел във Вашингтон има още една важна цел - с него Берлин иска да демонстрира, че въпреки всички трудности федералното правителство е в състояние да действа. \"Дори във времена на преход нашите приятели и партньори разчитат на Германия\", подчерта външният министър на ФРГ.\r\n*** Британският министър-председател Тереза Мей призова саудитските лидери да отслабят спешно блокадата на Йемен с цел „предотвратяване на хуманитарна катастрофа\", съобщи в четвъртък нейният кабинет.\r\n„Премиерът ясно заяви, че потокът от търговски доставки ... трябва да бъде възобновен, ако искаме да предотвратим хуманитарна катастрофа\", бе съобщението, разпространено от Лондон след среща на Мей с крал Салман и принц Мохамед бин Салман, проведена късно в сряда.\r\nПреди броени дни ООН Стефан Дюжарик съобщи, че арабската коалиция, водена от Саудитска Арабия, е прекратила пълната блокада над Йемен, отслабвайки ограниченията за доставка на хуманитарна помощ в Сана, а също така в основните пристанища на страната.\r\nСъгласно думите му, в Сана вече са кацнали три самолета на ООН, един от които е доставил 1,9 млн. ваксини за дифтерит. По данни на ООН от август насам само в провинцията Иб от инфекциозната болест за починали 14 деца. В неделя в Ходейда за първи път от три седмици бе допуснат търговски плавателен съд, доставил 5,5 хил. тона брашно. В понеделник нает от ООН кораб е разтоварл  25 хил. тона пшеница в Ас Салиф. \r\nНа 22 ноември Саудитска Арабия уведоми ООН, че възнамерява да прекрати блокадата над Йемен, въведена в началото на ноември в отговор на ракетния обстрел към Рияд.\r\n***", "date": "2017.11.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/30/2462429/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. В сградата на Общината се проведе заключителна конференция по проект „Подкрепа за независим живот”, на която стана ясно, че е постигната основната му цел – подобряване качеството на живот и на достъпа до услуги за социално включване в отговор на комплексните потребности на хората с увреждания и хора над 65-годишна възраст в невъзможност за самообслужване. Общата стойност на проекта е на стойност близо 500 000 лв. Още за същността на програмата, целите и целевите групи, която тя обхвана, както и за изпълнението на заложените дейности, ще научите в първите минути на предаването от нейния ръководител Ася Фотева.\r\nЦентърът за подкрепа и личностно развитие „Васил Левски” в Асеновград спомага за насочване на таланта на децата в правилната посока. Той предлага безплатни занимания по български народни танци, народно пеене, свирене на гайда и китара, авиомоделизъм, както и обучение по английски език. Около 500 деца и ученици посещават центъра, като най-засилен е интересът към уроците по български народни танци. Точно в тази област те участват в международни, национални и регионални конкурси, където вече имат завоювани многобройни отличия. Как се променя детския свят, след като пред него се разкрият възможности и предизвикателства? Кой е правилният начин децата да бъдат насочени към бързо развитие на заложените им дарби? Това ще коментираме с Георги Анастасов, директор на Центърът за подкрепа и личностно развитие „Васил Левски” в Асеновград. В аванс той отбеляза, че децата ще се включат и в коледната програма на Община Асеновград. А тя тази година е изпълнена с концерти, изложби, ученически изпълнения и благотворителни инициативи. Ще бъдат връчени и традиционните награди за благотворителност и спортист на годината. Поп звездата Михаела Маринова ще бъде специален гост в Асеновград за празниците, а новата година ще бъде посрещната с оркестър „Калофер“. Още за десетките събития и инициативи, подготвени от Общината за предстоящите празници през декември, ще ни разкаже в детайли Даниела Костова, главен експерт в отдел „Култура“.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък от 16.00 до 17.00 часа. Телефонът за връзка със студиото е 032/65 25 65. Водещ на предаването е Тони Михайлов.", "date": "2017.11.30", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/11/30/2462430/kolinda-grabar-kitarovich-tryabva-da-imame-silata-da-priznaem-prestapleniyata-na-harvatite-v-bosna-i-hertsegovina.html", "text": "В последния ден от работата на Международния наказателен съд за бивша Югославия, държавният глава на Хърватия Колинда Грабар-Китарович призова сънародниците си да признаят вината на хърватите за престъпленията, извършени от тях в Босна и Херцеговина през последното десетилетие на XX век, предава AFP.\r\nПрезидентът заяви в четвъртък, че гражданите трябва да признаят, че някои от престъпленията в Босна и Херцеговина са извършени от техни сънародници. Изявлението й бе направено само ден след зрелищното самоубийство на военновременния командир на босненските хървати Слободан Праляк. \r\n„Ние, хърватите, трябва да имаме силата да признаем, че някои от нашите сънародници в Босна извършиха престъпления и те трябва да бъдат държани отговорни за тях\", подчерта Колинда Грабар-Китарович в рамките на телевизионно обръщение. Тереза Герова", "date": "2017.11.30", "title": "Колинда Грабар-Китарович: Трябва да имаме силата да признаем престъпленията на хърватите в Босна и Херцеговина"}
{"url": "http://www.focus-news.net/news/2017/11/30/2462431/kyustendil-obshtinite-rila-kocherinovo-i-boboshevo-shte-deponirat-bitovite-si-otpadatsi-sreshtu-70-lvton-v-regionalnoto-depo-za-neopasni-otpadatsi-kray-razlog.html", "text": "Общините Рила, Кочериново и Бобошево ще депонират битовите си отпадъци срещу 70 лв./тон в регионалното депо за неопасни отпадъци край Разлог. Това съобщиха за Радио „Фокус” – Кюстендил от Община Кочериново. Трите общини са единствените от област Кюстендил, членуващи в регионалното сдружение за управление на отпадъците – Благоевград. Депонирането на отпадъците ще започне от 1 януари 2018 година и ще продължи до въвеждане в експлоатация на регионалната система за управление на отпадъците, регион Благоевград. Тя трябва да обслужва общините Благоевград, Симитли, Рила, Кочериново и Бобошево.\r\nВенцеслав ИЛЧЕВ", "date": "2017.11.30", "title": "Кюстендил: Общините Рила, Кочериново и Бобошево ще депонират битовите си отпадъци срещу 70 лв./тон в регионалното депо за неопасни отпадъци край Разлог"}
{"url": "http://www.focus-news.net/news/2017/11/30/2462432/desislava-atanasova-gerb-sega-e-momentat-korneliya-ninova-da-se-darzhi-kato-lider-i-da-saobshti-tsyalata-istina-za-tehnoimpeks-a-ne-da-izprashta-pisma-za-liderski-sreshti.html", "text": "Сега е моментът Корнелия Нинова не само да изпраща писма за лидерски срещи, а веднъж да се държи като лидер, било и на опозиционна партия, и да съобщи цялата истина. Това каза на брифинг в Народното събрание депутатът от ГЕРБ Десислава Атанасова във връзка с получената от главния прокурор Сотир Цацаров информация, че не са извършвани проверки за приватизационната сделка и придобиването на акции от Корнелия Нинова в „Техноимпекс“, предаде репортер на Агенция „Фокус“. „Може би затова дебатът за Прехода и приватизацията е проблем за нея. Призовавам дебатът да се състои“, коментира тя. „Обществото ни има нужда да затвори страницата на Прехода и да започне на чисто“, заяви депутатът от ГЕРБ. „Дойде времето, в което твърденията, каквито и да са те, трябва да бъдат подкрепени с факти и данни. Така че всички да чуят истината, не само за тази сделка, а и за приватизацията, за Прехода. Да чуят истината за властта - от кого е била упражнявана през всички тези години и с какви правомощия“, посочи Десислава Атанасова. „Никой не може да си присвоява мястото на морален стожер ако няма нито аргументи, нито възможности истината да е на негова страна“, каза още тя. \r\nБиляна ИВАНОВА", "date": "2017.11.30", "title": "Десислава Атанасова, ГЕРБ: Сега е моментът Корнелия Нинова да се държи като лидер и да съобщи цялата истина за „Техноимпекс“, а не да изпраща писма за лидерски срещи"}
{"url": "http://www.focus-news.net/news/2017/11/30/2462433/blagoevgrad-parvata-balgarska-svetovna-shampionka-v-distsiplina-skok-na-visochina-yordanka-blagoeva-predstavi-v-zala-22-septemvri-filma-otvad-skoka.html", "text": "Първата българска световна шампионка и носителката на олимпийски медали в дисциплината скок на височина Йорданка Благоева пристигна в Благоевград, за да представи документалния филм „Отвъд скока“. Това съобщиха от пресцентъра на Община Благоевград. Десетки спортисти, жители и гости на града се събраха в зала „22 септември“, за да се срещнат с именитата българска спортистка и да се запознаят с биографичната продукция, посветена на живота и постиженията ѝ. Йорданка Благоева получи и поздравителен адрес от кмета на Благоевград д-р Атанас Камбитов, в който пише: „За мен е чест, че приехте поканата да представите биографичния си филм именно в Благоевград. Вярвам, че примерите за упоритост, сила на духа и градивни стъпки към успеха, поместени в продукцията, са ценен урок за българското общество. Те са и повод за национална гордост. Вярвам, че този филм възпитава и трябва да достигне до класните стаи, до младото поколение, до нашите деца! Вие сте личност, която доказва, че няма невъзможни  неща и непокорими върхове. Вашият пример е част от нашата история, настояще и бъдеще. Вярвам, че в България растат деца, които следват Вашия път към успеха!“. \r\nПреди официалното представяне на филма, Йорданка Благоева бе посрещната от заместник-кмета по култура и хуманитарни дейности на община Благоевград Христина Шопова, която връчи почетен плакет на спортистката. \r\nФилмът „Отвъд скока“ е създаден по повод 70-годишния юбилей на Йорданка Благоева.  Главен сценарист е Златомир Коларов, а втори сценарист и режисьор е Валентина Фиданова-Коларова. \r\nЙорданка Благоева е родена на 19 януари 1947 г. Тя е емблематично име за българската лека атлетика за всички времена. Участвала е в четири олимпиади, има два олимпийски медала и пет световни рекорда на висок скок.\r\nЙорданка Благоева създава и първата федерация по аеробика у нас и за кратко време наши представители печелят и първите световни награди по аеробика. Тя продължава да участва в обществения живот на спортна България и е една от най-популярните жени в страната ни.", "date": "2017.11.30", "title": "Благоевград: Първата българска световна шампионка в дисциплина скок на височина Йорданка Благоева представи в зала „22 септември“ филма „Отвъд скока“"}
{"url": "http://www.focus-news.net/news/2017/11/30/2462434/predsedatelyat-na-bsp-korneliya-ninova-shte-predstavi-v-lisabon-viziya-za-evropeyskiya-stalb-na-sotsialnite-prava.html", "text": "Председателят на БСП Корнелия Нинова ще вземе участие в заседанието на Съвета на ПЕС, което ще се проведе в Лисабон на 1 и 2 декември 2017 г. Това съобщиха от пресцентъра на НС на БСП. Лидерът на българските социалисти ще представи прогресивна визия за европейския стълб на социалните права. На форума ще бъде разгледан и нов модел за икономически растеж и създаване на работни места. Нинова ще участва в срещата на партиите на социалистическите и социалдемократическите партии от Европа. В рамките на форума са предвидени двустранни срещи с премиери, комисари и лидери на политически партии от ПЕС.", "date": "2017.11.30", "title": "Председателят на БСП Корнелия Нинова ще представи в Лисабон визия за европейския стълб на социалните права"}
{"url": "http://www.focus-news.net/news/2017/11/30/2462435/ekathimerini-gratskite-vlasti-zapochvat-premestvaneto-na-migrantite-ot-ostrov-lesbos.html", "text": "Гръцките власти съобщиха в четвъртък, че са преместили няколкостотин души, търсещи убежище, от остров Лесбос до континенталната част на страната, в опит да облекчат пренаселеността в центровете за настаняване на мигранти, пише електронното издание Ekathimerini.\r\nПървите 300 мигранти бяха превозени с ферибот до пристанището в Пирея в ранните часове на деня. Оттам те ще бъдат преместени в лагери или специално пригодени жилища в континенталната част на Гърция. \r\nПо официални данни на остров Лесбос има около 8,5 хил. мигранти, почти три пъти повече, отколкото е капацитетът на съоръженията, предвидени от държавните институции. Насилието е честа картина на острова, главно поради забавянето на процедурите за убежище и ниския жизнен стандарт.\r\nЖителите на Лесбос стартираха стачка по-рано този месец, за да протестират срещу европейската политика, която според тях я превърна в „затворници\" десетки хиляди мигранти и бежанци. Тереза Герова", "date": "2017.11.30", "title": "Ekathimerini: Гръцките власти започват преместването на мигрантите от остров Лесбос"}
{"url": "http://www.focus-news.net/news/2017/11/30/2462436/shumen-konstatirano-e-zamarsyavane-na-yazovir-shumen-s-otpadachni-vodi.html", "text": "Констатирано е замърсяване на язовир \"Шумен\" с отпадъчни води. Това съобщиха от пресцентъра на РИОСВ – Шумен. След получен сигнал за замърсяване на язовир \"Шумен\" с отпадъчни води е извършена проверка в района на бул. „Ришки проход“ от Регионалната екоинспекция, Басейновата дирекция Черноморски район и Регионалната лаборатория към ИАОС. Установено е заустване на води от дъждовен колектор на канализационната система в началото на обходния път при язовира и второ заустване на отпадъчни води от канал южно до магазин и хотел „Акцион“ при бул. „Ришки проход“. От Регионалната лаборатория са взети водни проби от точките на заустване за установяване качеството на водата и източника.\r\nДопълнително е проследено трасето на канализационната тръба от която се изпускат отпадъчни води от производствената зона. Установен е източникът на замърсяване -\r\n „Фикосота“ ООД и са взети проби от производствените отпадъчни води на предприятието.\r\nПо заявка на Басейнова дирекция е взета водна проба от язовира след вливане на потока със замърсени води. Пробата ще бъде изследвана по показатели активна реакция (pH), електропроводимост, температура на водата, разтворен кислород, неразтворени вещества, БПК5, ХПК, амониев азот, нитритен азот, нитратен азот, общ азот, общ фосфор и фосфати като фосфор. Резултатите ще бъдат оповестени след приключване на всички анализи на водната проба.\r\nСъставени са констативни протоколи и са дадени предписания от РИОСВ и БДЧР на „Фикосота“ ООД - Шумен за преустановяване на заустването на отпадъчни непречистени води и на „ВиК Шумен“ ООД за прекратяване заустването на отпадъчни води в язовир \"Шумен\". Предстои съставяне на АУАН на нарушителите.", "date": "2017.11.30", "title": "Шумен: Констатирано е замърсяване на язовир \"Шумен\" с отпадъчни води"}
{"url": "http://www.focus-news.net/news/2017/11/30/2462437/inzh-daniel-panov-kmet-na-veliko-tarnovo-obshtinata-shte-sadeystva-za-reshavane-na-problema-s-navodnyavaneto-na-zhilishtniya-blok-na-ul-yonovka-11.html", "text": "Общината ще съдейства за решаване на проблема с наводняването на жилищния блок на ул. „Йоновка“ №11. Това заяви по време на заседание на Общинския съвет кметът инж. Даниел Панов, предаде репортер на Радио „Фокус“ – Велико Търново. Панов посочи, че местната администрация вече се е ангажирала с проблема. Проведена е работна среща между служителите на администрацията и управителя на етажната собственост на блока. Кметът припомни, че проблемите с водата в основите на блока датират още от неговото строителството. „През годините не са предприемани действията от собствениците за трайно отводняване на основите. Общината се ангажира да окаже пълно съдействие на живущите в рамките на своите правомощия при реализирането на взетите от тях решения за трайно отстраняване на проблема. Жилищният блок е частна собственост, с оглед на което Община Велико Търново не може да изразходва публични средства за проектиране и изпълнение на строително-монтажни работи по отношение на него. Изпратили сме писмо и до ВиК и Общината ще съдейства с каквото е необходимо, за да се реши този проблем“, посочи инж. Даниел Панов.\r\nОтговорът на кмета бе в следствие направено питане от общинските съветниците Николай Илчев, Мария Илчева и Стоян Витанов, касаещо системното наводняване на приземния етаж на жилищния блок. В него е посочено, че в следствие на увеличение на водния дебит през последните месеци се е образувала цяла подземна река в основите на блока. Монтирана е помпа от живущите, която да извежда водата извън сградата. Според съветниците ясно личат следи от еднометров воден слой по вътрешните стени на мазите. Виждат се и образувани пукнати. Николай Илчев посочи, че проблемът не касае само в този жилищен блок. „Тук става въпрос за подземни води с неизяснен произход. Тези води преминават под улица общинска инфраструктура, съседни сгради, част от които училища и детски градини. Хората се обръщат с молба да се открие първопричината за наводняването на блока. Те не желаят Общината да им ремонтира блока. Хората искат помощ от Общината с експертиза за установяване на причината за наводняването. Това би решило проблема не само в частност на този блок. Ако сега имаме питане за „Йоновка“ №11, съвсем спокойно можем да направим такова и за „Йоновка“ №9 и за други сгради, за които знам, че имат този проблем. Нека се отдели някакъв ресурс за експертиза, за да се помогне на хората и съвместно с ВиК да се установи първоизточникът за наводняване на тези сгради. Това би решило и други последващи проблеми“, посочи Николай Илчев.\r\nНадежда КРЪСТЕВА", "date": "2017.11.30", "title": "Инж. Даниел Панов, кмет на Велико Търново: Общината ще съдейства за решаване на проблема с наводняването на жилищния блок на ул. „Йоновка“ №11"}
{"url": "http://www.focus-news.net/news/2017/11/30/2462438/savetat-na-pes-predlaga-alternativna-lyava-viziya-za-evropa.html", "text": "Делегати и активисти се събират днес в Лисабон за заседание на Съвета на ПЕС, както и за поредица от дебати, семинари и срещи. Това съобщиха от пресофиса на евродепутата Сергей Станишев. Домакини на срещата ще бъдат лидерът на ПЕС Сергей Станишев и португалският премиер Антонио Коща.\r\nПрограмата на Съвета започва днес със среща на стотици активисти от Европа, които ще обсъдят стратегията и подготовката на кампанията за европейските избори през 2019 г. Организацията ПЕС-Жени също ще проведе ежегодната си конференция под мотото „От получаването до притежаването на власт“. Делегати и участници ще дебатират върху състоянието на равенството между половете в Европа и как то може да се превърне в реален политически ангажимент. По същото време, генералните секретари на прогресивните европейски политически партии се срещат, за да обсъдят най-добрите практики в борбата срещу популизма и „фалшивите новини“.\r\nВ Лисабон се очаква да пристигнат още министър-председатели и лидери на социалистически партии от цяла Европа, като Кристиан Керн /Социалдемократическа партия, Австрия/, лидерът на БСП Корнелия Нинова, гръцкият министър-председател Алексис Ципрас, италианският премиер Паоло Джентилони, лидерът на Испанската социалистическа работническа партия Педро Санчес, министър-председателят на Малта Джоузеф Мускат, председателят на Групата на социалистите и демократите в Европейския парламент Джани Питела, еврокомисарите Франс Тимерманс, Корина Крецу, Пиер Московиси, Витянис Андрюкайтис и много други.  \r\nПрезидентът на ПЕС Сергей Станишев заяви: „Нашият основен фокус остава обновяването – на нашите политики, приоритети, сътрудничество и решимост да поведем Европа към по-добро.\r\nНашите ежегодни Съвети винаги се превръщат в значими събития и тази година не е изключение. Изказваме специални благодарности на португалските социалисти и на премиера Антонио Коща за тяхното гостоприемство. Нашето прогресивно политическо семейство има какво да научи от успехите на португалското правителство и затова се събираме тук, в Лисабон.“\r\nНа основните пленарни сесии на Съвета на ПЕС ще бъдат утвърдени две резолюции. Първата е посветена на бъдещето на ЕС и представлява алтернативната лява визия за Европа. Във втората резолюция, социалистите ще утвърдят процедурата за избор на т.нар. Общ кандидат за председател на Европейската комисия за предстоящите европейски избори през 2019 г. Натоварената програма включва още и серия от семинари, организирани от ПЕС, евродепутати и Фондацията за европейски и прогресивни изследвания /ФЕПС/.", "date": "2017.11.30", "title": "Съветът на ПЕС предлага алтернативна лява визия за Европа"}
{"url": "http://www.focus-news.net/news/2017/11/30/2462439/ministar-neno-dimov-ne-6-a-26-pati-nad-normata-e-otchetenoto-vchera-v-stolitsata-kolichestvo-na-fini-prahovi-chastitsi-vav-vazduha-edna-ot-prichinite-sa-meteorologichnite-usloviya.html", "text": "Не 6, а 2.6 пъти над нормата е отчетеното вчера в столицата количество на фини прахови частици във въздуха, една от причините са метеорологичните условия. Това каза министърът на околната среда и водите Нено Димов относно това, че превишението на фини прахови частици във въздуха в столицата е достигнало нива до 6 пъти над нормите, предаде репортер на Агенция „Фокус“. Във връзка с това каква е актуалната информация за въздуха в София конкретно, Димов коментира: „Информацията е, че станцията в „Хиподрума“ дава най-високо превишение. То е 2.6 пъти, не говорим за 6 пъти. Има още няколко станции в София, които дават около 2 пъти превишение за последните 24 часа. Една от причините са метеорологичните условия“. \r\nОтносно мерките министър Димов поясни, че местната власт е основната, която трябва да взима мерки в рамките на градовете. „Но тези мерки не могат да бъдат взимани бързо, те са дългосрочни. Факт е, че в Столична община от 2011 и до 2016 г. се наблюдава перманентно понижаване на такъв тип превишения каквито имаме вчерашния ден.  Според законодателството такъв тип превишавания са разрешени определен брой. Тук въпросът е колко ги превишаваме“, обясни той. „Спрямо 2011 и 2016 г. е с много сериозно намаляване, ако говорим за средногодишните концентрации, тоест какво е било средно за годината. Там почти всички пунктове в София са под нормата“, каза още той и поясни, че има два, които са на границата. „Това е отправна точка, за да говорим за общото качество, състояние, което е на въздуха. Средните показват моментни пикове, какъвто е вчерашният. Пак казвам, те се влияят силно от метеорологичните условия. Другото ни дава по-обща представа. Това не означава, че не трябва да продължат мерките, които взима Столична община. Това не означава, че не трябва да продължат мерките и в останалите градове“, допълни Нено Димов.", "date": "2017.11.30", "title": "Министър Нено Димов: Не 6, а 2.6 пъти над нормата е отчетеното вчера в столицата количество на фини прахови частици във въздуха, една от причините са метеорологичните условия"}
{"url": "http://www.focus-news.net/news/2017/11/30/2462440/sliven-mazh-ot-radnevo-e-zadarzhan-za-pritezhanie-na-narkotitsi-sled-politseysko-presledvane.html", "text": "38-годишен мъж от град Раднево е задържан след полицейско преследване в село Езеро, съобщиха от ОДМВР - Сливен. Около 00.10 часа в село Дядово автопатрулен екип подава сигнал със стоп палка на лек автомобил „БМВ 320“. Водачът не спрял на подадения сигнал. Полицейските служители го преследват и след около 10 минути в село Езеро установяват, че водачът - 38-годишен мъж с инициали К. К. от Раднево, се е прехвърлил в друг автомобил – „Мазда 6“. В автомобила са били 51-годишен мъж и жена на 21 години от село Кортен, както и водачът на „БМВ“-то. При проверка с дрегер за употреба на алкохол 38-годишният шофьорът е показал положителна проба от 2.02 промила. По време на проверката той е изхвърлил плик с бледожълто кристалообразно вещество. За установяване на съдържанието на плика е назначена експертиза. Мъжът е задържан за 24 часа.", "date": "2017.11.30", "title": "Сливен: Мъж от Раднево е задържан за притежание на наркотици след полицейско преследване"}
{"url": "http://www.focus-news.net/news/2017/11/30/2462441/pazardzhik-svetlinite-na-kolednata-elha-vav-velingrad-shte-badat-vklyucheni-na-4-dekemvri.html", "text": "Светлините на коледната елха ще бъдат включени на площад „Николай Гяуров“ на 4 декември в 17.30 часа. Това съобщи за Радио „Фокус“ – Пазарджик Бояна Кирилова, експерт в Общината. Кметът д-р Костадин Коев заедно с децата участници в програмата ще запалят светлините на празничното дърво. Специален гост на тържеството за радост на малки и големи ще бъде Дядо Коледа. „В празничната програма ще участват огнено шоу „Дивинитас“, талантливите деца на Велинград - хор на малките, мажоретния състав към Представителен духов оркестър „Димитър Мечев, ДЮВИШ „Звънче“, ВГ „Караоке“, КСТ „Импулс“, театрална школа към ЦПЛР-ОДК Велиндрад. Община Велинград е предвидила богата и наситена програма за целия месец декември, която ще протече като благотворителна мисия „Дари радост, усмивка, надежда, подкрепа”, уточни Кирилова. Тя добави, че за да могат жителите и гостите на Велинград да усетят топлината и красотата на предстоящите светли християнски  празници в коледна украса блеснаха сградата на Общинска администрация, пешеходната зона по бул. „Хан Аспарух”, центъра на Велинград, търговската улица. Продължава украсяването на кварталите Каменица и Чепино, както и изходите на града, кръговите кръстовища и ул. „Юндола“. На 1 декември учениците от ПГД „Иван Вазов“ ще украсят коледно трите къщички намиращи се в центъра на града.\r\nАлбена ЖИЛЕКОВА", "date": "2017.11.30", "title": "Пазарджик: Светлините на коледната елха във Велинград ще бъдат включени на 4 декември"}
{"url": "http://www.focus-news.net/news/2017/11/30/2462442/afp-katar-poluchi-pokana-za-uchastie-v-sreshta-na-varha-na-stranite-ot-persiyskiya-zaliv.html", "text": "В четвъртък Кувейт отправи покана към изолирания от месеци Катар за участие в среща на върха на страните от Персийския залив, която ще се проведе следващата седмица, предава AFP.\r\nКувейт, който не е сред държавите, обявили бойкот на Катар, отправи покана към емира Тамим бин Хамад Ал Тани да се присъедини към форума  на Съвета за сътрудничество в Персийския залив (регионална организация, в която участват Бахрейн, Катар, Кувейт, Обединените арабски емирства, Оман и Саудитска Арабия), който ще се проведе в периода 5-6 декември.\r\nПрез месец юни Саудитска Арабия, ОАЕ и Египет прекъснаха всички отношения с Доха, обвинявайки я в спонсорство на тероризма заради близките й връзки с Техеран. Катар отхвърли обвиненията.Тереза Герова", "date": "2017.11.30", "title": "AFP: Катар получи покана за участие в среща на върха на страните от Персийския залив"}
{"url": "http://www.focus-news.net/news/2017/11/30/2462443/liderat-na-bsp-korneliya-ninova-kam-ombudsmana-maya-manolova-vinagi-mozhete-da-razchitate-na-nashata-podkrepa-kogato-tryabva-da-se-zashtityat-pravata-na-balgarskite-rabotnitsi.html", "text": "Лидерът на БСП и на ПГ на „БСП за България“ Корнелия Нинова изпрати до омбудсмана на Република България Мая Манолова писмо. Това съобщиха от пресцентъра на НС на БСП. Пълният текст на писмото гласи:  \r\n\"Уважаема госпожо Манолова,\r\nСподеляме тревогата Ви от факта, че министърът на труда и социалната политика и народните представители в Комисията по труда, социалната и демографската политика от парламентарните групи на ПП ГЕРБ и \"Обединени патриоти\" попариха надеждите на служители и работници, които са потърпевши от действията от некоректни работодатели.\r\nС отсрочването на промените в Кодекса на труда управляващото мнозинство лиши 5 000 работници и служители от възможността да получат справедливи обезщетения. Нашата парламентарна група е внесла ЗИД на Търговския закон, за да защити тези работници и служители, както редица промени в Кодекса за социално осигуряване, Кодекса на труда в интерес на правата на работещите.\r\nУверявам Ви, че винаги можете да разчитате на нашата подкрепа и на гласовете на ПГ „БСП за България“, когато трябва да се защитят правата на българските работници и служители.\"", "date": "2017.11.30", "title": "Лидерът на БСП Корнелия Нинова към омбудсмана Мая Манолова: Винаги можете да разчитате на нашата подкрепа, когато трябва да се защитят правата на българските работници"}
{"url": "http://www.focus-news.net/news/2017/11/30/2462444/gen-mayor-grudi-angelov-nadyavam-se-do-nova-godina-pametnikat-na-polk-boris-drangov-da-bade-otlyat-i-do-2-mart-otkrit-v-dvora-na-voennata-akademiya.html", "text": "Надявам се до Нова година паметникът на полк. Борис Дрангов да бъде отлят и до 2 март открит в двора на Военната академия. Това каза в интервю за Агенция „Фокус“ началникът на Военна академия „Георги С. Раковски“ ген.-майор Груди Ангелов. „Надявам се до края на тази година всичко, което зависи по отливането на скулптурата на паметника, да бъде завършено. Вчера говорих със скулптора, който вече е на етап леене. Надявам се до Нова година да бъде отлят и за неговия рожден ден - 3 март, да имаме възможност да го открием. Няма да бъде точно на 3 март, а в навечерието на неговия рожден ден. Надявам се до 2 март паметникът да бъде открит“, коментира Ангелов.\r\nПо думите му с изявите си през годините, Военна академия е утвърдила своето място в обществото. „С дейностите по патриотичното възпитание също. При нас се представиха много книги, както и тази на г-н Красимир Узунов „Азъ служихъ при Дранговъ“. Том втори на „История на сухопътни войски“, която беше разработена с помощта военноисторическата секция на Военна академия и беше представена в нея. Инициативите по изграждането на паметника на Дрангов във Военна академия, също така и за изграждането на параклис-мавзолей за загиналите през Първата световна война, който ще бъде на излизане на ул. „Черковна“, допълни той. Според него това само по себе си говори, че Военна академия стои добре в обществото и иска да бъде приета добре. „Мероприятията, които се извършват в парка на Военна академия, съвместно със Столична община, също отварят Академията към обществото“, каза още Груди Ангелов.\r\nЛюба АЛЕКСИЕВА", "date": "2017.11.30", "title": "Ген.-майор Груди Ангелов: Надявам се до Нова година паметникът на полк. Борис Дрангов да бъде отлят и до 2 март открит в двора на Военната академия"}
{"url": "http://www.focus-news.net/news/2017/11/30/2462445/burgas-obshtinata-zapochna-izgrazhdane-na-malak-key-s-heling-po-initsiativa-i-iskane-na-ribarite-ot-chengene-skele.html", "text": "Общината започна да изгражда малък кей с хелинг (спусково съоръжение) по инициатива и искане на рибарите от „Ченгене скеле“. Това съобщиха от пресцентъра на Община Бургас. Това ще помогне за по-лесното и безопасно приводняване на лодките, респективно тяхното изтегляне на брега и прибиране. Използват се няколко вида материал, но основно бетон, тъй като е важна здравината – това е работно съоръжение, а не туристическа атракция. Кеят с хелинг ще се намира в непосредствена близост до клуб „Морски сговор“, оперативният център на рибарското селище, върху терен общинска собственост.\r\nАмбицията е проектът да бъде завършен малко преди Коледа, около 19 декември, когато е празникът на „Ченгене скеле“", "date": "2017.11.30", "title": "Бургас: Общината започна изграждане на малък кей с хелинг по инициатива и искане на рибарите от „Ченгене скеле“"}
{"url": "http://www.focus-news.net/news/2017/11/30/2462446/evrostat-bezrabotitsata-v-balgariya-prez-oktomvri-e-bila-61.html", "text": "Безработицата в България през октомври 2017 г. е била 6,1%, отново под средното за Европейския съюз, което е 7,4% за същия месец, сочат данни от европейската статистическа служба Евростат, публикувани на 30 ноември, предава Independent Balkan News Agency.\r\nПрез десетия месец от текущата година в България около 203 хил. души не са били заети на пазара на труда. През месец октомври 2016 г. техният брой е бил 226 хил. души (7%). \r\nМладежката безработица в страната през октомври е била 11,5%, като отново се наблюдава спад спрямо същия период на 2016 г., когато е била на ниво от 16,9%.\r\nСъщевременно безработицата в еврозоната е паднала до най-ниските си нива от януари 2009 г. насам. Официалната статистическа агенция на ЕС обяви, че нивото на безработица в еврозоната е паднало до 8,8 % през октомври, като инфлацията се е повишила до 1,5%.Тереза Герова", "date": "2017.11.30", "title": "Евростат: Безработицата в България през октомври е била 6,1%"}
{"url": "http://www.focus-news.net/news/2017/11/30/2462447/shumen-ot-2018-godina-v-detskite-gradini-v-obshtinata-shte-badat-vavedeni-delegirani-byudzheti.html", "text": "От 2018 година в детските градини в община Шумен да бъдат въведени делегирани бюджети. Това бе решено на днешната сесия на Общинския съвет, предаде репортер на Радио „Фокус“ - Шумен. Предложението на общинската администрация беше прието с 39 гласа „за“, без „против“ и „въздържали се“. Годишната издръжка местна дейност на дете в детска градина ще бъде 720 лв. Според общинския съветник Живка Тонева повишаването на размера на стандарта местна дейност от 710 лв. на 720 лв. не съответства на увеличението на тока, водата, отоплението и храната в детските градини и предложи той да бъде 730 лв. Тя изказа притеснения и относно това, че не се делегират строително-ремонтните дейности, относно счетоводната отчетност и краткия срок за въвеждане на системата на делегираните бюджети от 1 януари 2018 година. Общинските съветници приеха нейното предложение  администрация да внесе на сесия след деветмесечието на 2018 година анализ за състоянието на детските градини в режим на делегирани бюджети. Найден Косев, заместник-кмет по образование и култура, посочи, че 720 лв. са напълно достатъчни като база за местен стандарт. „Новото през следващата година в делегираните бюджети е, че финансирането в държавна делегирана дейност не се получава чрез единен разходен стандарт, а се въвеждат още два нови стандарта - единият е за група или клас в детска градина или училище, той е в порядъка на 20 000 лв., а другият стандарт е за институция и е в порядък между 25 000 и 30 000 лв. Това означава, че формулите, които ще формират делегирания бюджет и цялостната рамка вече ще имат източници на приходи от три направления и ако досега държавата финансираше около 73% от своите задължения, тя сега финансира 85% от задълженията си“, каза Косев. Той посочи, че не се предвиждат никакви съкращения на персонал преди въвеждане на делегираните бюджети. Относно неделегирането на СМР дейности, Косев обясни, че общинското предприятието по строителство има първостепенна задача да обгрижва първо съответните социални системи, а след това всички други инфраструктурни дейности. „Това се вършеше през цялата 2016 година, дотук през 2017 година и тази дейност ще продължи“, каза Косев. По думите му въвеждането на системата на делегирани бюджети в детските градини в община Шумен от 1 януари догодина не е кратък срок. Той обясни, че реално делегираните бюджети в градините ще започнат да функционират от месец  март 2018 година.\r\nИвелина ИВАНОВА", "date": "2017.11.30", "title": "Шумен: От 2018 година в детските градини в общината ще бъдат въведени делегирани бюджети"}
{"url": "http://www.focus-news.net/news/2017/11/30/2462448/sport-prokuraturata-razsledva-luka-modrich-za-danatsi.html", "text": "Лука Модрич стана поредният футболист на Реал Мадрид, който има сериозен проблем със закона в Испания. Прокуратурата официално повдигна обвинение срещу хърватина за укриване на данъци в размер на 870 728 евро от приходи за имиджовите му права през 2013 и 2014 г. Модрич е използвал услугите на фирма със седалище в Люксембург, за да да финтира хазната. Онзи ден Марсело се призна за виновен по аналогично обвинение и ще плати 500 000 евро. Преди по същия път минаха Пепе, Фабио Коентрао и бившият треньор на Кралския клуб Жозе Моуриньо, а делото срещу Кристияно Роналдо по подобно обвинение продължава. Самият Модрич е разследван и в Хърватска за лъжесвидетелстване по време на процеса срещу бившия президент на Динамо Загреб Здравко Мамич. Той, заедно с брат му Зоран и още двама подсъдими, са обвинени във финансово машинации, ощетили Динамо с 15 милиона евро, а държавната хазна с 1,5 милиона. Модрич беше призован в съда, за да даде показания относно предполагаемо укриване на приходи от страна на Мамич покрай трансфера на халфа в Тотнъм през 2008 година. Тогава хърватският национал заявил, че през 2004-а е подписал анекс с клуба от Загреб за евентуалното разпределение на приходи при предстоящи трансфери. Прокуратурата обаче твърди, че това е лъжа, защото преди две години, по време на предишно изслушване футболистът е обявил че въпросният анекс е парафиран чак след преминаването му в Тотнъм. По това обвинение Модрич рискува да бъде осъден на затвор от 6 месеца до 5 години.\r\nВенцислав ДРАГОМАНОВ", "date": "2017.11.30", "title": "Спорт: Прокуратурата разследва Лука Модрич за данъци"}
{"url": "http://www.focus-news.net/news/2017/11/30/2462449/burgas-za-peti-poreden-pat-vsichki-imenitsi-na-nikulden-shte-mogat-da-se-snimat-za-taka-narechenata-zlatna-snimka-za-pokoleniyata.html", "text": "За пети пореден път всички именици на Никулден в града ще могат да се запечатат на т. нар. златна снимка за поколенията. Това съобщиха от пресцентъра на Община Бургас. Кметът Димитър Николов отправя покана към всички, които носят името на светеца-покровител на Бургас, да се включат в общото фото, което ще улови усмивките на празнуващите в този ден. Снимката ще бъде изпратена за съхранение в Държавен архив – Бургас, където ще бъде запазена за идните поколения.\r\nСборният пункт е в 13.30 часа на Никулден на площад „Атанас Сиреков“, пред сградата на Община Бургас, като имениците ще получат специална никулденска значка.\r\nВсеки участник в общата снимка ще може да получи безплатно копие от неповторимия кадър. Снимките ще се раздават след 6-ти декември в коледната къщичка на общинското социално предприятие „Морски знаци“ на площад „Св. Св. Кирил и Методий“.", "date": "2017.11.30", "title": "Бургас: За пети пореден път всички именици на Никулден ще могат да се снимат за  така наречената златна снимка за поколенията"}
{"url": "http://www.focus-news.net/news/2017/11/30/2462450/gen-mayor-grudi-angelov-voenna-akademiya-nyama-nuzhda-ot-podobryavane-na-imidzha-zashtoto-tya-stoi-dostatachno-dobre.html", "text": "Смятам, че Военна академия няма нужда от подобряване на имиджа, защото тя стои достатъчно добре. Това каза в интервю за Агенция „Фокус“ началникът на Военна академия „Георги С. Раковски“ ген.-майор Груди Ангелов. „Имиджът й с нищо не е нарушен. Специално аз се гордея, че съм възпитаник на Военна академия и сега в момента съм неин началник. Това, което би помогнало за разширяване на представянето на Военна академия е партньорството ѝ с над 30 сродни институции, както в страната, така и в чужбина. През тази година сме подписали 10 споразумения със сродни организации от ЕС. Някои от тях са: Нов лисабонски университет в Португалия, Институтът по отбрана във Варшава, Сухопътната академия на Румъния в Сибиу. Смятам, че нашето партньорство стои добре“, коментира Ангелов и уточни, че целта им през следващата година е да участват по програмата „Еразмус Мундус“. „До момента съм упълномощен от три големи университета – Нов лисабонски университет, Политически университет на Букурещ и Русенския технически университет, да представлявам консорциума и да кандидатствам от тяхно име по програмата „Еразмус Мундус“ за съвместни магистърски програми. Това наистина е признание за нас. Затова казвам, че няма смисъл да се доказваме. Ние стоим добре“, подчерта началникът на Военна академия. \r\nГруди Ангелов допълни, че при научните публикации все още са на същото ниво като миналата година в международни списания. „Миналата година бяха 6, тази година отново са толкова. Но бележат ръст публикациите, които са в български списания с тематика в сферата на сигурността. Те са достигнали до около 140 публикации, което е радващо, но трябва да работим за повишаване в тези с импакт фактор. Лошото е, че в България нямаме списания с импакт фактор и които да са регистрирани в системата SCOPUS“, каза още Груди Ангелов.\r\nЛюба АЛЕКСИЕВА", "date": "2017.11.30", "title": "Ген.-майор Груди Ангелов: Военна академия няма нужда от подобряване на имиджа, защото тя стои достатъчно добре"}
{"url": "http://www.focus-news.net/news/2017/11/30/2462451/zhelyo-boychev-kam-valeri-simeonov-shte-podkrepite-li-nashata-strategiya-za-razvitie-na-turizma.html", "text": "„Туризмът става все по-значим сектор в българската икономика. Затова ние, от „БСП за България“, направихме предложения за цялостна стратегия за развитието му\". Това заяви зам.-председателят на ПГ на „БСП за България“ Жельо Бойчев по време на гласуването на бюджета за 2018 г. на второ четене в НС, съобщиха от пресцентъра на НС на БСП. Той уточни, че левите депутати са предложили разработване на програма, която да бъде ползвана извън активния сезон, когато на всеки турист, пребиваващ у нас, за повече от 4 нощувки, да му се даде ваучер от 50 лв. По думите му ваучерът може да бъде ползван за екскурзии, посещение на исторически и културни събития. „Целта на програмата е да удължи туристическия сезон и да може посетителите да се запознаят със забележителностите на страната“, обясни Бойчев и добави, че програмата е в размер на 15 млн. лв. Народният представител обясни, че в предложението си левите депутати са наблегнали и на СПА туризма заради множеството минерални и термални извори в страната. „Имаме цялостна програма за финансиране на над 100 региона у нас, които имат такива извори. С тези 15 млн. лв. може да се развие и облагороди инфраструктурата на общините със СПА дестинации. Предвидили сме и 20 млн. лв. за национална програма, която да насърчи спортния туризъм в страната“, добави Жельо Бойчев. Той обясни, че за да се реализира проектът е нужно да се отпуснат повече средства за информационна и комуникационна кампания, която да представи по добър начин страната ни пред света. Народният представител призова ресорните министри за мнение по предложенията, които несъмнено биха донесли повече приходи за страната. „Към вицепремиера Валери Симеонов имам и въпрос- след като заяви, че в българския туризъм се губят 4 – 5 милиарда лева, как тези средства ще бъдат обхванати в бюджета за следващата година. Той каза още, че държавните дружества в туризма, като визираше дружеството „Слънчев бряг“, е една черна дупка. Какви са усилията да съберем тези пари“, попита Бойчев. \r\nНародният представител от „БСП за България“ Христо Проданов обясни откъде може да бъдат намерени средствата за реализиране на предложението на левицата за стратегията за развитие на туризма. „Министърът на туризма каза, че от концесии за тази година приходите за държавата се очаквало да надхвърлят 20 млн. лв. В същото време, в тригодишната прогноза, за всяка от следващите години  предвиждате по-малко от 5 млн. лв. приходи от концесиите от морските плажове. Средствата, които трябва да остават в министерството на туризма, са около 8 – 9 млн. лв., което е с повече от 4 млн. лв. Друго перо, от което може да се очакват средства, са глобите. За следващите три години предвиждате по 320 млн. лв от глоби. Само за тази година нощните акции по Черноморието са донесли в хазната над 450 млн. лв. от глоби“, обясни Проданов. Той добави, че след като от министерството на туризма предвиждат намаляване на средствата от глоби, а в същото време предвиждат създаване на ново звено към министерството, което  да се занимава с тях- то напълно се обезсмисля.", "date": "2017.11.30", "title": "Жельо Бойчев към Валери Симеонов: Ще подкрепите ли нашата стратегия за развитие на туризма"}
{"url": "http://www.focus-news.net/news/2017/11/30/2462452/dots-petya-bankova-sreshtata-na-mechkar-s-mechka-se-e-priemala-kato-dobar-znak-che-idnata-godina-shte-e-plodovita.html", "text": "Срещата на мечкар с мечка се е приемала като добър знак, че идната година ще е плодовита. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Андреевден. По думите ѝ страдащите от болки в кръста трябвало да бъдат газени от животното, за да оздравеят. Доц. Банкова разказа, че селските врачки и баячки са палели меча козина и с нея опушвали бездетните жени, за да заченат по-скоро и изплашените деца, за да им мине страхът. „Ромите урсари са били приемани винаги сърдечно от всички, защото се смятало, че играта на мечката е знак за щастие, късмет и плодородие“, поясни доц. Петя Банкова. Тя допълни ,че като на всеки празник, на който празнуват жените, те са освободени от извършването на домашни дейности като предене, тъкане плетене и пране. По думите ѝ мъжете не са се занимавали с добитъка през този ден. „Вярвало се, че ако се спазят всички тези забрани, следващата година ще бъде плодородна и дори човек да срещне мечка, тя няма да му навреди“, допълни доц. Банкова. „Стопанката трябва да омеси прясна питка, да приготви варена царевица, жито, фасул, леща или храна от други сварени зърна. Преди да хапнат от нея, всеки хвърля по няколко зърна нависоко в комина, за да наедряват посевите, така както наедряват денят и сварените зърна. От тази храна се раздава на съседи, за да е плодовита годината, с нея се храни и добитъка за добър приплод. Младите булки и неродилите жени почитат празника, защото вярват, че и светецът спомага зачеването, износването и раждането на дете“, коментира етнологът.\r\nДеница КИТАНОВА", "date": "2017.11.30", "title": "Доц. Петя Банкова: Срещата на мечкар с мечка се е приемала като добър знак, че идната година ще е плодовита"}
{"url": "http://www.focus-news.net/news/2017/11/30/2462453/blagoevgrad-v-grada-shte-se-provede-zaklyuchitelen-etap-na-kursa-za-vodni-spasiteli-na-baseyni-i-vodni-parkove.html", "text": "В града ще се проведе заключителен етап на курса за водни спасители на басейни и водни паркове. Това съобщи за Радио „Фокус“ - Пирин Боряна Стоймирова, специалист „Водно спасяване“ към Областен съвет на Български Червен кръст -\r\n Благоевград. Инциативата ще започне от 09.30 часа на 1 декември в залата на Областния съвет на БЧК – Благоевград, която се намира на бул. “Св. св. Кирил и Методий“ 29. „Ще бъде теоретичния изпит на кандидатите за водни спасители, а от 12.30 часа ще стартира практическата част на изпита, която ще се проведе на плувен басейн ”Пирин”, каза още Стоймирова. По думите ѝ представител на Дирекция \"Водноспасителна служба\" към Националния съвет на БЧК ще бъде главен експерт Борис Захариев.\r\nЛора КАЛЧЕВА", "date": "2017.11.30", "title": "Благоевград: В града ще се проведе заключителен етап на курса за водни спасители на басейни и водни паркове"}
{"url": "http://www.focus-news.net/news/2017/11/30/2462454/predsedatelyat-na-narodnoto-sabranie-tsveta-karayancheva-shte-prisastva-na-tarzhestvenoto-otbelyazvane-na-126-godini-ot-sazdavaneto-na-voennomeditsinska-akademiya.html", "text": "Председателят на Народното събрание Цвета Караянчева ще присъства на 1 декември 2017 г. на тържественото отбелязване по повод 126-тата годишнина от създаването на Военномедицинска академия. Това съобщиха от пресцентъра на Народното събрание. То ще започне в 11.00 часа с полагане на венци пред паметника на медицинските чинове, загинали във войните. Председателят на парламента ще присъства и на тържество събрание на личния състав на ВМА, на което ще бъде направен отчет за дейността на лечебното заведение, както и ще бъдат наградени негови служители.", "date": "2017.11.30", "title": "Председателят на Народното събрание Цвета Караянчева ще присъства на тържественото отбелязване на 126 години от създаването на Военномедицинска академия"}
{"url": "http://www.focus-news.net/news/2017/11/30/2462455/afp-frantsiya-shte-bade-domakin-na-sreshta-za-uskoryavane-na-razgrashtaneto-na-antiteroristichni-sili-v-sahel.html", "text": "Държавният глава на Франция Еманюел Макрон ще бъде домакин на среща, която ще бъде организирана на 13 декември в Париж с цел „ускоряване на разгръщането“ на антитерористични сили в Сахел, граничната зона в Африка между пустинята Сахара на север и по-плодороднияте земи на Судан на юг, предава AFP.\r\nМакрон „ще покани съмишленици и ключови партньори в съвместните сили на ЕС, ООН и Африканския съюз“, с които ще бъде обсъдено дислоцирането на силите, разкри източник на агенцията. Агенция „Фокус“ припомня: \r\nПрез месец октомври Франция бе ротационен председател на Съвета за сигурност на ООН. Именно в периода посланиците на 15-те страни в органа завършиха обиколка в три страни от Сахел с оглед на разполагането на антиджихадистки сили. В доклад, внесен в Съвета за сигурност на 16 октомври, генералният секретар на ООН Антониу Гутериш препоръча да се осигури значителна международна помощ за финансиране на антиджихадистките сили в Сахел. За тази цел на 16 декември в Брюксел е насрочена конференция на дарителите..Тереза Герова", "date": "2017.11.30", "title": "AFP: Франция ще бъде домакин на среща за „ускоряване на разгръщането“ на антитерористични сили в Сахел"}
{"url": "http://www.focus-news.net/news/2017/11/30/2462456/parlamentat-udalzhi-rabotnoto-si-vreme-do-priemaneto-na-darzhavniya-byudzhet-za-2018-godina.html", "text": "Парламентът удължи работното си време до приемането на държавния бюджет за 2018 година, предаде репортер на Агенция „Фокус“. Предложението на депутата от ГЕРБ Данаил Кирилов бе прието с 104 гласа „за“, 24 „против“ и 19 „въздържал се“. \r\nБиляна ИВАНОВА", "date": "2017.11.30", "title": "Парламентът удължи работното си време до приемането на държавния бюджет за 2018 година"}
{"url": "http://www.focus-news.net/news/2017/11/30/2462460/afp-frantsiya-shte-bade-domakin-na-sreshta-za-uskoryavane-na-razgrashtaneto-na-antiteroristichni-sili-v-sahel.html", "text": "Държавният глава на Франция Еманюел Макрон ще бъде домакин на среща, която ще бъде организирана на 13 декември в Париж с цел „ускоряване на разгръщането“ на антитерористични сили в Сахел, граничната зона в Африка между пустинята Сахара на север и по-плодородните земи на Судан на юг, предава AFP.\r\nМакрон „ще покани съмишленици и ключови партньори в съвместните сили на ЕС, ООН и Африканския съюз“, с които ще бъде обсъдено дислоцирането на силите, разкри източник на агенцията. Агенция „Фокус“ припомня: \r\nПрез месец октомври Франция бе ротационен председател на Съвета за сигурност на ООН. Именно в периода посланиците на 15-те страни в органа завършиха обиколка в три страни от Сахел с оглед на разполагането на антиджихадистки сили. В доклад, внесен в Съвета за сигурност на 16 октомври, генералният секретар на ООН Антониу Гутериш препоръча да се осигури значителна международна помощ за финансиране на антиджихадистките сили в Сахел. За тази цел на 16 декември в Брюксел е насрочена конференция на дарителите..Тереза Герова", "date": "2017.11.30", "title": "AFP: Франция ще бъде домакин на среща за „ускоряване на разгръщането“ на антитерористични сили в Сахел"}
{"url": "http://www.focus-news.net/news/2017/11/30/2462461/blagoevgrad-v-obshtinata-shte-se-provede-preskonferentsiya-vav-vrazka-s-programata-za-koledno-novogodishnite-praznitsi.html", "text": "В Общината ще се проведе пресконференция във връзка с програмата за коледно-новогодишните празници. Това съобщиха от пресцентъра на Община Благоевград. Пресконференцията ще се проведе от 12.00 часа на 1 декември в зала 5 на Община Благоевград.", "date": "2017.11.30", "title": "Благоевград: В Общината ще се проведе пресконференция във връзка с програмата за коледно-новогодишните празници"}
{"url": "http://www.focus-news.net/news/2017/11/30/2462462/veliko-tarnovo-obshtinata-uchastva-v-konkursa-za-kulturno-nasledstvo-na-es-sas-sbornik-predstavyasht-izvarshenite-deynostite-na-halma-trapezitsa.html", "text": "Общината ще се състезава за награда от конкурса за културно наследство на Европейския съюза. Това съобщи кметът инж. Даниел Панов по време на днешното заседание на Общински съвет – Велико Търново, предаде репортер на Радио „Фокус“ – Велико Търново. Панов добави, че кандидатурата е одобрена на първи кръг. Кметът посочи, че за целите на участието в престижния конкурс общинските съветници Мария Илчева, Иван Александров и Нейко Генчев са изработили проект, който са представили пред одобряващата комисия. Проектът носи името „Реставрация, консервация, социализация на резервата Трапезица“. Издаден е сборник със същото име, съдържащ снимки, илюстрации и чертежи, която представя дейностите, извършени на хълма Трапезица, в рамките на 10-годишен период, т.е откакто са започнали археологическите проучвания на обекта. Изданието е преведено на английски език. За отпечатването на сборника общинските съветници са инвестирали лични средства. Очаква се официалният победител в конкурса да бъде обявен през месец март 2018 година. „Това е нещо положително, което се случва в нашия град. Надявам се да спечелим тази награда. Ще очакваме добри новини през март. Идеята за кандидатстване е много добра и аз мисля, че е пример за подражание за това как съветници от различни политически партии могат да си партнират и да работят за развитието на града“, посочи инж. Даниел Панов.\r\nНадежда КРЪСТЕВА", "date": "2017.11.30", "title": "Велико Търново: Общината участва в конкурса за културно наследство на ЕС със сборник, представящ извършените дейностите на хълма Трапезица"}
{"url": "http://www.focus-news.net/news/2017/11/30/2462463/ministar-valentin-radev-s-51-po-malko-sa-zaginalite-pri-katastrofi-za-poslednite-10-mesetsa-v-sravnenie-s-minalata-godina.html", "text": "С 51 по-малко са загиналите при катастрофи за последните 10 месеца в сравнение с миналата година. Това каза на брифинг министърът на вътрешните работи Валентин Радев, предаде репортер на Агенция „Фокус“. „Този месец имаме една черна седмица от 17 ноември. 18 катастрофи, 28 загинали. Само в едно произшествие загубиха живота си 8 пътника от автобус. В други 10 произшествия загинаха пешеходци. Само за тези 2 дни – 17 и 18 ноември имаме 18 загинали участници в пътнотранспортни произшествия. За 10 месеца в сравнение с миналата година за същия период имаме 51 по-малко загинали“, коментира Радев. По думите му до 2020 г. трябва да намалят наполовина загиналите по пътищата.  \r\nЛюба АЛЕКСИЕВА", "date": "2017.11.30", "title": "Министър Валентин Радев: С 51 по-малко са загиналите при катастрофи за последните 10 месеца в сравнение с миналата година"}
{"url": "http://www.focus-news.net/news/2017/11/30/2462464/haga-autopsiyata-na-slobodan-pralyak-shte-bade-napravena-savsem-skoro.html", "text": "Аутопсията на военновременния командир на босненските хървати Слободан Праляк, който извърши зрелищно самоубийство в съдебната зала на Трибунала в Хага, ще бъде направена съвсем скоро, предава AFP.\r\n„Аутопсията е наш приоритет ... тя ще бъде направена съвсем скоро\", увери Франс Зоневелд, говорител на холандската прокуратура в Хага. Той разкри, че в бутилката с течност, която Праляк погълна по време на изслушване в Международния наказателен съд за бивша Югославия, е намерен „химически продукт, който може да причини смърт\".Тереза Герова", "date": "2017.11.30", "title": "Хага: Аутопсията на Слободан Праляк ще бъде направена съвсем скоро"}
{"url": "http://www.focus-news.net/news/2017/11/30/2462465/ministar-ekaterina-zaharieva-shte-predstavi-prioritetite-na-balgarskoto-predsedatelstvo-na-saveta-na-es-pred-darzhavnite-i-generalnite-sekretari-na-stranite-chlenki.html", "text": "Заместник министър-председателят по правосъдната реформа и министър на външните работи Екатерина Захариева ще представи приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза, която ще се проведе на 1 декември в София. Това съобщиха от пресцентъра на Министерството на външните работи. Това е първото голямо събитие от календара на Българското председателство, което се провежда в страната още преди София активно да поеме тази роля, както и първият практически тест за готовността на държавата ни да оглави Съвета на Европейския съюз. \r\nТрадиционно заседанията на генералните и държавните секретари се организират един месец преди началото на съответното председателство, а държавата домакин е следващият председател. Целта им е предстоящото председателство да бъде представено, като приоритите му се представят от министъра на външните работи. Форматът е високопоставен и на него се обсъждат актуални политически теми, както и взаимодействието между Европейската служба за външна дейност (ЕСВД) и държавите-членки.  \r\nЗаседанието ще бъде председателствано от постоянния секретар на българското външно министерство Елена Шекерлетова и генералния секретар на ЕСВД Хелга Шмид.", "date": "2017.11.30", "title": "Министър Екатерина Захариева ще представи приоритетите на Българското председателство на Съвета на ЕС пред държавните и генералните секретари на страните членки"}
{"url": "http://www.focus-news.net/news/2017/11/30/2462466/pepa-chilikova-zamkmet-na-sliven-veche-e-ukraseno-kolednoto-darvo-pred-sgradata-na-obshtinata.html", "text": "Коледното дърво на Сливен е 15-метров 40–годишен смърч, който вече е украсен. То се намира пред сградата на Община Сливен. В последствие на това място ще бъде засадено дърво, което ще остане там постоянно. Това каза пред Радио „Фокус“ – Сливен заместник–кметът на Община Сливен Пепа Чиликова. Кварталите и подходите на Сливен също ще бъдат украсени за празниците. Четири елхи ще бъдат засадени край жп гарата до паметника на Панайот Хитов. „Целта ни е да създадем празнична атмосфера не само в центъра, но и в кварталите на града“, съобщи Чиликова. Тази година коледният базар ще бъде разположен в началото на главната улица, в района на НТС. Там се предвиждат и музикални прояви.\r\nПредвидени са и концерти на детски вокални и танцови групи от общината, на хор „Добри Чинтулов“, а подарък за гражданите ще бъде коледния концерт в зала „Сливен“ на 21 декември и на ансамбъла за народни песни и танци на 25 декември. Музикална програма и илюминации ще има и в новогодишната нощ.\r\nЛюдмила ЙОРГОВА", "date": "2017.11.30", "title": "Пепа Чиликова, зам.–кмет на Сливен: Вече е украсено коледното дърво пред сградата на Общината"}
{"url": "http://www.focus-news.net/news/2017/11/30/2462467/plovdiv-20-000-tsigari-bez-balgarski-banderol-sa-otkriti-ot-politsiyata-v-bagazhnik-na-lek-avtomobil-v-grada.html", "text": "Двама души от Пловдив са задържани за престъпление с акцизни стоки. Към 18.00 часа вчера автопатрул на Шесто районно управление на МВР-Пловдив спрял за проверка лек автомобил “Опел”, в чийто багажник били открити 20 000 цигари без български бандерол. Това съобщиха от МВР-Пловдив. 54-годишният водач и 42-годишната му спътничка били отведени за срок до 24 часа в районното управление. Същия ден в центъра на село Браниполе служители на Първо районно управление на МВР-Пловдив установили, че 51-годишна местна жителка държи в автомобила си 6 кутии с фабрични цигари и 27 пакета с по 20 саморъчно свити папироси. При последвало претърсване на адреса й били открити други 119 пакета с подобно съдържание и близо 700 грама нарязан тютюн. Общото количество на иззетите от жената тютюневи изделия е 3040 къса. По двата случая са образувани бързи производства, уведомена е районна прокуратура.", "date": "2017.11.30", "title": "Пловдив: 20 000 цигари без български бандерол са открити от полицията в багажник на лек автомобил в града"}
{"url": "http://www.focus-news.net/news/2017/11/30/2462468/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ Иво Иванов, Борислав Нанков, Веселин Ангелов и Димитър Колев ще се срещнат с граждани в дните от 5 до 8 декември. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Иво Иванов е на 5 декември, на Борислав Нанков – на 6 декември, на Веселин Ангелов – на 7 декември, на Димитър Колев - на 8 декември.", "date": "2017.11.30", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/11/30/2462469/sliven-uchenitsi-ot-12-klas-na-ppmg-dobri-chintulov-posetiha-obshtinata.html", "text": "Заместник-кметът на Сливен по хуманитарни дейности Пепа Чиликова се срещна в кабинета си с ученици от 12 „е“ клас на ППМГ „Добри Чинтулов“ - Сливен. Тя разказа подробности за ресора, в който работи и обясни, че в него са включени образование, социални дейности, култура, вероизповедания, спорт. Това съобщиха от пресцентъра на Община Сливен. Повод за срещата беше учениците да се запознаят с работата на институцията.\r\n„Понякога е нужно да се реагира много бързо, защото човекът в нужда няма време да чака“, коментира пред дванайсетокласниците Пепа Чиликова и допълни, че е много трудно да се отговори на очакванията на всички. От своя страна учениците задаваха въпроси за работата на общинската администрация. Те споделиха в кое висше учебно заведение ще кандидатстват. Някои от гостите казаха, че искат да се върнат да живеят и работят в Сливен след като завършат университет.\r\nПепа Чиликова призова учениците да останат с хубаво чувство за училището си. Самата тя също е възпитаник на природо-математическата гимназия в Сливен. „По мое време беше много хубаво, надявам се и сега да е така“, заяви заместник-кметът и допълни, че учениците на гимназията трябва да се гордеят, че са завършили там.", "date": "2017.11.30", "title": "Сливен: Ученици от 12 клас на ППМГ „ Добри Чинтулов“ посетиха Общината"}
{"url": "http://www.focus-news.net/news/2017/11/30/2462470/smolyan-kmetat-nikolay-melemov-initsiira-sreshta-sas-oblastniya-upravitel-nedyalko-slavov-za-problema-s-kuchetata.html", "text": "Кметът Николай Мелемов инициира среща с областния управител Недялко Славов, за да обсъдят мерки и потърсят решение относно проблема с безстопанствените кучета. Това съобщиха от пресцентъра на Община Смолян. \"Общината не е спирала да предприема мерки по този наболял въпрос\", съобщи Мелемов. Администрацията има сключен договор с  „Анимал Вижън” ЕООД – Стара Загора за ветеринарно медицинска помощ и контрол за залавяне и транспортиране на безстопанствените кучета на територията на община Смолян. Специалистите извършват тази дейности с използване на специфична анестезия, кастрират, маркират,  ваксинират и обезпаразитяват животните. От началото на годината досега 103 кучета са обработени по този начин. Общината е направила разходи в размер на 16 732 лв. до момента. От тях 10 278 лв. са за консултативна помощ, отстрел и залавяне на кучета, кастрация, обезпаразитяване и ваксина против бяс, 600 лв. са изразходени за храна на кучетата и 5 854 лв. за консумативи. За всички дейности има и съставени протоколи. \r\nМелемов запозна областния управител  и със сигналите, че кучета от други общини се карат в Смолян, което допълнително усложнява проблема. Славов пое ангажимент да организира среща с кметовете от другите общини, на която да се поставят тези въпроси и да се набележат мерки. Градоначалникът изрази надежда, че и в национален мащаб ще се набележат промени за по-ефективната работа по проблема.\r\nМелемов обяви, че служители на Общината започват масови проверки по спазването на регистрационния режим на домашните кучета. Хората гледат домашни любимци без да ги регистрират, а някои после ги изхвърлят на улицата.", "date": "2017.11.30", "title": "Смолян: Кметът Николай Мелемов инициира среща със областния управител Недялко Славов за проблема с кучетата"}
{"url": "http://www.focus-news.net/news/2017/11/30/2462471/yambol-okrazhniyat-sad-nalozhi-15-godini-zatvor-na-iranski-grazhdanin-za-kontrabandno-prenasyane-na-blizo-200-kg-heroin.html", "text": "По внесен обвинителен акт на Окръжна прокуратура – Ямбол, съдът наложи наказание от 15 години „лишаване от свобода“ на иранския гражданин Амирреза К. (на 43 г.). Това съобщиха от пресцентъра на Окръжна прокуратура - Ямбол. . Той е подсъдим за това, че на 5 юли 2016 г., около 17.30 часа, през Граничен контролно пропусквателен пункт „Лесово“, област Ямбол, с товарен автомобил – влекач, марка \"Scania\" с полуремарке, без надлежно разрешително е пренесъл през границата на страната - от Република Турция в Република България, високорисково наркотично вещество. Става дума за хероин в 400 кутии с общо нетно тегло 198 616 грама, на обща стойност 17 875 458 лв., като предметът на контрабандата е в особено големи размери и случаят е особено тежък. Наказанието трябва да бъде изтърпяно при първоначален „строг“ режим в затвор. На подсъдимия е наложена и „глоба“ в размер на 200 000 лв. Товарният автомобил, с който е било превозвано наркотичното вещество е отнет в полза на държавата.\r\nАмирреза К. бе задържан след отлична работа от служителите на Митническия пункт. Високорисковото наркотично вещество бе укрито в запечатани консервни кутии с доматено пюре.\r\nПрисъдата на Окръжен съд – Ямбол подлежи на обжалване пред Апелативен съд – Бургас.", "date": "2017.11.30", "title": "Ямбол: Окръжният съд наложи 15 години затвор на ирански гражданин за контрабандно пренасяне на близо 200 кг хероин"}
{"url": "http://www.focus-news.net/news/2017/11/30/2462472/33-mln-leva-e-byudzhetat-na-ministerstvoto-na-predsedatelstvoto-za-2018-godina.html", "text": "Парламентът прие бюджета на Министерството на Председателството на Съвета на ЕС през 2018 година с разходи от 3,300 млн. лева, предаде репортер на Агенция „Фокус“. Средствата се отпускат изцяло от държавния бюджет и се разпределят за подготовката и провеждането на Председателството. 707 хил. лева са предвидените средства за разходи, които министерството може да поеме през 2018 година. \r\nБиляна ИВАНОВА", "date": "2017.11.30", "title": "3,3 млн. лева е бюджетът на Министерството на Председателството за 2018 година"}
{"url": "http://www.focus-news.net/news/2017/11/30/2462473/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemen-den-v-grada-na-4-dekemvri.html", "text": "Народните представители от ГЕРБ - Монтана Дилян Димитров и Ирена Димова организират приемна за граждани в Монтана на 4 декември 2017 г. от 10.00 до 12.00 часа. Това съобщиха от пресцентъра на ПП ГЕРБ. Приемната ще се проведе в офиса на ГЕРБ, намиращ се на адрес: Монтана, бул. „Трети март“ №39, ет.1. Записвания се правят на тел. 096 30 00 66, 0884 800 049 и 0884 800 104.", "date": "2017.11.30", "title": "Монтана: Народните представители от ГЕРБ Дилян Димитров и Ирена Димова организират приемен ден в града на 4 декември"}
{"url": "http://www.focus-news.net/news/2017/11/30/2462474/blagoevgrad-sled-20-godini-ochakvane-shte-bade-osvetena-tsarkvata-v-nay-golyamoto-selo-v-obshtina-petrich-parvomay.html", "text": "След 20 години очакване, през почивните дни ще бъде осветена черквата на село Първомай, община Петрич, „Свети Йоан Кръстител”. Това съобщиха от пресцентъра на Общината. В навечерието на освещаването, на 2 декември /събота/, от 17.00 ч., ще бъде отслужена вечерня с водосвет от негово Високопреосвещенство Неврокопски митрополит Серафим. Тогава стотици миряни ще могат да прекрачат за първи път прага на черквата „Свети Йоан Кръстител”. На следващия ден, 3 декември /неделя/, в 06.00 ч., започва църковният ритуал за освещаването на новия храм и отслужването на Света литургия. \r\nОт Община Петрич припомнят, че най-голямото село в общината повече от 20 години чака завършването на черквата и нейното освещаване. Това стана възможно след като кметът Димитър Бръчков внесе предложение Община Петрич да дари безвъзмездно на Българската православна църква земята, върху която е построена черквата в село Първомай. \r\nОсновните благодетели за изграждането на този храм – фамилия Кочеви също дариха безвъзмездно сградата на Българската православна църква преди месец. Строителството на черквата „Свети Йоан Кръстител” в село Първомай започва със средства, дарения и доброволен труд на местните хора. На следващ етап се включва семейство Кочеви, които финансират цялостното изграждане и завършване на храма. През последните дни редица фирми се отзоваха на поканата на Община Петрич да помогнат за последните довършителни дейности , преди освещаването на черквата. Ръководството на Община Петрич изразява огромна благодарност за оказаната помощ в това благословено дело.", "date": "2017.11.30", "title": "Благоевград: След 20 години очакване, ще бъде осветена църквата в най-голямото село в община Петрич - Първомай"}
{"url": "http://www.focus-news.net/news/2017/11/30/2462475/faz-edva-14-ot-germanskite-grazhdani-podkrepyat-vavezhdaneto-na-zabrana-za-dvizhenie-na-dizelovi-avtomobili-v-gradovete.html", "text": "Само 14 на сто от гражданите на ФРГ подкрепят въвеждането на забрана за движение на превозни средства с дизелови двигатели в някои от градовете в страната с цел подобряване на качеството на въздуха, съобщава националният ежедневник Die Frankfurter Allgemeine Zeitung, цитирайки данни от проучване.\r\nЕдин на всеки трима в Германия е уверен, че дискусията за замърсяването в резултат на дизеловите двигатели е преувеличена. Според института за маркетингови проучвания \"ГфК\" в Нюрнберг, 30% от анкетираните искат разширяване на мрежата на обществения транспорт, подобряване на условията за велосипедистите и насърчаване на употребата на електромобили. Това желание е по-силно изразено сред младите хора, уточняват от редакцията.Тереза Герова", "date": "2017.11.30", "title": "FAZ: Едва 14% от германските граждани подкрепят въвеждането на забрана за движение на дизелови автомобили в градовете"}
{"url": "http://www.focus-news.net/news/2017/11/30/2462476/galina-stoyanova-kmet-na-kazanlak-proektat-za-integriran-gradski-transport-e-edin-ot-vazhnite-za-obshtinata-za-2018-godina.html", "text": "Един от важните проекти за Община Казанлък, който е обсъждан като вариант за изработване и представяне пред управляващия орган на Оперативна програма „Региони в растеж“ е за интегрирания градски транспорт в града. Това каза за Радио „Фокус“ кметът Галина Стоянова. Тя поясни, че дълги години общественият превоз се изпълнява от външна фирма и казанлъчани все още имат очакването, че някой ден ще бъде възстановен общественият тролейбусен транспорт, тъй като тролейбусната мрежа стои. „Малцина от тях знаят, че тя и стълбовете за тролейбусите са частна собственост на превозвача, който сега изпълнява дейността по силата на приватизационна сделка отпреди много години“, каза Стоянова. \r\nСъс средствата, които ще бъдат получени по Оперативна програма „Региони в растеж“ ще бъдат закупени 7 електробуса, с които ще бъде организиран общественият транспорт в града. „Това е вариант, в който тролейбусният транспорт няма да бъде възстановен, защото това е невъзможно, но ще бъдат подобрени както качеството на превоза на пътници, така и качеството на въздуха. От тази гледна точка 2018 година е много важна за започването на този проект и окончателното му финализиране“, каза още кметът на Казанлък.\r\nСтойността на проекта за интегриран градски транспорт е над 3 млн. лв. - 100% безвъзмездна финансова помощ. В рамките на проекта, освен че ще бъдат закупени електробуси, ще бъдат поставени светещи информационни табла с разписания на автобусите, както и редица други дейности като реконструкция на улици, закупуване на GPS-устройства за автобусите по градските линии, специализирана компютърна система за управление и рехабилитация на автобусните спирки.\r\nВ рамките на проекта ще бъде намален броят на автобусните спирки на територията на Казанлък, където ще се поставят електронните информационни табла – от 77 броят им ще бъде намален на 50, като със спестените средства, предвидени за електронни разписания на останалите 27 спирки ще бъдат насочени за обновяване и ремонт на самите спирки. \r\nСлавяна ГАЙДАРОВА", "date": "2017.11.30", "title": "Галина Стоянова, кмет на Казанлък: Проектът за интегриран градски транспорт е един от важните за Общината за 2018 година"}
{"url": "http://www.focus-news.net/news/2017/11/30/2462477/sofiyska-voda-napomnya-na-klientite-si-che-vik-instalatsiite-i-vodomernite-shahti-tryabva-da-se-obezopasyat-sreshtu-zamrazvane.html", "text": "С настъпването на зимния сезон „Софийска вода” АД напомня на клиентите си, че ВиК инсталациите и водомерните шахти в имотите трябва да се обезопасят срещу замръзване. Това съобщиха от пресцентъра на дружеството.\r\nПоддържането на водомерния възел против замръзване е ангажимент на клиента. Не бива да се допуска температурата да пада под нула градуса при монтирания общ водомер, намиращ се във водомерните шахти, сградите на етажната собственост или в други помещения, където той е монтиран. При липса на такива условия, трябва да бъде добре топлоизолиран и защитен от влага.\r\nС понижаването на температурите рискът от замръзване на тръбите се увеличава и затова съветваме:\r\n- При необитаемите имоти водата да бъде спряна и инсталацията източена;\r\n- Вратите и прозорците на неотопляемите помещения да са уплътнени и плътно затворени, а таванът на сградата - добре изолиран.\r\nВъншни чешми и тръби:\r\n- Не ги оставяйте да текат или капят – това би довело само до аварии и разхищаване на вода; Тази порочна практика неминуемо ще се отрази на сметката Ви!\r\n- Да се спре водата от спирателния кран;\r\n- Да се източат тръбите;\r\n- Да се махнат всички маркучи;\r\nНай-добре е външните чешми да бъдат изолирани, като се използват материали, които не поемат влага и не могат да замръзнат. \r\nВодомерните шахти в имотите също трябва да се зазимят чрез поставяне в тях на чували със стърготини, капакът да е дървен и добре изолиран.\r\nЗа да предпазите водопроводните инсталации от замръзване: \r\n- източете инсталацията/тръбите/;\r\n- проверете изправността на спирателните кранове;\r\n- по възможност водомерът да е в помещение, в което температурите не падат под нула градуса или да е добре изолиран;\r\n- зазимете водомерните шахти, като ги топлоизолирате добре;\r\n- спрете водата към всички външни чешми.", "date": "2017.11.30", "title": "\"Софийска вода\" напомня на клиентите си, че ВиК инсталациите и водомерните шахти трябва да се обезопасят срещу замръзване"}
{"url": "http://www.focus-news.net/news/2017/11/30/2462478/byudzhetat-na-dans-za-sledvashtata-godina-e-malko-nad-108159-mln-leva.html", "text": "Депутатите приеха бюджета на Държавната агенция „Национална сигурност“ за следващата година в размер на 108,159 млн. лева, предаде репортер на Агенция „Фокус“. Заложените приходи на агенцията през 2018 година са 200 хил. лева. Всички средства от бюджета ще се разпределят за политика в областта на защитата на националната сигурност. Предложението на БСП за увеличаване на бюджета беше отхвърлено. \r\nБиляна ИВАНОВА", "date": "2017.11.30", "title": "Бюджетът на ДАНС за следващата година е малко над 108,159 млн. лева"}
{"url": "http://www.focus-news.net/news/2017/11/30/2462479/brekzit-napredak-no-ne-dostatachen.html", "text": "В писмо до преговарящия на ЕС за Брекзит членовете на ръководната група на ЕП по въпросите на Брекзит подчертават, че е необходим по-голям напредък по отношение на правата на гражданите и особено относно положението на Северна Ирландия. Пресслужбата на Европейския парламент публикува текста на писмото:\r\nУважаеми Мишел, \r\nРъководната група на ЕП по въпросите на Брекзит днес се срещна с председателите и координаторите на комисиите по заетост и социални въпроси, правни въпроси и граждански свободи, правосъдие и вътрешни работи на Европейския парламент, за да оцени текущото състояние на преговорите относно правата на гражданите. \r\nКакто знаете, Европейският парламент ясно заяви от самото начало, че защитата на правата на гражданите трябва да бъде безусловна и без всякакво съмнение. \r\nВижда се, че е постигнат напредък от началото на преговорите: от система, която се основава изключително на имиграционното право на Обединеното кралство, до система, която отразява запазването на правата на ЕС. \r\nВъпреки това остават значителни проблеми, които поставят основния въпрос – дали е постигнат достатъчен напредък. Тези разногласия вече бяха очертани от ръководната група „Брекзит“ в нейната декларация от 8 ноември относно правата на гражданите. Докато всички тези въпроси остават важни, бихме искали да обърнем специално внимание на темите по-долу. \r\nПърво, не можем да приемем различно третиране на основните членове на семейството. Трябва да бъдат предприети твърди стъпки, за да се предотврати това и да се преодолее настоящия застой. По-специално, трябва да избегнем създаването на положение, при което децата на граждани на ЕС от различни връзки, родени след Брекзит, биха имали различен правен статут от децата, родени преди това, което може да доведе до евентуално разделяне на семейства. \r\nВторо, по отношение на административната процедура, необходима за постигането на така наречения „уседнал статут“, отчитаме напредъка, отбелязан през последните седмици, но трябва да подчертаем, че това трябва да бъде автоматична, безплатна процедура под формата на проста декларация, поставяйки тежестта за оспорване на декларацията върху органите на Обединеното кралство. \r\nСъщо така за нас е от решаващо значение да бъдат въведени солидни предпазни мерки, за да се гарантира пропорционалността на процеса и да се защитят и подкрепят гражданите на ЕС, включително най-уязвимите. \r\nИ накрая, искаме отново да подчертаем позицията си, че за да се гарантира съгласуваността и целостта на правния ред на ЕС, Съдът на ЕС трябва да остане единственият компетентен орган за тълкуване и прилагане на правото на Европейския съюз и не на последно място на разпоредбите за правата на гражданите, част от споразумението за оттегляне. \r\nС голяма загриженост отбелязваме, че преговорите в това отношение са блокирани и дори се наблюдава регрес. \r\nЩо се отнася до въпроса за границата с Ирландия, ръководната група на ЕП по въпросите на Брекзит смята, че Обединеното кралство трябва да поеме ясен ангажимент, който да бъде заложен в споразумението за напускане на ЕС и да гарантира, че ще бъде защитено действието на Споразумението от Разпети петък (Белфасткото споразумение) във всичките му части, че няма да бъде въведена твърда границата между Ирландия и Северна Ирландия и че няма да бъдат ограничени правата на хората в Северна Ирландия. \r\nВярваме, че напълно споделяте горепосочените притеснения и ще продължим да работим за преодоляването им в преговорите през следващите дни, тъй като тяхното задоволително разрешаване ще определи оценката на Парламента дали е постигнат достатъчен напредък. \r\nИскрено Ваш, \r\nГи Верхофстад\r\nот името на ръководната група на ЕП по въпросите на Брекзит", "date": "2017.11.30", "title": "Брекзит: Напредък, но не достатъчен"}
{"url": "http://www.focus-news.net/news/2017/11/30/2462480/plenumat-na-vss-initsiira-uvelichavane-na-byudzheta-na-sadebnata-vlast-za-2017-g.html", "text": "Пленумът на ВСС прие проект на Постановление на Министерския съвет за одобряване на допълнителни трансфери за покриване на неизпълнението на приходите по бюджета на съдебната власт за 2017 г., с приложена финансова обосновка. Това съобщиха от пресцентъра на Висшия съдебен съвет. Неизпълнението на приходите по бюджета на съдебната власт към 31 октомври 2017 г. е в размер на 10 073 600 лв. При запазване на същата тенденция в края на 2017 г. очакваното неизпълнение на приходите ще е в размер на 12 100 000 лв. Съгласно чл. 361, ал. 4 от Закона за съдебната власт неизпълнението на приходите е за сметка на неизползвани наличности от приходни години и допълнителна субсидия от централния бюджет.\r\nС решението на Пленума на ВСС проектът се изпраща на министъра на правосъдието.", "date": "2017.11.30", "title": "Пленумът на ВСС инициира увеличаване на бюджета на съдебната власт за 2017 г."}
{"url": "http://www.focus-news.net/news/2017/11/30/2462481/burgas-nad-100-dushi-sa-se-zapisali-za-uchastie-za-shoseyniya-probeg-nikulden-za-praznika-na-grada.html", "text": "По случай празника на град Бургас, на 6 декември, за тридесет и седми пореден път ще се проведе шосеен пробег „Никулден“. Това съобщиха от пресцентъра на Община Бургас. Предварителните заявки показват, че вече има поставен рекорд – над 100 са записаните участници до момента от цялата страна, повече от всяко предишно издание на инициативата.\r\nОрганизатори на състезанието са Община Бургас, Спортен клуб (СК) „Маратонец“ и Асоциация „Спорт в свободното време“, с активното съдействие на СК „Атлет 2004“ и Българска работническа федерация „Спорт и здраве – Бургас“. Разстоянието за пробягване е 10 км за момчета и момичета до 18 години и 20 км за мъже и жени.\r\nСтарт/финалът, както и награждаването на победителите ще е пред Културен център „Морско казино“, а официалното начало на пробега е предвидено за 10.00 часа в сряда, 6 декември. Специален гост на спортното мероприятие ще бъде многократният национален шампион и рекордьор на България в средните и дълги бягания Евгени Игнатов.", "date": "2017.11.30", "title": "Бургас: Над 100 души са се записали за участие за шосейния пробег „Никулден“ за празника на града"}
{"url": "http://www.focus-news.net/news/2017/11/30/2462482/prezidentat-rumen-radev-sportat-mozhe-da-pomogne-za-izkorenyavaneto-na-agresiyata-v-uchilishte-i-sred-mladite-hora.html", "text": "„Насърчаването на спорта може да ни върне самочувствието, ще даде здраве на младите и на нацията, ще спести огромни разходи за здравеопазване. Спортът може да спомогне и за изкореняването на агресията в училище, в дома и по улиците“. Това заяви държавният глава Румен Радев, който днес беше гост на тържественото събрание, с което Национална спортна академия „Васил Левски“ отбеляза 75-та си годишнина, съобщиха от прессекретариата на държавния глава. \r\nНачалото е поставено през 1942 г. с указ на Цар Борис III, с който се създава Държавното висше училище за телесно възпитание – седми по ред университет за тогавашна България. „Още тогава държавното ръководство на България осъзнава ролята на спорта за общественото развитие и полага основите на новото висше училище. През всички тези години НСА отстоява своята мисия да утвърждава ценностите на спорта, олимпийските идеали и да развива спортната наука“, каза държавният глава. Президентът подчерта, че спортът далеч не е само физическо усилие, а развива също бързината и гъвкавостта на мисълта, изгражда характера, възпитава в екипен дух, спортсменство, обединява нацията, сближава хората и носи мир. „В развитите държави спортът вече е част и от политиките за икономическо развитие на страната“, добави Румен Радев. В словото си президентът подчерта също така, че дълбоката обществена криза през последните десетилетия не е подминала и българския спорт. „Държавата се отдръпна от финансирането на спорта, отдръпна се от много важни помощни, регулаторни, контролни и обединяващи функции“, каза Румен Радев. По думите му това е и причината напоследък да сме доволни и от спечелването на един медал от олимпиада, а за спортна култура сред българската младеж е трудно да се говори.   \r\nОбръщайки се към преподавателите и академичния състав на НСА, президентът Радев благодари за всичко, което са направили и продължават да правят за българския спорт, и които по думите му „създават треньори, методисти, учители, които продължават да палят искрата на спорта сред младите хора и да развиват наука на най-високо ниво“.  \r\nПо време на тържественото събрание държавният глава Румен Радев връчи Почетния знак на Президента на Републиката на ректора на НСА проф. Пенчо Гешев, който от своя страна му подари стилистична пластика на арката на НСА.  \r\nНа събитието присъстваха представители на изпълнителната и местната власт, ректори на университети, студенти и възпитаници на академията.", "date": "2017.11.30", "title": "Президентът Румен Радев: Спортът може да помогне за изкореняването на агресията в училище и сред младите хора"}
{"url": "http://www.focus-news.net/news/2017/11/30/2462483/apelativniyat-spetsializiran-nakazatelen-sad-zadarzha-pod-strazha-marcho-markov-ot-grupata-za-reket-v-pernik-i-kyustendil.html", "text": "Апелативният специализиран наказателен съд наложи мярка за неотклонение „Задържане под стража“ на Марчо Марков, обвинен на 21 ноември 2017 г. от Специализираната прокуратура за участие в организирана престъпна група за изнудване, действала в Перник Кюстендил. Това съобщиха от пресцентъра на Апелативна специализирана прокуратура. Решението е окончателно, Марков бе задържан с белезници в съдебна зала.\r\nНа 23 ноември 2017 г. първата инстанция наложи на обвиняемия „Домашен арест“, като се аргументира с по-ниския интензитет на престъпна дейност в групата и чистото му съдебно минало. Същата мярка за неотклонение с идентични мотиви бе наложена на Кирил Петков. Останалите трима участници в групата бяха задържани.\r\nСпециализираната прокуратура протестира определението на съда по отношение на Марков. На делото на втора инстанция Апелативна специализирана прокуратура поддържа протеста с мотивите, че Марков е бил в наказателната бригада на групата и приближен до нейния ръководител, че има опасност да въздейства върху свидетели и срещу него има още три висящи наказателни дела.\r\nМарков е сред обвиняемите по делото срещу групата на Божидар Кузманов (за стрелбата срещу Димитър Желязков в „Слънчев бряг“), което на 8 ноември 2017 г. бе внесено с обвинителен акт в Специализирания наказателен съд. Той е обвиняем и по други две дела (с внесени в съда обвинителни актове) на Софийска районна прокуратура.\r\nАСпНС отхвърли молбите за промяна на мярката за неотклонение на тримата задържани от първата инстанция. Петков единствен от участниците остава под домашен арест, след като мярката му не бе обжалвана и протестирана.", "date": "2017.11.30", "title": "Апелативният специализиран наказателен съд задържа под стража Марчо Марков от групата за рекет в Перник и Кюстендил"}
{"url": "http://www.focus-news.net/news/2017/11/30/2462484/pazardzhik-chetirima-mazhe-i-edna-zhena-sa-prieti-v-tsentara-za-vremenno-nastanyavane-v-grada.html", "text": "Четирима мъже и една жена са приети в Центъра за временно настаняване в Пазарджик и в момента има свободни места, съобщи за Радио „Фокус“ – Пазарджик Даниела Влайкова от Дирекция „Социално подпомагане“ в Пазарджик. Тя обясни, че капацитетът на центъра е за осем души – 4 мъже и 4 жени, но когато има повече хора, нуждаещи се от настаняване, се поставят походни легла, за да не останат те навън в студа. \r\n„Проблемният бездомник в Пазарджик, който отказваше да се постъпи в центъра, бе посетен отново днес от служители на дирекцията и убеден да го направи“, заяви Влайкова. Тя допълни, че със съдействието на органите на реда бездомникът ще бъде настанен в Центъра за временно настаняване в Пазарджик.\r\nВаня НИКОЛОВА", "date": "2017.11.30", "title": "Пазарджик: Четирима мъже и една жена са приети в Центъра за временно настаняване в града"}
{"url": "http://www.focus-news.net/news/2017/11/30/2462485/dobrich-zhrebiy-opredeli-uchastnitsite-v-koleden-bazar-2017-g.html", "text": "Днес бе проведена процедурата по теглене на жребий за участие в „Коледен базар 2017 г.“. Това съобщиха от пресцентъра на Община Добрич. Желаещите кандидатстваха съгласно регламента за 13 къщички, определени по одобрена от главния архитект схема. Къщичките са основно разделени на три групи – 2 къщички за топла скара, горещи и алкохолни напитки, 1 къщичка за храни (мед, пчелни продукти и сурово-сушени меса). Останалите къщички са предоставени на производители на гирлянди, детски играчки, подаръци, изделия на художествени занаяти, свързани с предстоящите празници. \r\nОт подалите общо 18 заявления за участие в жребия, не бяха допуснати трима поради непълнота в подадените документи. В жребия, който беше изтеглен от Наталия Димитрова, участваха 15 от одобрените кандидати. \r\nУчастниците депозираха предложение жребият за Коледен базар и базар „Мартеници“ да се провеждат поне два месеца преди мероприятията с оглед участниците да имат повече време за подготовка. \r\nПредстои издаване на разрешение на всеки от участниците, което могат да получат в Центъра за услуги и информация на 1 работно място от 1 до 4 декември 2017 г. след заплащане на съответната такса.", "date": "2017.11.30", "title": "Добрич: Жребий определи участниците в „Коледен базар 2017 г.“"}
{"url": "http://www.focus-news.net/news/2017/11/30/2462486/burgas-zam-kmetat-d-r-loris-manuelyan-se-sreshtna-i-razgovarya-s-frenskiya-izpalnitel-sharl-aznavur.html", "text": "Зам.-кметът на Бургас д-р Лорис Мануелян се срещна и разговаря с легендарния френски изпълнител Шарл Азнавур по време на концерта му в столицата, съобщиха от пресцентъра на Община Бургас. Д-р Мануелян го поздрави от името на поколения бургазлии, които продължават да слушат песните му. Освен с останалите си подаръци от България, Шарл Азнавур отпътува към дома с почетния знак на Община Бургас и дискове с бургаска шлагерна музика, изпратени от кмета Димитър Николов и връчени от д-р Лорис Мануелян.", "date": "2017.11.30", "title": "Бургас: Зам.-кметът д-р Лорис Мануелян се срещна и разговаря с френския изпълнител Шарл Азнавур"}
{"url": "http://www.focus-news.net/news/2017/11/30/2462487/ministar-valentin-radev-s-812-e-namalyal-migratsionniyat-natisk-ot-treti-strani-ot-nachaloto-na-godinata.html", "text": "С 81,2% е намалял миграционният натиск от трети страни от началото на годината. Това каза на брифинг министърът на вътрешните работи Валентин Радев, предаде репортер на Агенция „Фокус“. „Миграционният натиск намалява, благодарение на добрите дипломатически отношения със съседна Турция, благодарение на изграденото препятстващо съоръжение. От началото на годината до края на месец октомври са задържани 2678 граждани на трети страни. 1616 са задържани във вътрешността на страната с незаконен престой. Намалението е с 84,5% спрямо миналата година. Всички задържани за месец октомври преобладават граждани от Афганистан – 71, от Сирия – 71, Ирак – 42. През месец октомври 721 граждани от трети страни са опитали да преминат на вход, което е с 53,2% по-малко в сравнение предишния месец септември. От началото на годината 81,2% е по-малък натискът от трети страни“, коментира министър Радев и подчерта, че натискът е намален драстично. \r\n„От началото на годината до края на месец октомври за трафик на хора прокурорските актове, внесени в съда са 40, предадените лица на съд са 43, като осъдените са 41 от тях. За незаконно преминаване на границата 742-ма са предадени на съд, а осъдените лица са 666. За незаконно превеждане на хора през границата прокурорските актове са 100. Предадените на съд лица са 138, а осъдените – 108. За подпомагане на незаконно пребиваване или преминаване в страната има 136 акта, на съд са предени 83, а осъдените са 108“, допълни той. Валентин Радев обобщи, че прокурорските актове за този период са 989, предадените лица на съда са 1096, а осъдените – 923. „През месец октомври са върнати 121 незаконно пребиваващи граждани на трети страни. От началото на годината са върнати общо 1771 незаконно пребиваващи граждани на трети страни. Близо 40% са лица от Афганистан, а от Ирак – 30%“, уточни министърът. \r\nВъв връзка с пътнотранспортните произшествия от началото на годината до 19 ноември 13 228 моторни превозни средства са с прекратена регистрация. „От тях 8462 са за управление на моторно превозно средство без свидетелство за управление. Близо 4000 са за управление след употреба на алкохол и 845 под въздействие на наркотични вещества. До края на месец октомври наложените глоби с фиш и съставени актове са повече със 108 401 в сравнение с миналата година“, каза още Валентин Радев.\r\nЛюба АЛЕКСИЕВА", "date": "2017.11.30", "title": "Министър Валентин Радев: С 81,2% е намалял миграционният натиск от трети страни от началото на годината"}
{"url": "http://www.focus-news.net/news/2017/11/30/2462488/evropeyskata-komisiya-privetstva-reshenieto-na-kanada-za-premahvane-na-vizovite-ogranicheniya-za-grazhdani-na-balgariya-i-rumaniya-ot-1-dekemvri.html", "text": "Европейската комисия приветства решението на Канада за премахване на визовите ограничения за граждани на България и Румъния от 1 декември. Това съобщиха от пресцентъра на Представителство на Европейската комисия в България. Решението идва след интензивни дипломатически усилия и постоянство на политическо и техническо ниво между ЕС, Канада и двете държави. По този повод комисарят по въпросите на миграцията, вътрешните работи и гражданството Димитрис Аврамопулос заяви, че утрешният ден ще бъде чудесен за всички български и румънски граждани, които ще се възползват от безвизово пътуване до Канада. \"Решението показва, че нашите дипломатически усилия и търпелива работа с канадските ни партньори, дават резултат. Бих искал да благодаря на всички участващи партньори – на България, Румъния и най-вече на Канада – заради постоянните им усилия и ангажираност целта да бъде осъществена. Постигането на пълна визова реципрочност за всички граждани на ЕС е наш приоритет и ще продължим да работим неуморно заедно с нашите държави членки и нашите чуждестранни партньори за реализирането на осезаеми резултати, както го направихме днес\", каза още Аврамопулос. \r\nКомисарят по въпросите на цифровата икономика и общество Мария Габриел коментира, че е много радостна от решението. \"То е силен сигнал за българските и румънските граждани, и за външния свят, че Европа е обединена и непоколебима, и че няма втора класа европейци\", добави тя. \r\nКомисарят по въпросите на регионалната политика Корина Крецу каза, че това са чудесни новини за румънските и българските граждани. \"Считано от този петък, 1 декември, те ще могат да пътуват до Канада без цялото притеснение свързано с кандидатстването за виза. Прекрасна работа в екип между Румъния, България, Канада и Европейския съюз!\", добави тя.", "date": "2017.11.30", "title": "Европейската комисия приветства решението на Канада за премахване на визовите ограничения за граждани на България и Румъния от 1 декември"}
{"url": "http://www.focus-news.net/news/2017/11/30/2462489/sergey-lavrov-rusiya-vinagi-se-e-zastapvala-za-dialog-sas-severna-koreya.html", "text": "Министърът на външните работи на Рускаа федерация Сергей Лавров заяви, че Москва винаги се е застъпвала за диалог с Пхенян, предава РИА Новости.\r\n„Винаги сме се застъпвали за контактите“, заяви първият дипломат на Москва в отговор на въпрос дали руското правителство планира диалог със Северна Корея в близко бъдеще.Тереза Герова", "date": "2017.11.30", "title": "Сергей Лавров: Русия винаги се е застъпвала за диалог със Северна Корея"}
{"url": "http://www.focus-news.net/news/2017/11/30/2462490/bsp-sofiya-genotsidat-nad-naukata-v-balgariya-obricha-natsiyata-na-obsluzhvasht-personal-a-darzhavata-na-teritoriya-s-ohranitelni-i-voenni-funktsii.html", "text": "В БСП - София сме сериозно обезпокоени от финансовата политика на управляващите към БАН - най-големия национален научен център. Това се посочва в официална позиция на Градския съвет на БСП, съобщиха от пресцентъра на БСП - София. В позицията се посочва още: \"Обезпокоени сме и от разминаването между декларираните в стратегическите документи намерения за развитие на научни изследвания и БАН и реалностите на Бюджет 2018. Бюджет, който показва, че в България няма място за БАН, наука и иновации.\r\nНие, от БСП - София, очаквахме, че министър-председателят Бойко Борисов си е взел поука след грубия опит на министъра на финансите Симеон Дянков да подчини българските учени на чужди цели и амбиции. Очаквахме, че приказките за \"феодални старци\", че опитите за ликвидиране на БАН с рязко орязване на бюджета през 2009-2010 година, са забравена срамна страница от първия мандат на ГЕРБ. Очаквахме, че за 2018 година правителството ще предложи такива финансови стимули за развитие на БАН, ССА и Държавните висши училища (ДВУ), които ще укрепят научния потенциал и научните кадри и ще стимулират научните изследвания. Нещо повече - от януари България поема председателството на Европейския съюз, а всички добре знаем, че средствата, отделяни за наука и образование, са гаранция за изграждане на общество на знанието, приоритет на европейските политики. Какво ще предложим ние?!\r\nИсторията наказва всички груби политически грешки, които противоречат на националния интерес. Защото опитът да бъде унищожен носителят на знанието у нас, опитът да бъде ликвидирана институция като БАН, не може да бъде оценен като наивност на ГЕРБ. Това е удар срещу бъдещето на България като държава на духа и интелекта. Това е целенасочена политика, която ГЕРБ провежда вече трети мандат. Политика за превръщането на нацията ни в обслужващ персонал, а държавата ни - в територия с охранителни и военни функции.\r\nБСП - София ще направи всичко възможно да бъдат защитени българските учени и Българската академия на науките. По време на председателството ние ще използваме всички средства, за да информираме държавите-членки на Европейския съюз за провежданата ликвидационна политика от управляващите по отношение на науката в България.\"", "date": "2017.11.30", "title": "БСП - София: Геноцидът над науката в България обрича нацията на обслужващ персонал, а държавата - на територия с охранителни и военни функции"}
{"url": "http://www.focus-news.net/news/2017/11/30/2462491/petar-paunov-kmet-na-kyustendil-101-sa-podadenite-dogovori-sas-sdruzheniya-ot-grada-v-bankata-za-razvitie-po-natsionalnata-programa-za-energiyna-efektivnost.html", "text": "101 са подадените договори със сдружения от Кюстендил в Банката за развитие по Националната програма за енергийна ефективност на многофамилни жилищни сгради. Това каза на заседание на Общинския съвет в Кюстендил кметът на Общината Петър Паунов, предаде репортер на Радио „Фокус“ – Кюстендил. Според Петър Паунов на този етап всички сключени тристранни договори по програмата в Кюстендил са приключили. На този етап става въпрос за санирани 58 жилищни сгради, а договорите са около 41. \r\n„101 са подадени в Банката за развитие договори, част от тях са извън параметрите на настоящата програма, но по-голямата част отговарят.  Кюстендил има своите основания като една от водещите в програмата да очаква, че част от тези заявления ще попаднат в бъдещо реализиране на програмата“, каза Петър Паунов. По думите му за вече реализираните жилищни сгради, при подаден сигнал от страна на собствениците за проблеми с ремонта, се изпраща общинска комисия и се съставя протокол. След това се прави връзка с фирмата-изпълнител и се търсят гаранционните срокове. \r\nКметът на Кюстендил информира общинските съветници и за това, че Общината е осъдена за неоснователно обогатяване при отстраняване на щетите от наводнението край село Гърляно, станало преди около 8 години. Петър Паунов каза, че заради този правен прецедент общественият диалог ще може да бъде нарушен. „Общината е осъдена да плаща за нещо, което не е поискала, не е е възлагала и приемала като дейности“, каза Петър Паунов. По думите му вече са сезирани компетентните органи и се търси съдействие, а освен това трябва да се търсят и законодателни промени.\r\nВенцеслав ИЛЧЕВ", "date": "2017.11.30", "title": "Петър Паунов, кмет на Кюстендил: 101 са подадените договори със сдружения от града в Банката за развитие по Националната програма за енергийна ефективност"}
{"url": "http://www.focus-news.net/news/2017/11/30/2462492/sport-zvezda-v-biatlona-iska-rusnatsite-van-ot-igrite-v-pyonchan.html", "text": "Носителката на Световната купа по биатлон за 2016 година Габриела Коукалова призова употребата на допинг да се счита за криминално престъпление навсякъде и руските спортисти да получат забрана за участие на олимпийските игри в Пьончан догодина. „Феърплеят и честната игра са много по-важни от победите в спорта и в живота като цяло, написа 27-годишната чехкиня във фейсбук. Коукалова добави, че справедливостта е възтържествувала в понеделник, когато МОК наложи наказания на две руски биатлонистки от щафетата в Сочи 2014 и анулира техните резултати. Така тя ще вземе още един медал от игрите преди четири години след двата си сребърни - бронз с щафетата на Чехия. Тимът завърши на четвърто място, но след дисквалификацията на Русия, която финишира на второ място, ще се изкачи до третата позиция. МОК вече наложи доживотни наказания на 19 руски спортисти и на 5 декември ще вземе решение относно участието на руския отбор на зимните олимпийски игри в Пьончан 2018.\r\nВенцислав ДРАГОМАНОВ", "date": "2017.11.30", "title": "Спорт: Звезда в биатлона иска руснаците вън от Игрите в Пьончан"}
{"url": "http://www.focus-news.net/news/2017/11/30/2462493/kmetat-na-plovdiv-ivan-totev-za-koleda-shte-bade-pusnat-gradskiyat-transport-po-bul-komatevsko-shose.html", "text": "Утре трябва да бъде запалено осветлението по бул. „Коматевско шосе“ и улица „Остромила“ в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. „Ако времето се задържи така, ще бъдат приключени и тротоарите там”, каза Тотев. По думите му напълно реално е по Коледа по „Коматевско шосе” вече да бъде пуснат градския транспорт.\r\nКметът на Пловдив инж. Иван Тотев и кметът на район „Тракия“ Костадин Димитров дадоха старт на есенното залесяване в парк „Лаута“. Бяха засадени 70 дървета – червена слива, които са дарение. С тази акция продължава разширяването на парка. Над 60 дка е вече допълнително разкритата територия в парка. Новата алея е дълга 300 метра и широка 4 м. По нея са поставени осветление и декоративни растения. „Догодина ще засадим и група от вечнозелени иглолистни дървета, ще бъде построена и нова детска площадка, както и спортни площадки”, каза още кметът на Пловдив.\r\nПо традиция в залесителните дейности се включиха спортисти, районни кметове и жители на района.\r\nЦветана ТОНЧЕВА", "date": "2017.11.30", "title": "Кметът на Пловдив Иван Тотев: За Коледа ще бъде пуснат градският транспорт по бул. „Коматевско шосе”"}
{"url": "http://www.focus-news.net/news/2017/11/30/2462494/ria-novosti-mezhdunarodnata-koalitsiya-sreshtu-islyamska-darzhava-prizna-za-smartta-na-nad-800-tsivilni-v-ramkite-na-operatsiya-nepokolebima-reshitelnost.html", "text": "Водената от САЩ международна коалиция срещу близкоизточната радикална групировка „Ислямска държава“ призна, че в рамките на провеждането на операцията „Непоколебима решителност“ са загинали 801 цивилни граждани на Сирия и Ирак, предава РИА Новости.\r\nВ отчета на коалицията се уточнява, че към момента се проучват още 659 съобщения за жертви сред цивилното население. \r\nМеждународната коалиция, в която участват над 70 държави, стартира въздушни удари през август 2014 г. В Ирак операцията се провежда с разрешението на властите в Багдад, докато в Сирия няма официално съгласие на властите в Багдад, подчертава руската агенция.Тереза Герова", "date": "2017.11.30", "title": "РИА Новости: Международната коалиция срещу „Ислямска държава“ призна за смъртта на над 800 цивилни в рамките на операция „Непоколебима решителност“"}
{"url": "http://www.focus-news.net/news/2017/11/30/2462495/stara-zagora-39-godishen-mazh-e-zadarzhan-za-nezakonno-pritezhanie-na-golyamo-kolichestvo-moneti-ot-rimskata-epoha.html", "text": "39-годишен мъж е задържан за незаконно притежание на голямо количество монети от римската епоха. Това съобщиха от пресцентъра на МВР. Служители на ОДМВР – Стара Загора предприели вчера действия за разкриване и документиране на престъпления, свързани с културно-исторически ценности. В района на бензиностанция при северния изход на града полицаите задържали 39-годишен мъж от областния град, у когото са намерени 98 монети от римската епоха. При претърсване в обитаваното от него жилище са иззети още 18 старинни монети и антично на вид кръстче. Образувано е досъдебно производство. Мъжът е задържан за срок до 24 часа. Работата по случая продължава.", "date": "2017.11.30", "title": "Стара Загора: 39-годишен мъж е задържан за незаконно притежание на голямо количество монети от римската епоха"}
{"url": "http://www.focus-news.net/news/2017/11/30/2462496/ministar-valentin-radev-nad-520-sa-bitovite-pozhari-prez-mesets-noemvri-pri-tyah-24-dushi-sa-zaginali.html", "text": "Понижават се температурите, започна отоплителният сезон и рязко се повишава рискът от пожари в бита. Това каза на брифинг министърът на вътрешните работи Валентин Радев, предаде репортер на Агенция „Фокус“. „Над 520 са пожарите, възникнали в бита през месец ноември. От тях са загинали 24, а други 34 са пострадали граждани. Три са най-важните съвета за недопускане на пожари – да се използват само стандартни отоплителни уреди, да се спазват стриктно съветите за безопасност на експлоатация, разписани от производителите. На второ място, да не се допуска поставянето на отоплителните уреди в близост до лесно запалими вещества и предмети. На трето място, никога да не се оставят тези уреди без надзор“, коментира Радев. По думите му черната статистика показва, че най-уязвимите групи от населението в този период от годината са децата и възрастните хора. \r\n„През последната година на няколко свои кампании служители на ПБЗН, заедно с представители на местната власт, предоставиха и монтираха безплатно димни датчици в домовете на самотно живеещи и трудно подвижни хора. Този месец служителите на същата главна дирекция стартират и виртуална 3D среда, стимулираща различни инциденти, която е предназначена за обучение на деца до 8 клас“, допълни Радев и уточни, че основната цел е повишаване на подготовката на тези ученици до 15 години в случай на пожари и наводнения да знаят какво да правят. По думите му програмата е разработена по европейски проекти. \r\n„От началото на годината екипите на ПБЗН са реагирали на повече от 48 000 сигнала за произшествия – 33 000 от тях за пожари. Спасени са над 1300 човека при пожари“, каза още Валентин Радев.\r\nЛюба АЛЕКСИЕВА", "date": "2017.11.30", "title": "Министър Валентин Радев: Над 520 са битовите пожари през месец ноември, при тях 24 души са загинали"}
{"url": "http://www.focus-news.net/news/2017/11/30/2462497/varna-okrazhnata-prokuratura-predade-na-sad-sobstvenik-na-firma-za-ukrivane-na-danatsi-i-iztochvane-na-dds-v-razmer-nad-45-mln-leva.html", "text": "Собственикът и управител на „ПХГ Динамик“ ЕООД Николай Н. от Провадия е предаден на съд от Окръжната прокуратура във Варна за избягването и плащането на данъчни задължения в особено големи размери. Това съобщиха от пресцентъра на Апелативна прокуратура - Варна. Деянието е било извършено чрез потвърдена неистина в справки - декларации пред НАП за седем данъчни периода, извършено в периода от 14 май до 14 ноември 2007 г. 34-годишният собственик на търговското дружество, което отчитало дейност само документално, успял да приспадне данъчен кредит в размер на 4.545 млн. лева. \r\nВ началото на 2007 год. свидетел по делото предложил на подсъдимия да регистрира фирма на негово име срещу месечно възнаграждение от 300 лева. Дружеството имитирало търговска дейност чрез оформяне на документи.\r\nОт заключението на изготвената по делото съдебно-почеркова експертиза било установено, че подсъдимият Николай Н. в повечето случаи лично подписвал документите като управител на „ПХГ Динамик“ ЕООД. Заключението на съдебно-счетоводната експертиза показала, че за инкриминирания период общият размер на приспаднатия и неследващ се данък добавена стойност е малко над половин милион лева, което покрива критериите за особено големи размери. Дължимият към бюджета ДДС, който е получен в резултат на престъпната дейност на 34-годишния собственик и управител на „кухото“ търговско дружество, надхвърля 379 пъти кратния размер на особено големите размери на данъчните задължения. \r\nВ хода на разследването подсъдимият не е дал обяснения и е демонстрирал липса на критичност към извършеното от него. \r\nПредстои делото срещу Николай Н., който вече е осъждан, да бъде насрочено за разглеждане във Варненския окръжен съд.", "date": "2017.11.30", "title": "Варна: Окръжната прокуратура предаде на съд собственик на фирма за укриване на данъци и източване на ДДС в размер над 4.5 млн. лева"}
{"url": "http://www.focus-news.net/news/2017/11/30/2462498/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще разговаряме с Христо Михалчев, който е треньор на един от най-успешните клубове по бойни изкуства в страната - „Гладиатор“. Той ще ни разкаже за богатата история на клуба и за множеството постижения на дупнишките таекуондисти.\r\nВъв втората част на предаването ще говорим със зам.-кмета на Дупница Крум Милев, а поводът е, че до 12 декември жителите на общината могат да се включат в конкурса за най-красива коледна украса. За първа година Община Дупница организира такъв конкурс, а за победителите са предвидени и награди. Общият награден фонд е 1000 лв., а категориите са четири, така че наградата е по 250 лв. във всяка категория – частен дом, обществена сграда, заведение и училище.\r\nАко и вие, нашите слушатели и читатели, искате да коментирате темите, за които ще говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. Можете да поставяте и въпроси от различни естество, които касаят Дупница, а ние ще ги отправим към имащите отношение по въпроса отдели в Общината.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа, с водещ Лора Калчева.", "date": "2017.11.30", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2017/11/30/2462499/galina-stoyanova-kmet-na-kazanlak-nyama-da-bade-uvelichavana-taksa-bitovi-otpadatsi-prez-2018-godina-v-obshtinata.html", "text": "Една от задачите на общините е да бъдат покрити изискванията на европейското законодателство за управление на отпадъците, които всяка година стават по-големи и изискват съответно по-голям финансов ресурс от общините в две посоки. Това каза за Радио „Фокус“ кметът на Община Казанлък Галина Стоянова. Тя заяви, че едната посока е по-добро управление на отпадъците, създаването на сепариращи и компостиращи системи и по-малък процент депониране на отпадъците. Втората посока е завишаване на отчисленията за тези отпадъци, които не могат да бъдат оползотворени и които се депонират. През 2017 година депонирането на тон отпадък е 40 лв., догодина ще бъде 45 лв. и ще бъде завишавано многократно.\r\nГалина Стоянова добави, че усилията на Община Казанлък през последните години и особено през 2017 година са именно в посока да бъдат създадени достатъчно възможности за оползотворяване на отпадъците. По думите ѝ една от тях е чрез сепарирането и Община Казанлък постига вече за 2017 година близо 30% от сепариране на общия отпадък, който се събира, както и подготовката за компостиране. Вече е изградена компостиращата площадка, на която ще се оползотворяват зелените отпадъци, и която ще започне да работи от 2018 година. „Целта е намаляване на отпадъка, който се депонира на регионалното депо. Защото за всеки килограм и тон, който се извозва до там, Общината плаща глоби – първо отчисления и второ се плаща на организацията, която извършва транспортирането и депонирането“, каза Стоянова. По думите ѝ за тон отпадък годишно Община Казанлък плаща близо 100 лв. за тази дейност. В този смисъл Стоянова посочи, че е важно през 2018 година разчетите да бъдат направени така, че процентът на оползотворяване да бъде близо до 40, защото това е изискването. Когато има такова доказано оползотворяване на отпадъците, управляващият орган и Министерството на околната среда и водите връщат половината от заплатените като наказателни такси отчисления. Втората цел е да бъдат преодолени нерегламентираните сметища за строителни отпадъци.\r\nПрез 2017 година с бюджета е направена организация на сметището за строителни отпадъци в Община Казанлък, така че да бъде организирано и да бъде подобрена възможността гражданите да се възползват от това сметище при преференциални условия, за да не замърсяват града и населените места. „И през 2017 година с необходимия ресурс за отпадъците, който всяка година расте многократно, ние се справихме не чрез увеличаване на такса битови отпадъци, която е една от най-ниските в община Казанлък в сравнение с останалите общини, а с добрата събираемост и събираемостта на старите задължения. Това ще бъде и процесът през следващата година, така че няма да бъде увеличавана такса битови отпадъци“, каза кметът Галина Стоянова.\r\nСлавяна ГАЙДАРОВА", "date": "2017.11.30", "title": "Галина Стоянова, кмет на Казанлък: Няма да бъде увеличавана такса битови отпадъци през 2018 година в общината"}
{"url": "http://www.focus-news.net/news/2017/11/30/2462500/interfaks-stranite-ot-opek-se-saglasiha-da-prodalzhat-sporazumenieto-za-ogranichenie-na-dobiva-na-petrol.html", "text": "Страните от ОПЕК се съгласиха да продължат споразумението за ограничение на добива на петрол за срок от още девет месеца, т.е. до края на 2018 г., предава Интерфакс.\r\nРезултатите от мерките ще бъдат анализирани в рамките на среща, планирана за средата на следващата година. \r\nСрещата ОПЕК+, на която се обсъжда ограничението на добива на петрол, все още е в ход в австрийската столица Виена. Идеята за продължаване на споразумението бе подкрепена от Саудитска Арабия, Иран и Ирак. Русия също даде индикации, че вече няма съмнения в целесъобразността на мярката.Тереза Герова", "date": "2017.11.30", "title": "Интерфакс: Страните от ОПЕК се съгласиха да продължат споразумението за ограничение на добива на петрол"}
{"url": "http://www.focus-news.net/news/2017/11/30/2462501/kyustendil-obshtinskiyat-savet-opredeli-po-niski-taksi-za-detska-gradina-za-opredelena-kategoriya-roditeli.html", "text": "Общинският съвет (ОбС) в Кюстендил определи на днешното си заседание по-ниски такси за детска градина за определена категория родители, предаде репортер на Радио „Фокус“ – Кюстендил. Общинският съвет прие промяна в текстовете на общинската наредба, касаещи размера на таксата за детска градина. Съгласно промяната за деца-сираци, за деца, на които поне единият родител е редовен студент, за деца, отглеждани само от майката и неприпознати от бащата, за деца, на който единият родител е със 70% или над 70% трайно намалена трудоспособност, ще се заплаща 25% от определената месечна такса за детска градина, която е в размер на 98 лева. \r\nПромяната ще влезе в сила 14 септември 2017 година, създава се възможност за приспадане на вече взетите такси. Общинският съветник Иван Андонов направи предложение да отпадне текстът от наредбата „Неприпознати от бащата“. Предложението беше прието. В тази връзка кметът на Община Кюстендил Петър Паунов каза, че подкрепя това предложение, но все още има недобросъвестни родители, които злоупотребяват с това и бащите не припознават децата си, с цел да се ползват от различни по вид привилегии.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет определи по-ниски такси за детска градина за определена категория родители"}
{"url": "http://www.focus-news.net/news/2017/11/30/2462502/blagoevgrad-zhurnalistat-miglena-angelova-shte-predstavi-v-grada-knigata-si-iskreno-i-lichno-za-golemiya-vip-brat.html", "text": "Журналистът Миглена Ангелова ще представи в града книгата си \"Искрено и лично за Големия VIP Брат\". Това съобщиха от пресцентъра на Община Благоевград. С повече от 20 години практика в сферата на журналистиката в първия ден от месец декември, Миглена Ангелова ще „открехне“ вратата и ще разкрие тайни и моменти от живота в една популярна Тв продукция, завладяла българския екран. От 18.00 часа на 1 декември в Градска художествена галерия, жители и гости на Благоевград ще могат да се срещнат с авторката на книгата, да зададат своите въпроси и да получат автограф от дамата, обичаща червения цвят на любовта. \r\nИмето Миглена Ангелова се свързва с предаването „Искрено и лично“, което има над 2200 издания. Тя е родена в град Русе, а през 2016 година е избрана за „Любимата звезда на България“. След участието ѝ в ТВ формат, Миглена Ангелова написва книгата „Искрено и лично за Големия VIP Брат“, с която цели да въздейства на читателите в личностното им развитие, като ги насърчи да бъдат по-уверени хора, познаващи психиката и реакциите си, по-целенасочени сътрудници и по-успешни партньори. В книгата, Миглена Ангелова пише „Вярвам, че всички хора по някакъв начин сме свързани и всяка лична победа е победа за всички, както и обратното: всяка подлост, е подлост към всички.“ \r\nЗа книгата на Миглена Ангелова и нейното съдържание Кеворк Кеворкян пише „И читателят със сигурност ще ти повярва – понеже, каквото и да си говорим, шоуто е това, което е и общият ни Живот – нищо прелестно няма в него.“", "date": "2017.11.30", "title": "Благоевград: Журналистът Миглена Ангелова ще представи в града книгата си \"Искрено и лично за Големия VIP Брат\""}
{"url": "http://www.focus-news.net/news/2017/11/30/2462503/pernik-pod-rakovodstvoto-na-rayonnata-prokuratura-se-provezhda-razsledvane-za-darzhane-na-tsigari-bez-banderol-na-stoynost-176-000-leva.html", "text": "Районна прокуратура - Перник и митнически инспектори от Митница Столична провеждат досъдебно производство за държане на акцизни стоки без бандерол, когато такъв се изисква по закон, като предметът на престъплението е в големи размери и случаят е немаловажен. Това съобщиха от пресцентъра на Апелативна прокуратура - София. На база утвърден оперативен план, под ръководството на Районна прокуратура - Перник, на 29 ноември 2017 г. в района на магистрала \"Струма\" митнически служители от Митница \"Столична\", съвместно с ДАНС, са спрели за проверка лек автомобил „Тойота“, със софийска регистрация, управляван от жител на град Перник. При проверката е установено, че в автомобила се превозват четири кашона цигари или общо 2 000 кутии без акцизен бандерол. При последвала проверка в частен имот в района на село Студена, обитаван от водача на автомобила, митническите служители откриват в гаража на къщата още 19 мастербокса или общо 9 500 кутии нелегални цигари. При продължилата проверка, в специално изграден тайник, зад ламперията в същия гараж, са открити още 24 мастербокса или 12 000 кутии цигари. Откритите цигари са от нерегистрирани в България марки - Calypso, Fargo, Compliment и Cosmopolitan. \r\nОбщото количество на откритите цигари в автомобила, гаража и тайника при проведените действия по претърсване и изземване са 47 мастербокса или общо 23 500 кутии (470 000 къса) на стойност 176 250 лева. \r\nИзвършителят на престъплението - Благомир Д., е с повдигнато обвинение и е задържан от прокуратурата до 72 часа. \r\nУтре - 1 декември 2017 г., Районна прокуратура – Перник ще поиска вземане на мярка за неотклонение „Задържане под стража“ спрямо обвиняемото лице. Справката за съдимост на Благомир Д. сочи, че през 2013г. е осъждан за същото престъпление, поради което обвинението му е за извършено престъпление при условията на повторност. \r\nЗа престъплението по чл. 234 ал.2, т.1 и т.3, вр. с ал.1 от НК се предвижда наказание лишаване от свобода от две до осем години.", "date": "2017.11.30", "title": "Перник: Под ръководството на Районната прокуратура се провежда разследване за държане на цигари без бандерол на стойност 176 000 лева"}
{"url": "http://www.focus-news.net/news/2017/11/30/2462504/kyustendil-obshtinskiyat-savet-prie-okonchatelniya-godishen-plan-na-obshtinata-za-2017-godina.html", "text": "Общинският съвет в Кюстендил прие на днешното си заседание окончателния годишен план на Общината за 2017 година, предаде репортер на Радио „Фокус“ – Кюстендил. Това е прогноза, разработена на база информация към края на месец октомври, касаеща очакваните постъпления по приходната част и извършване на разходите до размера на реализираните приходи. В окончателния бюджет на Община Кюстендил са включени всички направени промени по началния бюджет през годината. Приходната част е в размер на 37 437 000 лв. За делегирани от държавата дейности – 21 378 706 лева, а за местни дейности – 16 058 294 лв. Разходната част е 37 437 000 лв. \r\nЗа делегирани от държавата дейности – 21 378 706 лева, за дофинансиране на делегирани от държавата дейности със собствени приходи – 706 181 лв, а за местни дейности – 15 352 113 лв. Община Кюстендил ще финансира издаването на книга с епиграми и афоризми на клуб „Веса Паспалеева”. Финансовата помощ е в размер на 600 лева. Ръководител на ателиетата е Благой Ранов, който ще отбележи 50 години творческа и журналистическа дейност. По този повод той подготвя книга с епиграми и афоризми, чието издаване ще бъде подпомогнато със средства от страна на Община Кюстендил.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет прие окончателния годишен план на Общината за 2017 година"}
{"url": "http://www.focus-news.net/news/2017/11/30/2462505/sofiya-vazstanoveno-e-dvizhenieto-po-avtomagistrala-hemus-pri-km-12-v-posoka-varna.html", "text": "Възстановено е движението по автомагистрала \"Хемус\", при км 12, в посока Варна. Това съобщиха от пресцентъра на Агенция \"Пътна инфраструктура\".", "date": "2017.11.30", "title": "София: Възстановено е движението по автомагистрала \"Хемус\", при км 12, в посока Варна"}
{"url": "http://www.focus-news.net/news/2017/11/30/2462506/sgp-vnese-obvinitelen-akt-za-prichinena-smart-na-rabotnik-i-sredna-telesna-povreda-na-drug-na-stroezh-v-stolitsata.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу Тодор В. Това съобщиха от пресцентъра на Прокуратура на Република България. Той е обвинен за това, че в качеството си на представител на „АТМ – Център“ АД и технически ръководител на строителен обект поради немарливо изпълнение на правно регламентирана дейност (извършване на строително - монтажни дейности) е причинил смъртта на един от работниците и средна телесна повреда на друг от тях. \r\nНа 1 септември 2015 г. в София, на бул. \"Цариградско шосе\" №131, на строителен обект „Осеметажен надземен паркинг за леки автомобили“ – Тодор В., в качеството си на представител на „АТМ – Център“ АД и технически ръководител на обекта, в нарушение на разписаните му в нормативни актове задължения допуснал изграждането, монтирането и експлоатацията на повдигателно съоръжение (товарна платформа за вдигане и сваляне на леки автомобил), представляваща съоръжение с повишена опасност. \r\nВъпреки, че товарната платформа представлявала съоръжение с повишена опасност и съгласно изискванията на чл.281 ал.3 и 4 от Кодекса на труда, следвало да се обслужва само и единствено от правоспособни работници и служители, Тодор В. възложил изработването и монтажа й на лица, които нямат придобита квалификация и правоспособност по професията. \r\nЗа самото съоръжение не бил изготвен, съгласуван, одобрен и заверен от Регионалния отдел на Инспекцията за държавен технически надзор към Главна дирекция „Инспекция за държавен технически надзор“ индивидуален проект за изграждане. То било с неизправни и липсващи предпазни устройства (аварийна заклинваща спирачка) и не било преминало през допълнителни изпитвания и изследвани за сигурността му. Поради това се явявало негодно за експлоатация. Така допуснатите от Тодор В. нарушения довели до падане на технически неизправната товарната платформа от височина върху бетонния под на сградата. \r\nВ резултат на удара й със земята настъпила смъртта на един работник и средна телена повреда на друг. Ако бъде признат за виновен по повдигнатото му обвинение по чл. 123, ал.1, пр.2 от НК Тодор В. може да получи наказание лишаване от свобода в размер от 1 до 6 години. По второто обвинение Тодор В. може да получи наказание лишаване от свобода до 2 години или пробация.", "date": "2017.11.30", "title": "СГП внесе обвинителен акт за причинена смърт на работник и средна телесна повреда на друг на строеж в столицата"}
{"url": "http://www.focus-news.net/news/2017/11/30/2462507/ministar-valentin-radev-obrazuvani-sa-274-dosadebni-proizvodstva-za-prestapleniya-sreshtu-zhivotni-ot-nachaloto-na-godinata.html", "text": "Образувани са 274 досъдебни производства за престъпления срещу гръбначни животни от началото на годината. Това каза на брифинг министърът на вътрешните работи Валентин Радев, предаде репортер на Агенция „Фокус“. „Има такива състави в НК – чл.325а, б, в - проявата на особена жестокост към животните, както и неупражняването на контрол над животни са обществено опасни деяния и са определени за престъпления. Някои от тях се наказват с лишаване от свобода от 3 до 5 години и глоби от 5000 до 10 000 лева“, коментира министър Радев и посочи, че от началото на 2016 г. в рамките на  ГД „Национална полиция“ е създаден сектор „Кинология и престъпления срещу животните“. „Във всяка една областна дирекция по темата работят по двама служители, над 80 служители в цялата страната се занимават с тази дейност“, допълни той и добави, че освен със сигналите, постъпили в полицията, тези служители извършват и ежедневни проверки в Интернет пространството и медийни публикации за жестокост към животни, с цел своевременно извършване на проверки.\r\n„От началото на 2017 г. до 31 октомври в страната са образувани общо 274 досъдебни производства по текстове от НК, свързани с престъпления срещу гръбначни животни. От тях 228 са за смърт и увреждане на животно, 3 - за организиране на боеве и 43 - за недостатъчен контрол над животното и причинена телесна повреда. Повдигнати са общо 19 обвинения, спрени са 76 производства и са прекратени общо 43 досъдебни производства“, коментира още Валентин Радев. \r\nЛюба АЛЕКСИЕВА", "date": "2017.11.30", "title": "Министър Валентин Радев: Образувани са 274 досъдебни производства за престъпления срещу животни от началото на годината"}
{"url": "http://www.focus-news.net/news/2017/11/30/2462508/kyustendil-obshtinskiyat-savet-prie-pravilnik-za-deynostta-na-hudozhestvena-galeriya-vladimir-dimitrov-maystora.html", "text": "Общинският съвет в Кюстендил  прие правилник за дейността на художествена галерия „Владимир Димитров – Майстора”, предаде репортер на Радио „Фокус“ – Кюстендил. Правилникът урежда дейността и устройството на Художествена галерия „Владимир Димитров – Майстора”, която е създадена на 24 май 1959 година. В него са залегнали основните дейности на галерията, дава се правото на галерията да извършва допълнителна стопанска дейност, свързана с основното й предназначение. \r\nВ документа е разгледан въпросът с посещението на галерията и със заплащането на входна такса, в зависимост от възрастта на посетителите и техният брой. Съветниците определиха експерта Любка Караджова да бъде представител на Община Кюстендил в комисията за изработване на областна здравна карта. Областната комисия ще бъде председателствана от страна на областния управител, членове ще има от всяка една от общините в област Кюстендил.  Беше одобрен и годишният план за ползване на дървесина от общинските гори през 2018 година.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет  прие правилник за дейността на художествена галерия „Владимир Димитров – Майстора”"}
{"url": "http://www.focus-news.net/news/2017/11/30/2462509/kmetat-na-plovdiv-ivan-totev-obshtinskiyat-savet-otpusna-50-000-leva-za-voleybolen-klub-maritsa-plovdiv.html", "text": "Общинският съвет в Пловдив е отпуснал 50 000 лева за Волейболен клуб „Марица“-Пловдив, който участва в Шампионска лига по волейбол и е сред 16 най-силни отбори в Европа. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. Тотев призова жителите на града да подкрепят кампанията за събиране на 150 000 лева за женския отбор, за да може да той продължи гостуванията си в надпреварата. Иван Тотев поясни, че става дума за допълнителни средства към бюджета на клуба. За сезона ще са необходими общо 300 000 лева. \r\nПо думите на кмета Общината влага над 2 млн. лева годишно за спорт. Старши треньорът на Волейболен клуб „Марица“ Борис Халачев призова бизнесът да помогне. На декември отборът ще срещне във важен мач „Динамо Казан“ - един от най-силните отбори в Русия.\r\nЦветана ТОНЧЕВА", "date": "2017.11.30", "title": "Кметът на Пловдив Иван Тотев: Общинският съвет отпусна 50 000 лева за Волейболен клуб „Марица“-Пловдив"}
{"url": "http://www.focus-news.net/news/2017/11/30/2462510/kyustendil-obshtinskiyat-savet-odobri-sporazumenie-za-obyavyavane-na-obshta-obshtestvena-porachka-otnosno-bitovite-otpadatsi-s-obshtinite-nevestino-i-treklyano.html", "text": "Общинският съвет в Кюстендил одобрих споразумение за обявяване на обща обществена поръчка относно битовите отпадъци с общините Невестино и Трекляно, предаде репортер на Радио „Фокус“ – Кюстендил. Трите общини ще обявят обществена поръчка за предоставяне на услуги по третиране на смесени битови отпадъци, предаване за оползотворяване и обезвреждане. Срокът на обществената поръчка е 24 месеца, плюс опция за още 24 месеца. За първият срок стойността на поръчката е 2 600 000 лева без ДДС. Кметът на Община Кюстендил ще изпълнява всички технически дейности по провеждането на процедурата. Решението за откриване на обща процедура и одобряване на обявлението и документацията за участие ще бъде подписано, изпратено и обявено за публикуване в „Официален вестник” на Европейския съюз и регистъра на обществените поръчки към Агенция за обществени поръчки. \r\nДоговорът с фирмата-изпълнител ще бъде подписан от кметовете на трите общини. Общинският съвет в Кюстендил одобри разширяването на дейностите на Комплекса за социални услуги. Общият капацитет на създадения център ще бъде 1 246 потребители. Увеличаването на капацитета се налага поради разкриване на нови социални услуги, които ще се предоставят към изградения Център за интегрирани услуги, той ще работи под шапката на Комплекса за социални услуги към Община Кюстендил. Центърът за интегрирани услуги е с общ капацитет от 332 места. Численият състав на персонала е от петима души. Ще се предоставят почасови услуги за социално включване за 20 лица. Тези услуги ще бъдат финансирани от общинския бюджет. Ще се предоставя и услугата „Личен асистент” за 300 лица, финансирана от държавния бюджет. Ще се създаде и група за взаимопомощ на лица с психически страдания, чиито капацитет е 12 души. Тази услуга ще се финансира от страна на Община Кюстендил. Ще продължи да се предоставя и услугата „Топъл обяд” за 300 души.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет одобри споразумение за обявяване на обща обществена поръчка относно битовите отпадъци с общините Невестино и Трекляно"}
{"url": "http://www.focus-news.net/news/2017/11/30/2462511/faz-chasove-predi-parvata-sreshta-za-golyama-koalitsiya-ot-hds-obyaviha-che-veche-ne-izklyuchvat-vazmozhnostta-za-pravitelstvo-na-maltsinstvoto.html", "text": "Броени часове преди първата среща, на която ще бъдат проучени възможностите за съставяне на нова голяма коалиция в Германия, от редиците на Християндемократическия съюз (ХДС) дадоха ясен сигнал, че вече не изключват варианта за формиране на правителство на малцинството, водено от Ангела Меркел, съобщава националният ежедневник Die Frankfurter Allgemeine Zeitung. \r\nСлед единодушно обсъждане Президиумът на Икономическия съвет на ХДС  заяви в четвъртък, че Съюзът (ХДС/ХСС) няма да се втурне отново в голяма коалиция. „След всичко, което чуваме от редиците на социалдемократите, една голяма коалиция ще бъде възможна само на цената на безценни обещания за социална политика“, се казва в резолюцията, приета от партийния орган.  \r\nПодобно нещо не може и не трябва да бъде толерирано от Съюза (ХДС/ХСС) с оглед на големите демографски предизвикателства и високите разходи, необходими за образованието и иновациите в Германия. „Правителството на малцинството не е по-лошо правителство. То ще изпълнява всички задължения“, се казва в документа, като същевременно се подчертава, че подобен тип управление ще доведе до по-голяма отговорност на Бундестага пред правителството. Агенция „Фокус“ припомня:\r\nПравителство на малцинството, водено от Ангела Меркел (ХДС), е една от опциите за изход от политическата криза в Германия. Този вариант обаче се споменава рядко, само за да бъде отхвърлен категорично веднага след това. Звучи почти като природен закон: правителството на малцинството не може да работи добре и е неприемливо за Германия, че даже и за световните проблеми – или поне според голяма част от политическия елит на страната.\r\nПравителството на малцинството не може да разчита на мнозинство в Бундестага и затова ще бъде принудено във всеки един отделен случай да търси партньори за прокарване на решенията си. Тази „подробност“, разбира се, предизвиква безпокойство за гладкостта на политическия процес в Берлин. През последните дни рисковете от миноритарно правителство бяха описани подробно, но не и шансовете, които предлага. А такива има.\r\nВсъщност, управление на правителство на малцинството не е чак толкова проблематично, колкото си мислят някои. Скандинавските страни и Канада имат добър опит в това отношение. Успех обаче има и в Германия – подобни правителства са съставяни в Берлин, провинциите Саарланд, Хесен и Северен Рейн-Вестфалия.\r\nНай-силният аргумент за правителството на малцинствата е преоценката на Бундестага. През последните години много от най-важните въпроси бяха решавани след бурни дебати в парламента, които изискваха преговори и ловко лавиране между отделните фракции. \r\nАко се има предвид, че така или иначе Бундесратът упражнява допълнителен контрол на парламентарния процес, то аргументите срещу миноритарно правителство стават все по-малко. Тереза Герова", "date": "2017.11.30", "title": "FAZ: Часове преди първата среща за голяма коалиция – от ХДС обявиха, че вече не изключват възможността за правителство на малцинството"}
{"url": "http://www.focus-news.net/news/2017/11/30/2462512/predsedatelyat-na-voenniya-komitet-na-nato-general-petr-pavel-shte-bade-na-ofitsialno-poseshtenie-v-balgariya.html", "text": "По покана на началника на отбраната генерал-лейтенант Андрей Боцев днес на официално посещение в нашата страна пристига председателят на Военния комитет на НАТО генерал Петр Павел. Това съобщиха от пресцентъра на Министерство на отбраната. В рамките на посещението си на 1 декември председателят на най-висшия военен орган на Алианса първо ще се срещне с началника на отбраната генерал-лейтенант Андрей Боцев и със заместник-министъра на отбраната Атанас Запрянов. Със заповед на министъра на отбраната Красимир Каракачанов генерал Павел ще бъде награден с почетен знак „Св. Георги“ I степен за офицери на официална церемония в Министерството на обраната. \r\nПрограмата на визитата на председателя на Военния комитет на НАТО включва и среща с министър-председателя на Република България Бойко Борисов.", "date": "2017.11.30", "title": "Председателят на Военния комитет на НАТО генерал Петр Павел ще бъде на официално посещение в България"}
{"url": "http://www.focus-news.net/news/2017/11/30/2462513/sofiya-ledenata-parzalka-v-zhk-zona-b-5-shte-bade-otkrita-na-1-dekemvri.html", "text": "Ледената пързалка на „Спортна София“ в жк. \"Зона Б-5\" ще бъде открита на 1 декември. Това съобщиха от пресцентъра на Столична община. Пързалката се намира в спортния комплекс в район „Възраждане“. Комплексът бе изграден преди 3 години със средства по програма ДЖЕСИКА. През утрешния ден пързалката ще работи безплатно. За желаещите да се докоснат до магията на кънките, както и за доброто настроение на пързалката отново ще се грижи персонал от инструктори, както и служители – поддръжка на спортното съоръжение. Пързалката предлага и чудесни възможности за начално обучение на деца и начинаещи в спортове като хокей на лед, фигурно пързаляне и други.\r\nКметът на София Йорданка Фандъкова ще посети утре в 12.15 часа общинския спортен комплекс.", "date": "2017.11.30", "title": "София: Ледената пързалка в жк. \"Зона Б-5\" ще бъде открита на 1 декември"}
{"url": "http://www.focus-news.net/news/2017/11/30/2462514/smolyan-obshtinskiyat-savet-othvarli-predlozhenie-na-kmeta-nikolay-melemov-za-blizo-4-mln-lv-bezlihven-zaem-ot-tsentralniya-byudzhet.html", "text": "Общинският съвет (ОбС) в Смолян на днешното си заседание отхвърли предложение на кмета Николай Мелемов за взимане на безлихвен заем в размер на 3 950 000 лв. от централния бюджет, предаде репортер на Радио „Фокус“ – Смолян. Кметът на Смолян заяви пред общинските съветници, че е получено писмо от министъра на финансите Владислав Горанов, в което се напомня да се възстановят средствата, отпуснати на Общината под формата на временен безлихвен заем. По думите на Мелемов, предвид ограничения финансов ресурс, Общината дофинансира разходите в сферата на образованието, здравеопазването и други дейности, защото при тенденцията на демографски срив, без това съответните структури не биха могли да функционират нормално. Той отбеляза, че при създалата се ситуация Община Смолян се оказва в невъзможност да спази срока до 1 декември 2017 г. за погасяване на предоставения през 2016 г. заем от 3 950 000 лв., и поради това иска да бъде предоставен нов заем в същия размер.\r\nОбщинският съветник от Коалиция за екологично и устойчиво развитие на община Смолян Стоян Иванов призова ОбС в името на жителите на Смолян да подкрепи предложението, за да се осигури спокойствие през следващата година и да не се развали балансът на бюджета на Община Смолян. Той припомни, че 2013 г., когато е кандидатствано за този заем, е била много тежка за общинските финанси на Смолян, заради неразплатени стари задължения отпреди 2011 г. „Тогава лавинообразно граждани и фирми чрез съдебни изпълнителни търсиха дължими суми от Общината към тях. Тогава бяха и блокирани сметките на общината, имаше особен залог от фирмата за почистване на общината, от Банка за развитие и много други. Тогава започна разпродажба на общинско имущество. В този кризисен момент, през декември, чест прави на кмета Мелемов, който с часове стоя при министъра, за да осигури този заем и Общината се спаси, и така - всяка година, до тази година“, каза още Иванов. Той предложи на общинските съветници да подкрепят подновяването на заема. Според Иванов последствията при отхвърляне на предложението ще са сериозни за Община Смолян. „Субсидията от Министерството на финансите, която е 1,8 млн. лв., няма да бъде дадена, останала част от заема ще изпадне в просрочие, ще се разбалансират общинските финанси тотално и около 1270 човека, на които работодател е кметът Мелемов, може да останат без заплати. Ще се стопират инвестиционните намерения и всички останали дейности“, каза още Иванов.\r\nСтефан Сабрутев от БСП направи предложение, с което според него ще се разсее съмнението, че исканият кредит няма да бъде изплатен. Той посочи, че би било добре исканият заем да се раздели на 12 равни части, които да се заделят в извънбюджетна сметка и накрая на годината да се изплатят на централния бюджет. Предложението на Сабрутев не бе прието от общинските съветници. При поименното гласуване на общия проект за решение за безлихвения заем от централния бюджет гласуваха 26 общински съветници, от които 13 - „за“, 4 - „против“ и 9 - „въздържал се“. Така Общинските съветници в Смолян решиха Пбщината да не поиска от държавата заем в размер на 3 950 000 лв.\r\nНели ГЕРГЬОВСКА", "date": "2017.11.30", "title": "Смолян: Общинският съвет отхвърли предложение на кмета Николай Мелемов за близо 4 млн. лв. безлихвен заем от централния бюджет"}
{"url": "http://www.focus-news.net/news/2017/11/30/2462515/zhelyo-boychev-bsp-mnozinstvoto-skri-debata-za-byudzheta-na-stranata-ot-balgarite-i-izmesti-razgovora-ot-predlaganata-ot-nas-alternativa.html", "text": "ГЕРБ и „Обединени патриоти“ скриха дебата за бюджета на страната от българските граждани и изместиха разговора от предлаганата от нас алтернатива. Това каза зам.-председателят на ПГ на „БСП за България“ по време на брифинг в Народното събрание във връзка със среднощното заседание на Народното събрание по бюджета за 2018 г., предаде репортер на Агенция „Фокус“. „За съжаление този бюджет запазва досегашната несправедлива данъчна система, разпределяща по един непропорционален начин данъчната тежест между българските граждани“, каза Бойчев. По думите му тази данъчна система чертае все по-големи неравенства. Той обърна внимание, че идеята на БСП за прогресивно данъчно облагане не е била приета. „ГЕРБ продължава да прави познатото - липса на каквито и да е реформи“, обясни депутатът. Според него в бюджет 2018 г. средствата на българските данъкоплатци продължават да се харчат без ясна цел и без резултат за тях. Бойчев посочи, че бюджетът няма никаква държавна политика, подкрепяща икономиката и българското производство. Според него в бюджет 2018 г- няма никаква политика за преодоляване на все по-големите различия в българските  региони. Заместник-председателят на ПГ на „БСП за България“ поясни, че бюджетът на управляващите за 2018 г. прави богатите все по-богати, а бедните все повече в България. \r\nДеница КИТАНОВА", "date": "2017.11.30", "title": "Жельо Бойчев, БСП: Мнозинството скри дебата за бюджета на страната от българите и измести разговора от предлаганата от нас алтернатива"}
{"url": "http://www.focus-news.net/news/2017/11/30/2462516/filip-popov-bsp-chast-ot-sluzhbite-za-sigurnost-shte-badat-zakriti-do-5-godini-s-tazi-byudzhetna-politika.html", "text": "„Държавна агенция \"Разузнаване“ е една от службите, които въпреки обидно малкия си бюджет, си върши работата. Средата за сигурност е променена и усложнена. Има миграционен натиск, терористични заплахи и несигурни Балкани. Същевременно политиката на правителството към службите ни за сигурност остава непроменено“. Това заяви народният представител то ПГ „БСП за България“ Филип Попов, съобщиха от пресцентъра на НС на БСП. Той информира депутатите, че първоначалната заплата на служител в ДАР е около 1200 лева, въпреки високите изисквания за владеене на езици, сред които и редки, висока компютърна грамотност и т.н. „От предложения бюджет, службите няма да могат да изпълняват пълноценно задълженията си и да запазят и развият способностите си. С тази политика рискуваме, в рамките до 5 години, част от службите да прекратят своето съществуване. И това е становище на един от шефовете на тези служби“, заяви Филип Попов. По думите му за разлика от нас, съседни страни увеличават бюджетите на службите за сигурност, а в Турция увеличението за няколко години е с над 420%. „Това създава изключителен риск за националната ни сигурност“, отсече народният представител. \r\nНародният представител от ПГ „БСП за България“ Кристиан Вигенин заяви, че управляващото мнозинство се доверява изцяло на това, което смята МС за финансирането на ДАР. „В НС за толкова месеци не намерихме време да разгледаме доклада на ДАР за 2016 г. Сега сме в края на 2017 г. На каква база ще натиснете копчетата и ще приемете този бюджет? Знаете ли какво е свършила Агенцията през 2016? Не знаем и какво е свършила и през 2017 г.“. Това заяви народният представител от ПГ „БСП за България“ Кристиан Вигенин. Той обърна внимание, че в парламента отсъства и военният министър, за да обясни за какво ще бъдат дадени средствата. \r\nНародният представител то ПГ на „БСП за България“ Иван Иванов заяви, че съсипването на службите няма да е полезно и за европейските ни партньори. „С този бюджет, ДАР ще се превърне в краен ползвател. С тези средства, които се предоставят, ще се затвърди тенденцията да бъдат превърнати служителите й във вестникари. Ще купуват вестници от чуждата преса и ще ги оставят като аналитичен материала.“ Това каза народният представител то ПГ на „БСП за България“ Иван Иванов. Той напомни, че социалистите винаги са увеличавали средствата за службите.", "date": "2017.11.30", "title": "Филип Попов, БСП: Част от службите за сигурност ще бъдат закрити до 5 години с тази бюджетна политика"}
{"url": "http://www.focus-news.net/news/2017/11/30/2462517/afp-nad-400-morski-pehotintsi-vklyucheni-v-operatsiyata-sreshtu-islyamska-darzhava-shte-badat-varnati-v-sasht.html", "text": "Над 400 морски пехотинци, участващи в операцията в Сирия срещу близкоизточната радикална групировка „Ислямската държава“, се оттеглят, след като съюзническите сили изтласкаха джихадистите от сочения за столица на халифата град Рака, предава AFP.\r\n„С освобождението на града и бягството на „Ислямска държава“, е разпоредено връщането на единицата у дома, а заместването й е отменено\", се казва в изявление на водената от САЩ международна коалиция срещу джихадистите. .Тереза Герова", "date": "2017.11.30", "title": "AFP: Над 400 морски пехотинци, включени в операцията срещу „Ислямска държава“, ще бъдат върнати в САЩ"}
{"url": "http://www.focus-news.net/news/2017/11/30/2462518/burgas-mazh-e-zaginal-sled-kato-lek-avtomobil-s-rumanska-registratsiya-se-e-blasnal-v-darvo-kray-patya-burgas-varna.html", "text": "Мъж е загинал на място при катастрофа по пътя Бургас-Варна, съобщиха от ОДМВР-Бургас. Около 13.26 часа, в района след разклона за Иракли, поради движение с несъобразена скорост, лек автомобил с румънска регистрация се е блъснал в крайпътно дърво. На място е загинал шофьорът, вероятно румънски гражданин, а неговите трима спътници, сред които мъж и жена, са откарани за преглед и поставяне на евентуална диагноза в МБАЛ-Варна. На мястото на инцидента се извършва оглед от следствено-оперативна група. Движението в пътната отсечка не спряно.", "date": "2017.11.30", "title": "Бургас: Мъж е загинал, след като лек автомобил с румънска регистрация се е блъснал в дърво край пътя Бургас-Варна"}
{"url": "http://www.focus-news.net/news/2017/11/30/2462519/montana-magla-ogranichava-do-100-metra-vidimostta-na-prohoda-petrohan.html", "text": "Мъгла ограничава до 100 метра видимостта на прохода Петрохан, съобщи за Радио \"Фокус\" дежурният служител  от Областно пътно управление – Монтана. \r\nВ областта духа силен, на моменти - и бурен вятър, като скоростта му е 17 м. в секунда. Температурата на въздуха е положителна и е 3 градуса. Пътната настилка е мокра, край пътя все още има сняг. Пътуването през прохода се осъществява при зимни условия, шофьорите трябва да карат със скорост, съобразена със зимните условия. Остава забраната за преминаване през Петрохан на автомобили над 12 тона, като ограничението е до 31 март 2018 г. Обходният маршрут е през Своге.\r\nАнна ЛОЗАНОВА", "date": "2017.11.30", "title": "Монтана: Мъгла ограничава до 100 метра видимостта на прохода Петрохан"}
{"url": "http://www.focus-news.net/news/2017/11/30/2462520/tereza-mey-tramp-greshi-no-otnosheniyata-mezhdu-velikobritaniya-i-sasht-sa-trayni.html", "text": "В четвъртък министър-председателят на Великобритания Тереза Май повторно осъди  действията на Доналд Тръмп, след като американският президент сподели на профила си в социалната мрежа „Туитър“ клипове с антимюсюлманско съдържание, публикувани първо от заместник-председателя на британската крайнодясна група „Великобритания на първо място“ Джейда Франсен, но заяви, че отношенията между Лондон и Вашингтон са „трайни“ и ще продължат да съществуват, предава AFP.\r\n„Аз съм съвсем ясна - повторението на туитовете от „Великобритания на първо място“ бе неправилно\", заяви Мей в рамките на посещение в Йордания, след което добави, че връзките между Обединеното кралство и САЩ са „трайни“.Агенция „Фокус“ припомня:\r\nПо-рано президентът на САЩ Доналд Тръмп осъди британския министър-председател Тереза Мей, публично отхвърляйки нейната критика срещу антимюсюлманската му пропаганда. „Тереза Мей, не се фокусирай върху мен, а върху разрушителния радикален мюсюлмански тероризъм във Великобритания“, заяви Тръмп часове, след като използва профила си в социалната мрежа „Туитър“, за да сподели клипове със съдържание, насочено срещу мюсюлманите, публикувани първо от британската крайнодясна група. Тереза Герова", "date": "2017.11.30", "title": "Тереза Мей: Тръмп греши, но отношенията между Великобритания и САЩ са трайни"}
{"url": "http://www.focus-news.net/news/2017/11/30/2462521/ministar-valentin-radev-razporedil-sam-proverka-na-rakovodstvoto-na-spetsializiraniya-otryad-za-borba-s-terorizma.html", "text": "Разпоредил съм проверка на ръководството на Специализирания отряд за борба с тероризма (СОБТ). Това съобщи на брифинг министърът на вътрешните работи Валентин Радев  по повод разпространеното отворено писмо на 27 барети, в което те сигнализират за нарушения, заплахи и лоша кадрова политика от страна на командира на отряда Георги Гайков, предаде репортер на Агенция „Фокус“. „Това беше изненада и за мен. Аз не знам защо тези служители на Министерството на вътрешните работи не се отнесоха първо до професионалното ръководство. Ако не е решен някакъв въпрос, трябва да се отнесат някъде по-нагоре. Не се отнесоха до мен, не написаха до мен, а отидоха и написаха нещо до видяхте кои са адресатите. Това ме изненадва и точно затова веднага, преди да отпътувам извън страната, разпоредих проверка от Инспектората, за да проверя какво се случва там, защо го правят тези хора“, обясни министър Радев. „Аз имам разбира се идеи, там променихме ръководството и продължаваме да правим някакви промени, но те няма да бъдат съществени, а само в ръководство. Искам да видя резултатите от проверката и след това с професионалното ръководство ще решим какви ще бъдат нашите реакции“, каза още той. Министър Радев изрази съмнения, че в писмото на баретите има политически подтекст. „Защото има други начини да бъде решено. Не считам, че никой в министерството от никого не се страхува и така трябва да бъде. Има си начини. Всеки един служител, особено униформените, знаят как да го направят. Те не са го направили. Това лично мен ме притеснява и не го одобрявам. Не е използван служебният начин и вижте адресатите. Те от кого чакат решение – политическо решение ли чакат или професионално? Ако чакат професионално, да се обърнат към професионалното ръководство“, коментира още вътрешният министър. \r\nЛюба АЛЕКСИЕВА", "date": "2017.11.30", "title": "Министър Валентин Радев: Разпоредил съм проверка на ръководството на Специализирания отряд за борба с тероризма"}
{"url": "http://www.focus-news.net/news/2017/11/30/2462522/pazardzhik-politseyski-patrul-e-razpolozhen-na-80-km-ot-am-trakiya-v-posoka-plovdiv.html", "text": "Полицейски патрул със софийски регистрационен номер – 5634, снабден с радар е разположен на 80 км от АМ „Тракия“ в посока Пловдив, предаде репортер на Агенция „Фокус“. \r\n„Фокус“ призовава водачите да шофират със съобразена скорост.", "date": "2017.11.30", "title": "Пазарджик: Полицейски патрул е разположен на 80 км от АМ „Тракия“ в посока Пловдив"}
{"url": "http://www.focus-news.net/news/2017/11/30/2462523/burgas-rayonniyat-sad-nalozhi-efektivno-nakazanie-8-mesetsa-zatvor-na-mazh-obvinen-v-zakana-za-ubiystvo.html", "text": "По внесен обвинителен акт на Районна прокуратура – Бургас и след постигнато споразумение в съдебно заседание, съдът наложи ефективно наказание от 8 месеца „лишаване от свобода“ на Стоян М. (на 32 г., от село Росен, област Бургас). Това съобщиха от пресцентъра на Районна прокуратура – Бургас. Той е признал вината си за това, че на 09 декември 2016 г., около 08.30 ч., в с. Росен, се заканил с убийство на Надка И., насочил нож към нея  и отправил израза „ти рано или късно ще умреш“, като това заканване би могло да възбуди основателен страх за осъществяването му у пострадалата.\r\nСтоян М. се признава за виновен и за това, че на 09 декември 2016 г. около 16.00 часа в село Росен, в условията на реална съвкупност с посоченото по-горе престъпление, като приближил на по–малко от 50 метра жилището на пострадалата, не изпълнил Заповед за незабавна защита от  домашно насилие, издадена от Районен съд – Бургас, по силата на която му било забранено да приближава жилището на Надка И.\r\nСпоразумението, което е одобрено от Районен съд – Бургас, е окончателно и има силата на влязла в законна сила осъдителна присъда.", "date": "2017.11.30", "title": "Бургас: Районният съд наложи ефективно наказание 8 месеца затвор на мъж, обвинен в закана за убийство"}
{"url": "http://www.focus-news.net/news/2017/11/30/2462524/smolyan-obshtinskiyat-savet-prie-obshtinska-strategiya-za-podkrepa-na-lichnostnoto-razvitie-na-detsata-i-uchenitsite-v-obshtinata.html", "text": "Общински съвет – Смолян прие на днешното си заседание Общинска стратегия за подкрепа на личностното развитие на децата и учениците в общината /2018-2020/, предаде репортер на Радио „Фокус“ – Смолян. Съгласно разпоредба от Закона за предучилищното и училищното образование е изготвена и утвърдена Областна стратегия за подкрепа на личностното развитие на децата и учениците в област Смолян. Вносителят на докладната записка и кмет на Смолян Николай Мелемов посочи, че в съответствие с разпоредбите в този закон, Общинския съвет в Смолян трябва да приеме двугодишна общинска стратегия в тази насока. Без дебати, общинските съветници единодушно приеха документа.\r\nНели ГЕРГЬОВСКА", "date": "2017.11.30", "title": "Смолян: Общинският съвет прие Общинска стратегия за подкрепа на личностното развитие на децата и учениците в общината"}
{"url": "http://www.focus-news.net/news/2017/11/30/2462525/zhelyo-boychev-bsp-napravihme-probiv-v-byudzheta-za-remonta-na-aleksandar-nevski-i-zografskiya-manastir-dano-reshenieto-ne-bade-preglasuvano-pod-natiska-na-ms.html", "text": "Направихме пробив в бюджета за ремонта на „Александър Невски“ и Зографския манастир  - дано решението не бъде прегласувано под натиска на МС. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус“. Бойчев заяви, че приетото предложение на БСП в бюджет 2018 г. касае решение на бюджета, според което с около 1,1 млн. лв. да бъде ремонтиран храм-паметникът „Св. Александър Невски“ и Зографският манастир в Света Гора. „Това е едно свято дело, дано под натиска на МС това решение не бъде прегласувано“, коментира Бойчев. Той обърна внимание, че през вчерашния ден и в ранните часове на днешния не е имало нито едно изказване от управляващото мнозинство по предложенията на БСП. \r\nДеница КИТАНОВА", "date": "2017.11.30", "title": "Жельо Бойчев, БСП: Направихме пробив в бюджета за ремонта на „Александър Невски“ и Зографския манастир  - дано решението не бъде прегласувано под натиска на МС"}
{"url": "http://www.focus-news.net/news/2017/11/30/2462526/evrodeputatat-andrey-novakov-i-filip-sitroen-shte-otkriyat-forum-za-investitsii-v-transporta.html", "text": "Евродепутатът Андрей Новаков и генералният директор на Европейската железопътна асоциация Филип Ситроен ще открият форум за бъдещето на инвестициите в транспортна инфраструктура след 2020 година. Това съобщиха от пресцентъра на ПП ГЕРБ. Събитието, организирано от евродепутата, ще се проведе в конферентната зала на Централна гара - София от 10.00 часа на 1 декември. То е първото в страната, на което ще се обсъждат бъдещите програми и фондове на ЕС, насочени към транспорт в следващия програмен период. \r\nСред  участниците в събитието ще бъдат Оливие Сила, директор на отдел \"Инвестиции в транспорта\" в Европейската комисия, Кристобал Милан де ла Ластра, началник отдел на Изпълнителната агенция за иновации и мрежи (INEA), Матю Бертранд, мениджър транспортни инвестиции в Европейска инвестиционна банка, както и инвеститори от водещи европейски компании.", "date": "2017.11.30", "title": "Евродепутатът Андрей Новаков и Филип Ситроен ще открият форум за инвестиции в транспорта"}
{"url": "http://www.focus-news.net/news/2017/11/30/2462527/the-telegraph-albaniya-bi-mogla-da-se-prevarne-v-sledvashtata-golyama-destinatsiya-za-letni-pochivki-v-evropa.html", "text": "Когато става въпрос за пътуване, едва ли би могло да се твърди, че в Европа са останали много загадки за туристите. Добре познатият на пътешествениците континент отдавна е показал и най-скритите си ъгли - особено онези, които опират в брега на морето. Но ако хвърлим още един бегъл поглед на картата, ще видим, че Албания е като липсващо парче от иначе завършения пъзел. Тя е последната част от Адриатическото крайбрежие, която все още не се е превърнала в масова дестинация за летни почивки, коментира британският вестник The Telegraph. \r\nТози факт изглежда лесно обясним. На юг от Албания се намира Гърция, която изобилства от красиви слънчеви плажове - при това разположени на къси разстояния един от друг. На север е Черна гора, която предлага все по-шик вариант за крайбрежни почивки. Малко по на север се намира Хърватия, която отдавна очарова пътешествениците със своята обширна крайбрежна ивица и разпръснатите си острови, привличащи туристи от цял свят. \r\nЗа разлика от съседите си, Албания все още е непопулярна като дестинация за летни почивки, въпреки че разполага с отлични условия за туристите. Страната може да претендира, че заобиколена от две морета - в залива Вльора Адриатическо море се среща с Йонийско. Само на 60 мили на запад се намира Италия, което само по себе си подчертава значението на тази балканска страна, предава \r\nРазбира се, градове като Дуръс, разположен в северната част на Албания, и Сарандра, която се намира в ключова зона на юг, близо до Гърция, се радват на засилен интерес от страна на туристите, но Албания би могла да привлече много повече посетители. Налице са обаче редици фактори, които възпрепятстват развитието на туризма в страната. \r\nОсновният може би е свързан с усложнения достъп. Във времена, в които самолетните компании предлагат десетки полети в цяла Европа, Албания остава незасегната от големите нискотарифни превозвачи. Причината за това е свързана с факта, че в страната има само едно функциониращо международно летище - \"Майка Тереза\", разположено на около 11 мили северозападно от столицата Тирана. \r\nДруг съществен проблем е стандартът на настаняване в Албания. В популярните туристически курорти няма кой знае колко луксозни или бутикови хотели. Това вероятно не е проблем за вътрешните туристи, но условията за престой не отговарят на очакванията на чуждестранните посетители, които избират почивка в Гърция, за да задоволят всичките си потребности за пълноценна морска ваканция. \r\nОще една причина, поради която Албания изостава по отношение на развитието на туристическата инфраструктура, е забавянето в политическото развитие. Страната бе последната в Европа, която свали комунизма. Това се случи през 1992 г. - три години, след като Унгария, Полша и други държави вече бяха \"съборили\" Желязната завеса. Това забавяне се отрази в сектора на туризма, но за щастие, през последните няколко години в страната се наблюдава стремеж към изграждането на по-целенасочен подход, което дава основание да се предположи, че в бъдеще този отрасъл  ще става все по-значим за икономиката на Албания.Тереза Герова", "date": "2017.11.30", "title": "The Telegraph: Албания би могла да се превърне в следващата голяма дестинация за летни почивки в Европа"}
{"url": "http://www.focus-news.net/news/2017/11/30/2462528/damtn-sformira-zvena-za-24-chasovo-nablyudenie-na-yazovirite-v-oblastite-v-koito-se-ochakvat-nay-mnogo-prevalyavaniya-v-sledvashtite-dni.html", "text": "Във връзка с очакваните обилни валежи, като превантивна мярка, оперативният щаб на Държавната агенция за метрологичен и технически надзор (ДАМТН) сформира звена за 24-часово наблюдение на язовирите в областите, в които се очакват най-много превалявания. Това съобщиха от пресцентъра на ДАМТН. Тези екипи са съсредоточени в областите Враца, Пловдив и Благоевград, но има готовност и за включването на други региони към специалния мониторинг. \r\nАгенцията вече е информирала и кметовете по места да вземат превантивни мерки и поддържа постоянен контакт с тези населени места, в които се очаква дъждът да е най-обилен.  \r\nДАМТН напомня на собствениците на язовири в страната да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2017.11.30", "title": "ДАМТН сформира звена за 24-часово наблюдение на язовирите в областите, в които се очакват най-много превалявания в следващите дни"}
{"url": "http://www.focus-news.net/news/2017/11/30/2462529/kyustendil-obshtinskiyat-savet-odobri-merki-za-uskoreno-usvoyavane-na-povredenata-ot-koroyad-darvesina-s-tsel-ogranichavane-shtetite-ot-vreditelya-v-obshtinskite-gori.html", "text": "Общински съвет – Кюстендил одобри на днешното си заседание мерки за ускорено усвояване на повредената от корояд дървесина, с цел ограничаване щетите от вредителя в общинските гори, предаде репортер на Радио „Фокус” – Кюстендил. Мерките предвиждат обследване на всички общински горски територии, за да се установят засегнатите иглолистни дървета  от интензивно съхнене, вследствие климатичните промени. Ще бъде създадена организация за сигнализиране на установените площи, засегнати от корояд и оформяне на необходимите документи за издаване на позволителни за сеч и извеждане на необходимите санитарни и принудителни сечи с крайни срокове в рамките на издадените от Регионална дирекция по горите предписания. Ще бъдат сключвани допълнителни споразумения към договорите с кратки срокове за сеч, с цел усвояване на поразената от корояди дървесина. \r\nТази сеч е приоритетна и едва след нея ще се пристъпва към сеч на маркираните здрави дървета. Решението на Общински съвет предлага и директна продажба на стояща дървесина на корен без провеждане на процедура на повредената дървесина. Мерките предвиждат стриктно наблюдение на дадените предписания от Лесозащитна станция по отношение залагане на ловни дървета и феромонови уловки. Ще бъдат инвентаризирани невъзобновените освободени площи след санитарни сечи с интензивност 100% в короядни петна с цел проследяване на процеса на естествено възобновяване. След изтичане на тригодишния срок, ако в дадени площи няма естествено възобновяване да се заложат средства и да се предвидят дейности по залесяване.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет одобри мерки за ускорено усвояване на повредената от корояд дървесина, с цел ограничаване щетите от вредителя в общинските гори"}
{"url": "http://www.focus-news.net/news/2017/11/30/2462530/sport-balgarinat-nameri-patya-i-shte-varvi-samo-po-nego.html", "text": "По време на награждаването си като шампион във финалния турнир на АТР в Лондон Григор Димитров изглеждаше като човек, от чиито плещи е паднал сериозен товар. Да, това не е титла от Големия шлем, за която той мечтае, но е следващият най-добър вариант, пише в коментар за Reuters Мартин Херман.  \r\nСтрува ми се, че това ще бъде ключовият момент за един играч, който бе приеман по-скоро като състезател, представящ се под възможностите си. През 2008-а българинът спечели юношеския Уимбълдън срещу Хенри Континен. Финландецът спечели титлата при двойките в \"02 Арена\". А не бе отдавна периодът, в който Григор Димитров бе провъзгласен за логичния наследник на Роджър Федерер. През 2014-а, когато детронира действащия шампион на Уимбълдън Анди Мъри на централния корт, той сякаш изглеждаше готов. С тогавашния си поход към полуфиналите на \"Ол Инглънд Клъб\" той си осигури пробив в Топ 10 за първи път. Но всичко това се оказа просто единичен проблясък. Две години по-късно връзката му с Мария Шарапова беше по-интригуваща от тенис изявите и той изпадна до №40. Ситуацията се промени за вече 26-годишния Димитров с началото на тази година, когато достигна полуфиналите в Австралия, а в допълнение съумя да възпроизведе най-постоянния си сезон в кариерата. Завършва годината като №3 -единствено зад Рафаел Надал и Роджър Федерер, но най-важна е вярата на Димитров, че е \"открил\" пътя към атака на титлите от Големия шлем. И ако запази това постоянство, което демонстрира в края на сезона, Григор може действително да се превърне в нещо повече от това да има епизодични позитивни прояви.\r\nВенцислав ДРАГОМАНОВ", "date": "2017.11.30", "title": "Спорт: Българинът намери пътя и ще върви само по него"}
{"url": "http://www.focus-news.net/news/2017/11/30/2462531/zapochvat-proverki-po-spazvaneto-na-zakona-za-avtorskoto-pravo-i-srodnite-mu-prava-v-zimnite-kurorti-za-studentskiya-praznik.html", "text": "Министерството на културата информира относно предстоящи планови проверки по спазването на разпоредбите на Закона за авторското право и сродните му права. Това съобщиха от пресцентъра на Министерство на културата.\r\nИзвън обичайната контролна дейност на територията на цялата страна инспекторите на дирекция “Авторско право и сродните му права” към МК ще извършат фокусирани проверки в зимните курорти, като кампанията ще стартира с проверки по време на предстоящия студентски празник (8-ми декември).\r\nЦелта на проверките е да бъде преустановено неправомерното използване на закриляни от закона обекти на авторското право и сродните му права.\r\nМинистерството напомня, че в частност на контрол подлежат хотели, заведения за хранене и развлечения, търговски и други обекти, в които се препредават телевизионни програми или се извършва озвучаване с музикални аудио- или видеозаписи. Министерството на културата приканва ползвателите на закриляни обекти на авторското право и сродните му права да уредят съответното използване с правоносителите. При констатиране на нарушения ще бъдат образувани административнонаказателни производства.", "date": "2017.11.30", "title": "Започват проверки по спазването на Закона за авторското право и сродните му права в зимните курорти за студентския празник"}
{"url": "http://www.focus-news.net/news/2017/11/30/2462532/ministar-valentin-radev-v-mvr-nyama-koy-da-ni-zalavya-i-proveryava-nie-sami-si-se-proveryavame-i-go-pravim-bezkompromisno.html", "text": "В МВР няма кой да ни залавя и проверява, ние сами си се проверяваме и го правим безкомпромисно. Това каза на брифинг министърът на вътрешните работи Валентин Радев за разследването на предаването „Господари на ефира“, в което беше показано как полицаи наливат в туби бензин в Павликени, предаде репортер на Агенция „Фокус“. По думите му операцията е на МВР, а не на предаването. „Така прави МВР, нас няма кой да ни залавя и да ни проверява, ние сами се проверяваме и го правим безкомпромисно. Където намерим някой, че пристъпва правилата и закона, с него даже още по-строго се отнасяме. Тези служители са такива. Веднага има срещу тях дисциплинарно производство, отстранени са от работа. Такова нещо не трябва да се случва никъде. Благодарение на това правителство сега е безотчетен лимитът на горивата и някой да си позволява да прави това нещо при този жест на правителството, за мен е цинизъм. Ще бъдем безкомпромисни“, подчерта Радев.\r\nГлавният секретар на МВР гл. комисар Младен Маринов допълни, че по конкретния случай нещата са в последователността, че до професионалното ръководство на областната дирекция е била получена информация. „Съответно тя е докладвана по надлежния ред. С тази информация е запозната Дирекция „Вътрешна сигурност“. След извършените оперативно-издирвателни мероприятия по документиране на тази дейност под наблюдението на Окръжна прокуратура-Велико Търново се стигна до съответната реализация. Има образувани 4 дисциплинарни производства за извършени тежки нарушения на служебната дисциплина“, обясни гл. комисар Маринов и подчерта, че продължава и допълнителна проверка за установяване и на други такива случаи. „Предприемат се и превантивни мерки по отношение на всички останали структури. Получихме съдействие и от управителя на бензиностанцията“, каза още Младен Маринов.\r\nЛюба АЛЕКСИЕВА", "date": "2017.11.30", "title": "Министър Валентин Радев: В МВР няма кой да ни залавя и проверява, ние сами си се проверяваме и го правим безкомпромисно"}
{"url": "http://www.focus-news.net/news/2017/11/30/2462533/burgas-vazpitateli-ot-5-darzhavi-obsazhdat-v-grada-inovativnoto-obuchenie-v-detskite-gradini.html", "text": "Възпитатели от Италия, Латвия, Финландия и Турция са в Бургас, за да обменят опит и обсъдят съвременните тенденции в предучилищното обучение. Това съобщиха от пресцентъра на Община Бургас. Форумът се реализира по проект на тема „Европейското дете – иновации в обучението“, който се реализира от Детска градина „Звънче“, съвместно с партньори от Финландия.\r\nДиректорът на общинската дирекция „Образование и демографски политики“ Веселина Таралова представи новаторските проекти на Община Бургас за въвеждането на програмите за здравословно хранене и ранно чуждоезиково обучение за 5 и 6-годишните деца.\r\nЧуждестранните делегации дадоха висока оценка за въвеждането на двете програми и ангажиментите на Община Бургас да осигурява помагала за децата и да осъществява контрол при приготвянето на храната.\r\nВъзпитателите изразиха още добрите си впечатления от базата, в която се отглеждат и обучават децата на Бургас. Веселина Таралова подчерта, че всички бургаски детски градини са реновирани, разполагат с добра база и в тях са въведени мерки за енергийна ефективност.", "date": "2017.11.30", "title": "Бургас: Възпитатели от 5 държави обсъждат в града иновативното обучение в детските градини"}
{"url": "http://www.focus-news.net/news/2017/11/30/2462534/kyustendil-obshtinskiyat-savet-odobri-predlozhenie-za-otdavane-na-kontsesiya-na-mikroyazovira-vav-kv-varteshevo-za-35-godini.html", "text": "Общинският съвет в Кюстендил одобри предложение за отдаване на концесия на микроязовира във кв. „Въртешево” за 35 години, предаде репортер на Радио „Фокус” – Кюстендил. На обявената процедура за отдаване на концесия се е явила една фирма, която ще стопанисва водоема, а планираните инвестиции в програмата, разработена съгласно изискванията на Общински съвет, са в размер на 128 800 лева, при определена инвестиция 68 030 лева без ДДС. Съветниците прекратиха процедурата по отдаване на концесия на микроязовир в село Граница, за която не се е явил желаещ. \r\nЗаради липса на пътници през зимния сезон бяха отменени автобусни маршрути по линията Кюстендил-Дупница. Промяната на общинската транспортна схема ще влезе в сила от 1 декември 2017 година и ще бъде в сила до 31 март 2018 година. Тя касае част от движението на автобусите по линиите Кюстендил – Дупница, Дупница – Кюстендил и Кюстендил – Катрище. Причината е липса на пътници. Няма да се изпълняват курсовете до Дупница през събота и на официални празници с час на тръгване от Кюстендил в 17.00 часа и в неделя с час на тръгване 07.40 часа. От Дупница до Кюстендил няма да се движат автобусите в 09.20 ч. и 18.20 часа. По линията Кюстендил- Катрище за същият период няма да се изпълняват курсовете през събота и неделя с начален час от Кюстендил 19.20 часа, а от Катрище до Кюстендил в 19.55 часа.\r\nВенцеслав ИЛЧЕВ", "date": "2017.11.30", "title": "Кюстендил: Общинският съвет одобри предложение за отдаване на концесия на микроязовира във кв. „Въртешево” за 35 години"}
{"url": "http://www.focus-news.net/news/2017/11/30/2462535/prezidentat-rumen-radev-shte-predstavi-temata-na-15-oto-izdanie-na-initsiativata-balgarskata-koleda-na-1-dekemvri.html", "text": "На 1 декември ще бъде обявен официално стартът на петнадесетото издание на благотворителната инициатива „Българската Коледа“, която се провежда под патронажа на държавния глава Румен Радев. Това съобщиха от прессекретариата на държавния глава. От 11.00 часа, в УМБАЛ „Св. Георги“ в Пловдив ще бъдат представени темата и целите на кампания 2017/2018 г.   \r\nПриключилата на 30 ноември т.г. кампания 2016/2017 г. на „Българската Коледа“, посветена на децата с тежки хронични заболявания, успя да събере 2 650 000 лв., с които са подпомогнати 474 деца и е дарена медицинска апаратура за 30 лечебни заведения от цялата страна – университетски и многопрофилни болници за активно лечение.", "date": "2017.11.30", "title": "Президентът Румен Радев ще представи темата на 15-ото издание на инициативата „Българската Коледа“ на 1 декември"}
{"url": "http://www.focus-news.net/news/2017/11/30/2462536/dots-georgi-yordanov-bsp-upravlyavashtite-lobiraha-otkroveno-za-chastni-interesi-v-byudzheta-na-nzok-za-2018-g.html", "text": "Управляващите лобираха откровено за частни интереси в бюджета на НЗОК за 2018 г. Това каза народният представител от ПГ на „БСП за България“ доц. Георги Йорданов по време на брифинг в Народното събрание във връзка с държавния бюджет за 2018 г. и бюджетите на НЗОК и ДОО, предаде репортер на Агенция „Фокус“. „Опитахме се да вкараме стратегия, концепция в бюждета на здравеопазването, НЗОК и Министерство на здравеопазването. Опитахме се да подобрим достъпа на българските граждани до медицинските заведения, като искахме да увеличим субсидията за държавните и общински болници. Знаем, че държавните болници изпадат в риска да фалират. Бяхме предвидили 500 млн. лв. за тях. За съжаление управляващите не го приеха“, каза той и поясни, че от БСП са искали да увеличат субсидията за общинските болници, за да могат българските граждани да имат достъп до здравеопазване. Според него частната инициатива, която има място в Касата на здравеопазването е обезличила своето съществуване. „Нови дейности през следващата година няма да бъдат разрешавани“, допълни доц. Йорданов. Той обърна внимание, че  с приетите текстове от бюджета на НЗОК за 2018 г. се е наложил мораториум върху разкриването на нови отделения. \r\nДеница КИТАНОВА", "date": "2017.11.30", "title": "Доц. Георги Йорданов, БСП: Управляващите лобираха откровено за частни интереси в бюджета на НЗОК за 2018 г."}
{"url": "http://www.focus-news.net/news/2017/11/30/2462537/veliko-tarnovo-predvizhda-se-rekonstruktsiya-na-kooperativniya-pazar-v-grada-za-42-mln-lv.html", "text": "Предвижда се реконструкция на кооперативния пазар във Велико Търново, която ще струва 4,2 млн. лв. Това съобщи главния архитект на проекта Пламен Иванов по време на заседание на Общинския съвет, предаде репортер на Радио „Фокус“ – Велико Търново. В проекта е включено и изграждане на подземен паркинг за близо 2,5 млн. лева. \r\nОбщинските съветници обсъдиха идейния проект за обновяване на пазара. Според общинския съветник Пламен Петров изграждането на подземен паркинг допълнително ще оскъпи реализацията на проекта. „В идейния проект цената за изграждане на този паркинг е малко повече от цялостната реконструкция на кооперативния пазар, или около 2,5 млн. лева с ДДС. Печалбата на търговското дружество, натрупана при този минал 15-годишен период е в размер на 3 млн. лева. Това означава, че следващите 15 години ние малко трудно ще избием изграждането само този подземен паркинг. Смятам, че тези средства могат да се изразходят за нещо много по-целесъобразно от изграждане на подземен паркинг. Опасявам се, че в един прекрасен момент ще зейне една голяма финансова дупка и ние ще трябва да теглим кредит за нейното запълване“, посочи Пламен Петров. Той допълни, че подходът за паркоместата не кореспондира с проекта за нова транспортната схема, която предстои да бъде изработена от Община Велико Търново през следващата година. По думите му подходът ще се намира на едно от най-натоварените кръстовища във Велико Търново. Той подчерта, че освен това в района се намира и еднa от най-големите водосборни зони във Велико Търново.\r\nАрхитект Пламен Иванов отговори, че без паркингът стойността на проекта би излязла около 3 млн. лева. „От чисто строително-бюджетна гледна точка тези суми са доста относителни и е спорно до колко ще се доближат до реалните. Ако приемем, че паркингът би представлявал 2 млн. лева от общо 4 млн. лева, то при отпадане му от проекта, само сградата няма как да струва 2 млн. лева, тъй като тя няма как да бъде изградена във въздуха. Тя ще струва 3 милиона лева, а не 4 млн. лева“, обясни арх. Иванов. Той предложи след като приключи фаза от проектирането  да се извърши подробно остойностяване.\r\nОбщинските съветници гласуваха с част от печалбата на „Пазари Велико Търново“, която е в размер на 3,5 милиона лева, да бъдат покрити загуби на дружеството през 2010-та, 2011-та и 2012-та година, а с останалите близо 3,1 милиона лева се осъществи IV етап от реконструкцията на пазара. Община Велико Търново има 49% участие в смесеното дружество.\r\nНадежда КРЪСТЕВА", "date": "2017.11.30", "title": "Велико Търново: Предвижда се реконструкция на кооперативния пазар в града за 4,2 млн. лв."}
{"url": "http://www.focus-news.net/news/2017/11/30/2462538/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-ot-initsiativata-sofiya-evropeyska-stolitsa-na-sporta.html", "text": "Въвежда се временна организация на движението във връзка със събитие от инициативата София - Европейска столица на спорта. Това съобщиха от пресцентъра на Столична община. От 8.00 часа на 1 декември до приключване на мероприятията на 2 декември ЦГМ ще осигури 28 паркоместа при вход А3 на НДК. От 14.00 часа до приключване на мероприятията на 2 декември се забраняват престоят и паркирането на пътни превозни средства, с изключение на автобусите превозващи участниците в мероприятието на бул. „Витоша“ между бул. „Ген. Скобелев“ и бул. „Патриарх Евтимий“ от страната на НДК.", "date": "2017.11.30", "title": "София: Въвежда се временна организация на движението във връзка със събитие от инициативата София - Европейска столица на спорта"}
{"url": "http://www.focus-news.net/news/2017/11/30/2462539/smolyan-150-taksita-shte-mogat-da-rabotyat-na-teritoriyata-na-obshtinata-prez-2018-g.html", "text": "150 таксита ще могат да работят на територията на община Смолян през 2018 г. Това реши на днешното си заседание Общинският съвет в града, предаде репортер на Радио „Фокус“ – Смолян. За тях са определени 13 места за стоянки, от които две - в курорта Пампорово. \r\nПредседателят на Общинския съвет Димитър Кръстанов посочи, че през 2018 г. на видно място в автомобила, както и досега ще бъдат поставени стикер и холограма, на която е изписан съответния номер на регистрация в общината. През следващата година, за да се различават от тазгодишните, стикерите ще бъдат в оранжев цвят, а не както досега - в син. \r\nМаксималната тарифа за един километър пробег през 2018 г. на дневна тарифа ще е 1.00 лв., а на нощна – 1,10 лв. Минималните тарифи са съответно 0,40 лв. и 0,50 лв. на километър. Валидността на разрешенията за таксиметров превоз на пътници е спрямо срока, посочен от превозвача в заявлението, но не по-късно от календарната година, в която се иска разрешението.\r\nНели ГЕРГЬОВСКА", "date": "2017.11.30", "title": "Смолян: 150 таксита ще могат да работят на територията на общината през 2018 г."}
{"url": "http://www.focus-news.net/news/2017/11/30/2462540/ministar-valentin-radev-nikade-ne-se-spomenava-bulgartabak-v-doklada-na-turskata-sluzhba-za-borba-s-organiziranata-prestapnost-i-kontrabandata.html", "text": "Никъде не се споменава „Булгартабак“ в доклада на турската служба за борба с организираната престъпност и контрабандата. Това каза на брифинг министърът на вътрешните работи Валентин Радев в отговор на въпрос дали МВР е разгледало доклада на турската служба за борба с организираната престъпност и контрабандата, който за пръв път е визирал „Булгартабак“ като източник на контрабандни цигари в Турция, предаде репортер на Агенция „Фокус“. „При мен го няма този доклад. Доколкото знам, там никъде не се споменава „Булгартабак“. Като дойде докладът ще го видим. Доколкото знам е изпратен в прокуратурата. Ще чете и тяхното мнение и тогава ще чуете и нашето. Не е на моето бюро“, коментира Радев.\r\nГлавният секретар на МВР гл. комисар Младен Маринов допълни, че докладът, за който знаят, е годишен на турските служби и е депозиран в Интерпол. „В него не се споменава името на „Булгартабак“, подчерта също главният секретар на МВР.\r\nЛюба АЛЕКСИЕВА", "date": "2017.11.30", "title": "Министър Валентин Радев: Никъде не се споменава „Булгартабак“ в доклада на турската служба за борба с организираната престъпност и контрабандата"}
{"url": "http://www.focus-news.net/news/2017/11/30/2462541/georgi-gyokov-bsp-upravlyavashtite-lishiha-38-hil-balgarski-mayki-ot-170-lv-mesechno.html", "text": "Управляващите лишиха 38 хил. български майки от 170 лв. месечно. Това каза народният представител от ПГ на „БСП за България“ Георги Гьоков по време на брифинг в Народното събрание във връзка с държавния бюджет за 2018 г. и бюджетите на НЗОК и ДОО, предаде репортер на Агенция „Фокус“. Георги Гьоков поясни, че това се е случило след като мнозинството е отхвърлило предложението на БСП в бюджета на ДОО за 2018 г. за  увеличението на размера на месечното парично обезщетение за отглеждане на дете. „Лишиха над 2 млн. български пенсионери от средно по 70 лв. месечно, отхвърляйки преизчисляване на всички пенсии“, поясни Гьоков. \r\nДепутатът поясни, че съществува подписка, в която са се пописали 3178 пенсионери от област Шумен, с която те искат преизчисляване на пенсиите от началото на 2018 г.\r\nДеница КИТАНОВА", "date": "2017.11.30", "title": "Георги Гьоков, БСП: Управляващите лишиха 38 хил. български майки от 170 лв. месечно"}
{"url": "http://www.focus-news.net/news/2017/11/30/2462542/nad-5-miliarda-evro-sa-dogovoreni-do-momenta-po-operativnite-programi-za-perioda-2014-2020-g.html", "text": "Над 5 милиарда евро, или 45%, са договорените суми до момента по оперативните програми за периода 2014 - 2020 г. В сравнение с предходния програмен период имаме над 25% увеличение на подадените проектни предложения, 4,5 млрд. лв. повече договорени суми, близо 3% увеличение на плащанията. Това каза вицепремиерът Томислав Дончев по време на Годишната среща с представители на Европейската комисия за преглед на изпълнението на програмите, финансирани от Европейските структурни и инвестиционни фондове (ЕСИФ), която се проведе днес в Министерския съвет, съобщиха от правителствената информационна служба.\r\n\"Продължаваме активно да работим за намаляването на административната тежест, касаеща всички участници в системата, популяризирането на електронни документи и процеси, включително и пълното интегриране на Програмата за развитие на селските райони (ПРСР) в ИСУН 2020\", отбеляза вицепремиерът Дончев. \r\nВиктория Алиата, директор в ГД „Регионална и селищна политика“ на Европейската комисия, подчерта, че през настоящата година за първи път се прави съвместен преглед на постигнатото от България през новия програмен период, разглежда се приносът към целите на Стратегията Европа 2020 и се коментират конкретни препоръки по изпълнението на програмите. Вторият преглед ще е през 2019 г., когато вече ще се говори за постигнати индикатори и оценка на изпълнението. \r\nУчастие във форума взеха също представители на ГД „Трудова заетост, социални въпроси и приобщаване“, ГД „Земеделие и развитие на селските райони“ и ГД „Морско дело и рибарство“ на ЕК, които отбелязаха своето задоволство от степента на сътрудничество, както и напредъка, реализиран от отделните управляващи органи на програмите, съфинансирани от ЕСИФ. Важно за България е изпълнението на всички предварителни условия и полученото потвърждение от Европейската комисия, както и достигнатото над 95% усвояване за програмен период 2007-2013.", "date": "2017.11.30", "title": "Над 5 милиарда евро са договорени до момента по оперативните програми за периода 2014 - 2020 г."}
{"url": "http://www.focus-news.net/news/2017/11/30/2462543/vsichki-speshni-tsentrove-shte-badat-modernizirani-i-oborudvani-s-nad-163-mln-lv-ot-operativna-programa-regioni-v-rastezh.html", "text": "Основен ремонт и оборудване на 27 центъра за спешна медицинска помощ във всяка от областите в страната и техните филиали. Това предвиждат инвестициите по процедурата за модернизация на Спешната помощ, която ще се финансира по линия на управляваната от Министерството на регионалното развитие и благоустройството Оперативна програма „Региони в растеж“ 2014-2020 г., съобщиха от пресцентъра на МРРБ.\r\nУправляващият орган обяви за съгласуване проект на Насоки за кандидатстване по процедурата. Финансирането е по Приоритетна ос 4 „Регионална здравна инфраструктура”. Общият бюджет е 163,5 млн. лв., а бенефициент – Министерството на здравеопазването. Крайният срок за кандидатстване е 30 март 2018 г. \r\nПредвижда се да бъдат закупени съвременни санитарни превозни средства, осигурени с комуникационно оборудване и медицинска апаратура за спешна медицинска помощ. Ще има възможност и за телемедицина, което ще позволи отдалечени консултации със специалисти. Ще се строят нови сгради, ще се реконструират, ремонтират или преустроят съществуващи и ще се оборудват центровете за спешна медицинска помощ и техните филиали. Ще се подобри достъпът за лица с увреждания до сградите и околното пространство. Помещенията, в които се приемат и обработват повикванията за спешна медицинска помощ от тел. 112 и в които се осъществява координация на спешните екипи, ще бъдат модернизирани. В залите ще се създадат и условия за практическо обучение на екипите.\r\nЦелите на процедурата са да се подобри достъпът до спешна медицинска помощ, спешната диагностика, лечение и наблюдение на пациентите до 24 ч., както и да се намали броят хоспитализации в здравната система. \r\nПроектът на Насоките за кандидатстване е публикуван в подменю \"Актуални процедури\" в меню Оперативна програма „Региони в растеж 2014-2020\" на интернет страницата на ОПРР 2014-2020 – www.bgregio.eu, както и на сайта на Министерството на регионалното развитие и благоустройството. Предложения и коментари по проекта на могат да се изпращат в срок до 11.12.2017 г. (включително) по официален път или на електронна поща: oprd@mrrb.government.bg. \r\nКандидатстването по процедурата ще се осъществява изцяло по електронен път, чрез Модула за електронни услуги на Информационната система за управление и наблюдение „ИСУН 2020“.", "date": "2017.11.30", "title": "Всички спешни центрове ще бъдат модернизирани и оборудвани с над 163 млн. лв. от Оперативна програма „Региони в растеж“"}
{"url": "http://www.focus-news.net/news/2017/11/30/2462544/ekathimerini-turistite-v-gartsiya-harchat-sredno-po-67-evro-na-den-pokazva-prouchvane.html", "text": "Туристите, които посещават Гърция, остават в страната за около 6-7 нощувки и харчат средно по 67 евро на ден. Това показва проучване на INSETE за разходите на туристите през първата половина на 2017 г., съобщава гръцкото електронно издание Ekathimerini.\r\nСъгласно резултатите от изследването, средните постъпления от посещение на турист в страната възлизат на 435 евро, което е с около един процент повече, в сравнение със същия период на предходната 2016 г. Налице е ръст от 1,9 % на разходите, направени от туристите за нощувка, но същевременно се наблюдава спад с 0,9 % на средната продължителност на престоя на почиващите в Гърция, \r\nЩо се отнася до разпределението на посещенията, 87,7 % от туристите са се насочили към шест от общо 13 области на Гърция. Това са Атика (1,97 млн. посетители), Централна Македония (1,95 млн.), Южен Егей (1,5 млн. ), Крит (1,37 млн.) и Източна Македония и Тракия (519 хил. души).\r\nОстаналите 1,11 милиона посещения, регистрирани през първата половина на годината, са в останалите седем региона на страната: Епир, Пелопонес, Западна Гърция, Тесалия, Централна Гърция, Западна Македония и Северен Егей. \r\nНай-високите постъпления на посещение са в Крит, където туристите харчат средно по 663 евро за престоя си. Тереза Герова", "date": "2017.11.30", "title": "Ekathimerini: Туристите в Гърция харчат средно по 67 евро на ден, показва проучване"}
{"url": "http://www.focus-news.net/news/2017/11/30/2462545/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-arena-armeets-na-4-dekemvri.html", "text": "Въвежда се временна организация на движението във връзка с концерт в зала „Арена Армеец“ на 4 декември. Това съобщиха от пресцентъра на Столична община. От 19.00 часа до 22.00 часа на 4 декември се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площада на авиацията. Спирките на градския транспорт не се засягат.", "date": "2017.11.30", "title": "София: Въвежда се временна организация на движението във връзка с концерт в зала „Арена Армеец“ на 4 декември"}
{"url": "http://www.focus-news.net/news/2017/11/30/2462546/afp-liderat-na-hutite-v-yemen-zaplashi-sauditska-arabiya-s-otvetni-deystviya-zaradi-blokadata.html", "text": "Лидерът на бунтовните Хути в Йемен Абдулмалик ал Хути заплаши с ответни действия Саудитска Арабия заради наложената срещу страната морска, въздушна и наземна блокада, предава AFP.\r\n„Предупреждаваме агресорите да не продължават блокадата“, която бе наложена след ракетната атака срещу саудитската столица Рияд, проведена на 4 ноември, заяви ал Хути.\r\n„Ако блокадата продължи, ние знаем как да им причиним много болка и как да ги достигнем“, продължи лидерът на бунтовниците.\r\nПревод и редакция:", "date": "2017.11.30", "title": "AFP: Лидерът на Хутите в Йемен заплаши Саудитска Арабия с ответни действия заради блокадата"}
{"url": "http://www.focus-news.net/news/2017/11/30/2462547/vratsa-okrazhnata-prokuratura-predade-na-sad-29-godishen-mazh-za-podkup-na-politseyski-sluzhiteli.html", "text": "Окръжна прокуратура – Враца предаде на съд Д. Ангелов (на 29 години) от гр. Криводол по обвинение за даване на подкуп на полицейски служители. Това съобщиха от пресцентъра на Апелативна прокуратура - София. Сутринта на 12 ноември 2017 г. обвиняемият Ангелов управлявал лекия си автомобил „Ауди 80“ по републиканска пътна мрежа, без винетен стикер и сложен предпазен колан. Непосредствено преди да навлезе в град Враца, по бул. „Мито Орозов“, водещ към центъра, той бил спрян за проверка от полицейски служители в група „Охрана на обществения ред“ към РУ при ОДМВР - Враца. \r\nПатрулиращите констатирали нарушенията, както и факта, че шофьорът лъха на алкохол, като му обяснили, че следва да изчакат колегите им от сектор „Пътна полиция“, за да му съставят акт. \r\nНа свой ред Ангелов отишъл до автомобила си, взел две банкноти от по двадесет лева, след което се върнал при полицаите и пуснал парите в служебната им кола с думите „Ето тук, да се почерпите и да не викате катаджиите“. След тези действия, на обвиняемия Ангелов му били поставени белезници и уведомена дежурно-следствена група. С първо действие по разследване – оглед на местопроизшествие, е образувано бързо производство срещу Д. Ангелов. \r\nИзготвеният от Окръжна прокуратура – Враца обвинителен акт е внесен за разглеждане в съда.", "date": "2017.11.30", "title": "Враца: Окръжната прокуратура предаде на съд 29-годишен мъж за подкуп на полицейски служители"}
{"url": "http://www.focus-news.net/news/2017/11/30/2462548/stoyan-mirchev-bsp-na-sgradata-na-ban-ima-cherni-znamena-zashtoto-v-byudzheta-na-akademiyata-lipsvat-15-mln-lv-za-neynoto-otselyavane.html", "text": "На сградата на БАН има черни знамена, защото в бюджета на академията липсват 15 млн. лв. за нейното оцеляване. Това каза народният представител от ПГ на „БСП за България“ Стоян Мирчев по време на брифинг в Народното събрание във връзка с държавния бюджет за 2018 г. и бюджетите на НЗОК и ДОО, предаде репортер на Агенция „Фокус“. Стоян Мирчев призова учените от БАН да не протестират само с черни знамена, защото тук става въпрос за тяхното оцеляване и оцеляването на българската наука. „Не може да сложим равенство между държавата на Борисов и знанието, както между „Винету“ и науката. За г-н Борисов тези думи са непонятни. Това обрича България да бъде държава, в която не може да се изгради модерна икономика“, заяви Мирчев.\r\nДеница КИТАНОВА", "date": "2017.11.30", "title": "Стоян Мирчев, БСП:  На сградата на БАН има черни знамена, защото в бюджета на академията липсват 15 млн. лв. за нейното оцеляване"}
{"url": "http://www.focus-news.net/news/2017/11/30/2462550/pernik-dobrovoltsi-shte-razdavat-v-grada-zdravno-obrazovatelni-materiali-po-povod-svetovniya-den-za-borba-sreshtu-spin-1-dekemvri.html", "text": "Доброволци от Фондация „П.У.Л.С.” и Български младежки червен кръст ще отбележат утре 1 декември – Световния ден за борба срещу СПИН. Това съобщиха от пресцентъра на Община Перник. Във времето между 13.00 и 15.00 часа екипи на двете организации ще бъдат позиционирани в различни точки на града и ще раздават здравно-образователни материали, презервативи, тематични за деня значки и символични награди за отговорилите правилно на въпроси, зададени от доброволците, както и ще информират младите хора за рисковете от безразборните сексуални контакти. Екип на РЗИ, който ще бъде позициониран в сградата на Общински младежки дом, ще даде възможност на всеки желаещ да си направи безплатно и анонимно изследване за ХИВ/СПИН. В 15.00 часа пред сградата на ОбМД всички доброволци в инициативата ще образуват голяма червена панделка от балони.\r\nИнициативата е част от Общинския годишен план за младежта 2017 г.", "date": "2017.11.30", "title": "Перник: Доброволци ще раздават в града здравно-образователни материали по повод Световния ден за борба срещу СПИН - 1 декември"}
{"url": "http://www.focus-news.net/news/2017/11/30/2462551/sofiya-politseyski-patrul-s-radar-e-razpolozhen-na-am-trakiya-na-izhoda-na-stolitsata.html", "text": "Полицейски патрул със софийска регистрация 6404 и радар е разположен на АМ \"Тракия\" на изхода на столицата, предаде репортер на Агенция \"Фокус\".", "date": "2017.11.30", "title": "София: Полицейски патрул с радар е разположен на АМ \"Тракия\" на изхода на столицата"}
{"url": "http://www.focus-news.net/news/2017/11/30/2462552/gl-komisar-mladen-marinov-rabotata-po-sluchaite-s-otvlichaneto-na-adrian-zlatkov-i-vzriveniya-bankomat-v-sapareva-banya-prodalzhava.html", "text": "Работата по случаите с отвличането на Адриан Златков и взривения банкомат в Сапарева баня продължава. Това каза на пресконференция главният секретар на МВР гл. комисар Младен Маринов във връзка с отвличането на Адриан Златков и взривения банкомат в Сапарева баня, предаде репортер на Агенция „Фокус“. „Не мога да ви кажа нищо повече. Това, което по трябва и по закон се прави, се прави. Ако имаме нова информация, която може да бъде споделена, съответно след разрешение от прокуратурата, ще я споделим. Колегите работят и не може да споделяме информация“, коментира Маринов.\r\nЗа мерките за сигурност по време на европредседателство главният секретар заяви, че вчера са били по обектите, където ще бъде основно открито председателството на 11 януари. „Това го правим с цел да вземем максимални мерки и в същото време да направим така, че да не затрудняваме в голяма степен живота в града и нормалното придвижване на гражданите. Нямаме сериозни притеснения и неща, които смятаме, че ще попречат на нормалното протичане на председателството от гледна точка на сигурността. Продължаваме работа. Ако има нещо, което трябва да стигне до гражданите, ще бъде направено по съответния начин, но програмата се променя постоянно“, каза още Младен Маринов.\r\nЛюба АЛЕКСИЕВА", "date": "2017.11.30", "title": "Гл. комисар Младен Маринов: Работата по случаите с отвличането на Адриан Златков и взривения банкомат в Сапарева баня продължава"}
{"url": "http://www.focus-news.net/news/2017/11/30/2462553/stefan-radev-kmet-na-slivennay-vazhnoto-koeto-napravihme-za-dvugodishnoto-si-upravlenie-e-rabotata-po-proekti-koito-shte-podobryat-zhivota-na-horata.html", "text": "Кметът на Сливен Стефан Радев представи отчет за двугодишното си управление направи днес, предаде репортер на Радио „Фокус“ – Сливен. Кметът на Словен представи основните насоки, по които са работили той и неговият екип и това, което предстои да бъде направено до края на мандата. Радев заяви, че стартирането на големи проекти и финансовата стабилизация на Община Сливен са двете основни линии, по които се е работило и продължава да се работи. „Най-важното, което направихме, е работата по  проекти, които ще подобрят живота на хората – инвестициите в интегрирания градски транспорт, градската среда и образователната инфраструктура“, посочи той и допълни, че изпълнението на единия от проектите вече е започнало с благоустрояването на поречието на река Асеновска, предстои началото на дейностите по благоустрояване на квартал „Република“, работи се по проекта за интегрирания градски транспорт, като се очаква в началото на годината да бъдат доставвени първите нови автобуси и да започне работата по обновяване на старите спирки и изграждане на нови.\r\nИзпълняват се и проекти, които се реализират с финансовата  помощ на държавата – кръговото кръстовище на „Розова градина“, пробивът на улица „Раковски“ и подобряване на инфраструктурата на населените места.\r\n„В момента се извършва проектирането за „Розова градина“ и вече са представени първите варианти на техническите проекти. За пробива на улица „Раковски“ всеки момент очаквам да получим решение на Комисията за защита на конкуренцията по жалбата за избор на изпълнител. Не сме забравили и населените места –на финала сме за избор на изпълнител. Вече са подписани първите договори за санирането се извършва проектирането. Това са проекти, които подготвяни през тези две години. Надявам се през 2018 година да започнат да излизат резултатите от тях, защото са най-важни за хората“, коментира Стефан Радев и добави, че преодоляването на тежката финансова ситуация и огромните задължения са другото важно направление, по което работи кметският екип през двете години на управлението си.", "date": "2017.11.30", "title": "Стефан Радев, кмет на Сливен:Най-важното, което направихме  за двугодишното си управление, е работата по  проекти, които ще подобрят живота на хората"}
{"url": "http://www.focus-news.net/news/2017/11/30/2462554/zrelishtno-samoubiystvo-pomrachi-poslednoto-zasedanie-na-tribunala-v-haga-obzor.html", "text": "В четвъртък, 30 ноември, 24 години след създаването му, Международният наказателен съд за бивша Югославия (МНСБЮ) приключва работа. Заключителното заседание на Трибунала в Хага не можеше да бъде по-зрелищно, след като един от последните шестимата обвиняеми погълна отрова при произнасянето на присъдата срещу него, в резултат на което малко по-късно почина. Така самоубийството на военновременния лидер на босненските хървати Слободан Праляк засенчи резултатите от процеса и предизвика негативни реакции срещу МНСБЮ, сред които и обвинения в некомпетентност и несправедливост. \r\nСъбитията шокираха международната общност, но темата остава най-чувстителна за гражданите на балканските страни. \r\nПремиерът на Хърватия Андрей Пленкович разкритикува остро Международния наказателен трибунал за бивша Югославия в Хага и поднесе съболезнованията на близките на починалия бившия командир. „Искам да изразя най-дълбоките си съболезнования към семейството на генерал Слободан Праляк“, заяви Пленкович в рамките на пресконференция.\r\n„Неговият акт, на който, за съжаление, всички станахме свидетели днес, говори най-вече за дълбоката морална несправедливост към шестима хървати от Босна и Херцеговина, и хърватския народ“, подчерта той.\r\nВ последния ден от работата на Международния наказателен съд за бивша Югославия, държавният глава на  Хърватия Колинда Грабар-Китарович призова сънародниците си да признаят вината на хърватите за престъпленията, извършени от тях в Босна и Херцеговина във войната от последното десетилетие на XX век.\r\nПрезидентът заяви в четвъртък, че гражданите трябва да признаят, че някои от престъпленията в Босна и Херцеговина са извършени от техни сънародници. „Ние, хърватите, трябва да имаме силата да признаем, че някои от нашите сънародници в Босна извършиха престъпления и те трябва да бъдат държани отговорни за тях\", подчерта Колинда Грабар-Китарович в рамките на телевизионно обръщение. \r\nПоследната присъда на Международния трибунал за бивша Югославия, издадена по отношение на шестима политически и военни лидери на босненските хървати само ден преди разпускането на специализирания съд, ще има последици за отношенията между двата народа. Това заяви сръбският министър на отбраната Сърбия Александър Вулин по повод решението на Трибунала в Хага.\r\n„Най-важното за сърбите е, че това решение по никакъв начин не се отнася до тях. Разбира се, то показва какво се е случило между хървати и мюсюлмани там, където не са били съюзници. Но в случаите, в които са били съюзници, никой не ги наказва за престъпленията, извършени срещу сърбите. Това остава дълбоко впечатление“, коментира Вулин. \r\nСъгласно думите на военния министър, че ако се съди по делата, Трибуналът в Хага оставя впечатление, че „срещу сърбите никой не е извършвал престъпления“. \r\n„Трибуналът в Хага не заслужава уважение, защото той никога не прие, че сърбите са били жертви във войната и заради това, че за тях така и не успя да намери справедливост“, коментира Вулин. \r\nЧленът на председателството на Босна и Херцеговина Бакир Изетбегович заяви, че присъдата на шестима военновременни лидери на босненските хървати поставя печат върху тъмна част от историята.\r\nШестимата политически и военни лидери на босненските хървати бяха осъдени на до 25 г. лишаване от свобода, а генерал Слободан Праляк почина в късния следобед на сряда, 29 ноември, след като погълна отрова при потвърждението на присъдата му в съдебната зала на Трибунала в Хага. Хърватски политици и командири бяха осъдени за организиране на атаки срещу цивилни в Прозор и други места в Херцеговина с цел етнически чиста върху територията, населена предимно с хървати. Бакир Изетбегович, който е син на бившия президент на Босна и Херцеговина Алия Изетбегович, подчерта, че хората му са били вкарвани в концентрационни лагери и са станали жертва на престъпления, които няма да бъдат забравени.\r\nИзетбегович сподели, че не е предвидил конкретни мерки по отношение на Хърватия след издаването на присъдата. Съгласно думите му, е необходимо самата Хърватия да преживее „катарзис“ по отношение на войната.\r\nНа фона на оживените коментари след трагедията в заседателната зала на Трибунала в Хага, от посолството на Обединеното кралство в Босна и Херцеговина подчертаха, че смъртта на Праляк не бива да размива факта, че той и другите обвиняеми по делото са използвали своите правомощия, за да извършват неописуеми престъпления. „Решението на МНСБЮ изпраща ясно послание, че извършителите на престъпления ще бъдат отговорни за техните деяния. Апелираме всички да уважават присъдите на Трибунала и да гледат към бъдещето в духа на мира и помирението“, се казва в изявление от британската дипломатическата мисия в Сараево.\r\nВ деня на самоубийството на Праляк, босненският град Мостар изглеждаше по-разделен от всякога: стотици хора в хърватската част отдадоха почит на Слободан Праляк, а улиците на бошняците се опразниха.\r\nСлед залез слънце в западната част на града хърватите се събраха да запалят свещ на един площад в чест на човека, който в техните очи е „генерал Праляк\" и в никакъв случай военнопрестъпник, опитал се да извърши етническо прочистване срещу бошняците (босненските мюсюлмани) в периода 1993 и 1994 г. Още в следобедните часове в някои квартали на града хърватските знамена бяха спуснати наполовина и бяха изпратени полицейски подкрепления, за да предотвратят евентуални изблици на насилие.\r\nДен след шокиращата смърт на Праляк, медиите продължат разнищването на темата как бившият командир на босненските хървати се е сдобил с отровата. Отговорът засега само в сферата на предположенията. Междувременно нидерландските власти увериха, че аутопсията на Слободан Праляк ще бъде направена съвсем скоро.\r\n„Аутопсията е наш приоритет... тя ще бъде направена съвсем скоро\", увери Франс Зоневелд, говорител на холандската прокуратура в Хага. Той разкри, че в бутилката с течност, която Праляк погълна по време на изслушване в Международния наказателен съд за бивша Югославия, е намерен „химически продукт, който може да причини смърт\".Тереза Герова", "date": "2017.11.30", "title": "Зрелищно самоубийство помрачи последното заседание на Трибунала в Хага (ОБЗОР)"}
{"url": "http://www.focus-news.net/news/2017/11/30/2462555/bahram-gasemi-mvnr-na-iran-za-sluchaya-s-poleta-na-boyko-borisov-imashe-pogreshno-obyavyavane-na-poletnata-informatsiya-ot-strana-na-pilota-na-samoleta-kam-kulata-v-iran.html", "text": "Това, което се случи бе погрешно обявяване на полетната информация от страна на пилота на самолета към кулата в Иран, като по тази причина самолета не беше идентифициран. Това казва Бахрам Гасеми, говорител на Министерството на външните работи на Иран в официална позиция на Министерството по повод случая с полета на Бойко Борисов, при който правителствения самолет не беше допуснат във въздушното пространство над Иран. Агенция \"Фокус\" публикува пълния текст на изявлението без редакторска намеса:", "date": "2017.11.30", "title": "Бахрам Гасеми, МВнР на Иран за случая с полета на Бойко Борисов: Имаше погрешно обявяване на полетната информация от страна на пилота на самолета към кулата в Иран"}
{"url": "http://www.focus-news.net/news/2017/11/30/2462556/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-arena-armeets-na-2-dekemvri.html", "text": "Въвежда се временна организация на движението във връзка с концерт в зала \"Арена Армеец\" на 2 декември. Това съобщиха от пресцентъра на Столична община. От 19.00 часа до 22.00 часа на 2 декември се забранява движението и се разрешава паркирането на пътни превозни средства в крайната дясна лента на двете пътни платна на бул. „Асен Йорданов“ между бул. „Шипченски проход“ и Площада на авиацията. Спирките на масовия градски транспорт не се засягат.", "date": "2017.11.30", "title": "София: Въвежда се временна организация на движението във връзка с концерт в зала \"Арена Армеец\" на 2 декември"}
{"url": "http://www.focus-news.net/news/2017/11/30/2462557/the-jerusalem-post-bashta-zastrelya-palestinets-na-zapadniya-bryag-na-reka-yordan.html", "text": "Палестински фермер загина, а двама израелски бащи са ранени, след като група араби нападна деца на заселници в района на Западния бряг на река Йордан, пише израелското издание The Jerusalem Post.\r\nБащите, които са били въоръжени с огнестрелни оръжия, са били охрана на детска екскурзия на група израелски заселници в палестинския район Самария. След инцидента те са закарани в болница в района на Петах Тиква.\r\nПалестински източници са идентифицирали фермера като Махмуд Уда, 48-годишен от село Кусра, намиращо се в района на град Наблус.\r\nОт Въоръжените сили на Израел заявиха: „Преди малко, двадесет израелски момчета (деца), придружени от възрастни, са се разхождали край село Кусра. По време на разходката се е случил инцидент в близост до селото, като в него са били замесени десетки палестинци. Един от тях е застрелян от израелец, който е действал при самозащита. Еврейската група се е барикадирала в пещера в близост до селото. Въоръжените сили на Израел са пристигнали на мястото и са ги спасили“.\r\nПревод и редакция:", "date": "2017.11.30", "title": "The Jerusalem Post: Баща застреля палестинец на Западния бряг на река Йордан"}
{"url": "http://www.focus-news.net/news/2017/11/30/2462558/zhelyo-boychev-bsp-sledvashtata-sedmitsa-shte-bade-posvetena-na-vota-na-nedoverie-i-konkretizirane-na-motivite-kam-nego.html", "text": "Следващата седмица ще бъде посветена на вота на недоверие  и конкретизиране на мотивите към него. Това каза заместник-председателят на ПГ на „БСП за България“ Жельо Бойчев по време на брифинг в Народното събрание  в отговор на въпрос дали ще си развалят отношенията с ДПС, заради изказването на Корнелия Нинова, че правителството дава пари на кметове на партията, предаде репортер на Агенция „Фокус“. „Ако истината дразни някого и е повод някой да се сърди, БСП ще продължи и няма да се съобразява с това“, заяви Бойчев. По думите му става въпрос за около 30 млн. лв. раздадени на 35 общини на ГЕРБ и 28 млн. лв. на около 30 общини на ДПС. „Това е този порочен модел, срещу който възразяваме“, заяви Бойчев.  Той допълни, че следващата седмица ще бъде посветена на вота на недоверие и конкретизиране на мотивите към него. \r\nДеница КИТАНОВА", "date": "2017.11.30", "title": "Жельо Бойчев, БСП: Следващата седмица ще бъде посветена на вота на недоверие и конкретизиране на мотивите към него"}
{"url": "http://www.focus-news.net/news/2017/11/30/2462559/shumen-obshtinata-shte-podkrepi-saglasuvaneto-na-plana-za-stopanisvane-eksploatatsiya-i-poddrazhka-na-aktivite-ot-vik-shumen.html", "text": "Общинският съвет опълномощи представителя на Община Шумен в Общото събрание на Асоциацията по ВиК на обособената територия на област Шумен да гласува със „за“ при съгласуването на Плана за стопанисване, експлоатация и поддръжка на активите, изготвен от „ВиК–Шумен“, предаде репортер на Радио „Фокус“-Шумен. Решението беше подкрепено в сесийната зала на днешното заседание на Общинския съвет с 23 гласа „за“, 5 „против“ и 8 „въздържали се“. \r\nПредставителят на Община Шумен да подкрепи приемането на решение за препоръчителния размер на вноската на държавата в бюджета на Асоциация по ВиК – Шумен, в размер на 20 000 лв., бе решено с 28 гласа „за“,  „против“ - 3, „въздържали се“ - 7. По време на дебатите общинският съветник Добромир Драев посочи, че през последните години са правени инвестиции, визирайки двата водни проекта в Шумен, но по думите му резултатите са плачевни. Според него по скоро Общинският съвет трябва да вземе решение за ревизия на договора за 15 години,  подписан от община Шумен с ВиК дружеството за стопанисване на водопроводната мрежа. Общинският съветник Иван Йонков посочи, че за много от семействата в област Шумен цената на водата е социално непоносима по смисъла на Закона за управление на Вик мрежите. По думите му обаче, цената предстои тепърва да расте. \r\n„Само до 4 години над 1 633 км. от водопроводната мрежа ще бъде физически негодна, което означава, че ще бъдат необходими сериозни ремонти, а това означава и сериозни средства“, каза Йонков.  Той заяви, че без промяна на съществуващото законодателство, без увеличаване на правомощията на общините и това на  финансовото участие на държавата, ВиК е на път да потъне и изходът е само един - приватизация, каквито опити е имало преди години в Шумен. В началото на заседанието на Общинския съвет, отново по темата за водата, от името на групата съветници от БСП беше прочетена декларация „Не на скъпата вода в Шумен!“. Посочено бе, че от началото на октомври цената е повишена с 22% - от 2,64 лв. на 3,25 лв., без да има промяна в качеството, но за сметка на това се наблюдава увеличаване на авариите. В декларацията се настоява ръководството на община Шумен да предприеме незабавни действия за преразглеждане на решението, да инициира срещи с областния управител, регионалния министър и др., като се върне старата цена от 2,64 лв. Докато това не се случи съветниците от БСП няма да подкрепят в зала нито едно решение, свързано с ВиК. \r\nКметът Любомир Христов коментира, че декларацията е популизъм. Той припомни, че само за година и половина управление на новия кметски екип е направен работен проект за пречиствателнастанция за питейни води, получено е разрешение за строеж, като се очаква догодина да започне и нейното изграждане.\r\nИвелина ИВАНОВА", "date": "2017.11.30", "title": "Шумен: Общината ще подкрепи съгласуването на Плана за стопанисване, експлоатация и поддръжка на активите от ВиК-Шумен"}
{"url": "http://www.focus-news.net/news/2017/11/30/2462560/sofiya-svetlinite-na-kolednata-elha-pred-natsionalniya-dvorets-na-kulturata-shte-badat-vklyucheni-na-1-dekemvri.html", "text": "Светлините на коледната елха пред Националния дворец на културата ще бъдат включени на 1 декември. Това съобщиха от пресцентъра на Столична община. От 17.30 часа до 19.30 часа на площада пред НДК (от страната на ул. „Фритьоф Нансен” и Билетния център) ще се проведе празнична програма с участието на вокална група \"Бон-Бон\", група \"ЛаТиДа\", Никол Паласчева – носителка на трета награда от тазгодишното издание на международния музикален конкурс „Сан Ремо Джуниър”, вокална група към Столичен център за работа с деца „Бели Брези”, солисти от Арт център „Стринджендо”, експериментална театрална студия „Игра” към Дом на културата „Средец”, вокална група „Чудните калинки” към Второ училище „Акад. Емилиян Станев”, фолклорна формация към 144 СУ „Народни будители”, вокална група „Сладки пуканки - мъничета” към Националния дворец на децата. \r\nСветлините на елхата ще бъдат запалени в 19.00 часа, под съпровода на празничните илюминации.\r\nРетро трамвай ще се движи на 1 декември от 15.00 часа до 19.00 часа двупосочно по маршрут: площад „Възраждане” - бул. „Христо Ботев” - „Петте кьошета” - НДК - пазар „Иван Вазов”. На 1 декември стартира и тазгодишното издание на традиционния конкурс „Да украсим София за Коледа” - за празнична украса на сграда, балкон, двор и междублоково пространство на територията на Столична община. \r\nКампанията ще продължи от 1-ви декември 2017 г. до 15-ти януари 2018 г. Гражданите могат да изпращат до 3 снимки с тяхна украса на имейл адрес: ukrasi_sofia@mail.bg, най-късно до 15-ти януари 2018 г. На страницата във фейсбук „ДА УКРАСИМ СОФИЯ ЗА КОЛЕДА” ще бъдат публикувани относимите към кампанията фотографии. Трима от авторите (собствениците) на украсата, събрала най-много харесвания, ще получат парични награди: първа награда - 1 200 (хиляда и двеста) лева, втора награда - 600 (шестстотин) лева, трета награда - 300 (триста) лева. В конкурса могат да участват организации или физически лица, навършили 18 години. Условията на конкурса ще намерите на фейсбук страницата „Да украсим София за Коледа” и на страницата за култура на Столична община - „АртСофия” (http://www.artsofia.bg/bg). \r\nПразничните инициативи са част от Календара на културните събития на Столична община.", "date": "2017.11.30", "title": "София: Светлините на коледната елха пред Националния дворец на културата ще бъдат включени на 1 декември"}
{"url": "http://www.focus-news.net/news/2017/11/30/2462561/veliko-tarnovo-investitori-proyavyavat-interes-kam-izgrazhdane-na-lift-mezhdu-grada-i-s-arbanasi.html", "text": "Инвеститори проявяват интерес към проекта за изграждане на лифт, който да свързва местността Френкхисар във Велико Търново със с. Арбанаси. Това съобщи кметът на Велико Търново инж. Даниел Панов по време на днешното заседание на Общинския съвет, предаде репортер на Радио „Фокус“ – Велико Търново. Той припомни, че проектът е разработен още през 2008 година от екипа на кмета на Велико Търново към момента д-р Румен Рашев. Панов посочи, че е изготвена цялостна концепция за облагородяване на местността „Френкхисар“, която по-думите му преди година е представлявала пустош. Той допълни, че се предвижда именно там да бъде обособена площадката на лифта. В близост се намира и новоизграденият парк с миниатюри „Търновград – духът на хилядолетна България“. Интегрираният план за градско развитие предвижда да бъде изграден и паркинг в района.\r\nВ отговор на питане на групата общински съветници от БСП, които се интересуваха как е проведен конкурса за парка с миниатюрите, защо наемната цена е такава и в какъв размер са вложените инвестиции, Даниел Панов отговори, че в момента Община Велико Търново получава 48 000 лева годишно от наем. Той подчерта, че от  следващата година наемната цена ще се увеличи с близо 5000 лева, тъй като тя се определя на база на минималната работна заплата, която от догодина ще бъде увеличена с 10%. „Паркът е плюс за нашия град. Със създаването на всеки един туристически продукт се увеличава и престоя на туристопотока. Трябва да осигуряваме нормална среда за инвестиции. Дали този проект ви харесва, или не, броят на посетителите до момента говори, че има интерес към него.В много други държави има по няколко подобни паркове. Тези паркове са в конкурентна среда и всеки следващ е по-добър. Този проект облагороди мястото. Мога да ви покажа на снимки какво бе то преди и какво е сега“, посочи Даниел Панов.\r\nПаркът на миниатюрите „Търновград – духът на хилядолетна България“ бе открит на 30 септември. Инвеститори са Наталия и Александър Меншиков от Украйна. Паркът е първият парк с макети на исторически и природни забележителности в България. Разположен е на площ от 11 460 кв.м. в местността Френкхисар в подножието на крепостта Царевец във Велико Търново, точно под Балдуиновата кула. Теренът за парка е общински. Той е отдаден под наем след конкурс за срок от 10 години.\r\nВ паркова среда са експонирани 43 макета на емблематични български забележителности. Паркът „миниБългария“ ще бъде поетапно разширяван, като инвеститорите предвиждат общият брой на макетите в колекцията да достигне 70-80.\r\nНадежда КРЪСТЕВА", "date": "2017.11.30", "title": "Велико Търново: Инвеститори проявяват интерес към изграждане на лифт между града и с. Арбанаси"}
{"url": "http://www.focus-news.net/news/2017/11/30/2462562/blagoevgrad-pri-savmestna-operatsiya-na-rayonnata-prokuratura-i-razsledvashtite-organi-v-kipar-e-zadarzhana-balgarka-za-svodnichestvo-i-sklonyavane-kam-razvratni-deystviya.html", "text": "По искане на Районна прокуратура – Благоевград съдът е определил най-тежката мярка за неотклонение „Задържане под стража“ за Елмас Донева, обвинена за сводничество и склоняване към развратни действия. Това съобщиха от пресцентъра на Апелативна прокуратура - София. Повдигнатото ѝ обвинение е за това, че в периода 2010 г. – 2017 г. тя приела и укрила в наети и стопанисвани от нея жилища в гр. Ларнака и гр. Лимасол, Република Кипър, български гражданки с цел използването им за развратни действия. За предлаганите и предоставяните от жените сексуални услуги срещу заплащане им било обещавано получаване на процент от сумите, осигуряване на охрана, място за проституция, грижи и клиенти. \r\nОбвиняемата Донева е била арестувана на 27 ноември 2017 г. при излизане от апартамента й в гр. София, след шестмесечно използване на специални разузнавателни средства от Районна прокуратура – Благоевград и съставяне на съвместни екипи с кипърските власти. \r\nПри извършени претърсвания от пет апартамента в различни градове са иззети 19 000 евро, 28 мобилни апарата с предплатени карти с надписи „Лимасол“ и „Ларнака“, 2 лаптопа, видеокамера, множество документи, свързани с трансфер на парични суми от Кипър за България. Към настоящия момент са разпитани 8 свидетели. \r\nПрез последните 15 години Елмас Донева се сдобила с документи за самоличност с различна комбинация от имена, поради което властите в Кипър, въпреки воденото от тях четиригодишно разследване срещу нея, били затруднени при установяване на местонахождението й. \r\nВ резултат на създадения по инициатива на Районна прокуратура – Благоевград международен екип и предоставянето на информация от българските разследващи органи на техните колеги в Кипър са били изяснени факти относно местопребиваването й. \r\nПрез този месец обвиняемата се намирала предимно в България, подготвяйки се да пренасочи бизнеса си към Западна Европа. Именно в деня на ареста – 27 ноември 2017 г., последният ѝ клиент имал запазен час в апартамент в гр. Лимасол, но посещението било осуетено от стартирала в 11 часа съвместната операция в двете държави едновременно. \r\nДатата на задържането на обвиняемата Донева е била съгласувана по време на координационна среща в гр. Хага между Районна прокуратура – Благоевград и разследващите органи от Република Кипър, един месец преди ареста. \r\nПо време на операцията по задържането й едновременно са били арестувани други лица в гр. София, гр. Благоевград и гр. Лимасол. Предстои изготвяне на Европейска заповед за арест на един от съучастниците на Донева, който е привлечен като обвиняем задочно. Същият е напуснал пределите на страната и заминал в страна на ЕС няколко дни преди провеждането на операцията.", "date": "2017.11.30", "title": "Благоевград: При съвместна операция на Районната прокуратура и разследващите органи в Кипър е задържана българка за сводничество и склоняване към развратни действия"}
{"url": "http://www.focus-news.net/news/2017/11/30/2462563/manol-genov-bsp-byudzhetite-na-obshtinite-sa-v-stil-nishto-novo-pod-slantseto-kmetovete-tryabva-da-sa-finansovi-fokusnitsi-za-da-se-spravyat-sas-zadachite.html", "text": "Бюджетите на общините за 2018 г. са в стил „нищо ново под слънцето“ – кметовете трябва да са финансови фокусници, за да се справят със задачите. Това каза народният представител от ПГ на \"БСП за България\" Манол Генов по време на дебатите по  трансферите към общините от държавния бюджет за 2018 г., предаде репортер на Агенция \"Фокус\". „Изпълнителната власт се отнасят към общините като към доведено и нежелано дете. То трябва да е доволно, благодарно, колкото и каквото му дадат, да не дръзва на големи претенции“, коментира Генов. Той припомни, че има новогодишни обещания за стратегии как скоро, но  неизвестно кога, ще може по-голяма част от данъците да остават вътре в общините, където хората работят, живеят, плащат данъци и налози. \"Така и до момента няма никаква промяна. Не стига системното недофинансиране на общините, но и дейностите, които държавата им вменява, нарастват лавинообразно\", коментира  Манол Генов. Той отбеляза, че над 60 % от бюджетите на общините представляват трансфери от централния бюджет. „За някои актуалната справка сочи 65 %. Преди дни Нациналното сдружение на общините в Република България алармира за близо 10 млн. лв., неплатени от различни  ведомства, институции, агенции и министерства за ползване на общинска собственост\", коментира той и изброи, че длъжници са: МВР, Министерство на отбраната, Министерство на здравеопазването и областните администрации.  Народният представител от ПГ на \"БСП за България\" обърна внимание, че министърът на финансите се е подписал под искане на общините за включване на още 105 млн. лв. в държавния бюджет и  допълни, че  местните власти са поискали и 50 млн. лв. като бюджетна добавка за общинските пътища. „Всички тези обещания ми приличат на детски оптимизъм. Някой, някога на някой щял да му купи колело. Колеги повярвайте ми, българските кметове, били ваши, били чужди, не са наивници и те виждат какво се случва и какво е отношението на държавата към тях“, завърши Манол Генов.\r\nДеница КИТАНОВА", "date": "2017.11.30", "title": "Манол Генов, БСП: Бюджетите на общините са в стил „нищо ново под слънцето“ – кметовете трябва да са финансови фокусници, за да се справят със задачите"}
{"url": "http://www.focus-news.net/news/2017/11/30/2462564/stara-zagora-vaprosat-za-izgrazhdane-na-memorialen-kompleks-shipka-be-otlozhen-za-sledvashto-zasedanie-na-obshtinskiya-savet-v-kazanlak.html", "text": "Разглеждането на въпроса за изграждане на \"Мемориален комплекс Шипка\" бе отложен за следващо заседание на Общинския съвет в Казанлък. Това решиха съветниците на днешното 30-то редовно заседание, предаде кореспондент на Радио „Фокус“. По време на разискванията стана ясно, че идеята такъв мемориал да бъде изграден в центъра на града има подкрепата на повече от 400 шипченци. Две от постоянните комисии в Общинския съвет не подкрепиха предложението. То не получи одобрението на главния архитект на Общината Георги Стоев и на директора на ИМ \"Искра\" д-р Момчил Маринов. Причината за това е, че несъвместими исторически събития като българското опълчение, белогвардейската емиграция у нас и Септемврийското въстание трябва да бъдат обединени в един мемориален комплекс, както предвижда разработеният в момента проект.\r\nКметът на Шипка Василка Панайотова изрази по време на заседанието на Общинския съвет съгласие от страна на кметството и на гражданите Мемориалният комплекс да бъде изграден на друго място, а не до паметника \"Септемврийци\". \r\nНезависимо от това общинските съветници гласуваха предложението бъде отложено за разглеждане на следващо заседание, когато бъде внесен конкретен проект на мемориала с всички необходими характеристики.\r\nСлавяна ГАЙДАРОВА", "date": "2017.11.30", "title": "Стара Загора: Въпросът за изграждане на \"Мемориален комплекс Шипка\" бе отложен за следващо заседание на Общинския съвет в Казанлък"}
{"url": "http://www.focus-news.net/news/2017/11/30/2462565/2780-mlrd-leva-e-byudzhetat-na-obshtinite-za-2018-g.html", "text": "Парламентът прие размерите на основните бюджетни взаимоотношения между централния бюджет и бюджетите на общините за 2018 година, предаде репортер на Агенция „Фокус“. „За“ гласуваха 115 народни представители, 73 бяха „против“, а 1 се въздържа. Общата субсидия за делегираните от държавата дейности в бюджета за следващата година е 2,780 млрд. лева. Предвидени са трансфери за местни дейности в размер на 284,022 млн. лева. Зам.-председателят на НС Емил Христов от ГЕРБ, който зае мястото на Цвета Караянчева след оставката на Димитър Главчев, за първи път води заседание. \r\nБиляна ИВАНОВА", "date": "2017.11.30", "title": "2,780 млрд. лева е бюджетът на общините за 2018 г."}
{"url": "http://www.focus-news.net/news/2017/11/30/2462566/burgas-godishnite-literaturni-nagradi-pegas-hristo-fotev-petko-rosen-shte-badat-vracheni-na-1-dekemvri.html", "text": "Утре, 1 декември, ще бъдат връчени годишните литературни награди „Пегас“, „Христо Фотев“, „Петко Росен“. Официалната церемония ще се проведе в 16.00 часа в заседателната зала на Община Бургас. Преди нея, от 10.00 часа ще бъде направен преглед на творчеството на бургаските автори. Това съобщиха от пресцентъра на Община Бургас. Творческият преглед ще започне с доклад на Митко Новков за областта на поезията и ще продължи от 14:00 часа с доклад на Младен Влашки за прозата.", "date": "2017.11.30", "title": "Бургас: Годишните литературни награди „Пегас“, „Христо Фотев“, „Петко Росен“ ще бъдат връчени на 1 декември"}
{"url": "http://www.focus-news.net/news/2017/11/30/2462567/the-new-york-times-rusiya-i-egipet-sa-na-pat-da-sklyuchat-sdelka-za-savmestno-izpolzvane-na-egipetskite-voennovazdushni-bazi.html", "text": "Русия заяви в четвъртък, че достигнала предварително споразумение с Египет за използването на военновъздушните бази и свободното навлизане във въздушното пространство на близкоизточната страна от руската авиация, пише американското издание The New York Times.\r\nТекстът на споразумението, публикувано от Москва и потвърдено от високопоставен египетски военен, ще ознаменува поредното разширяване на руското военно влияние в Близкия Изток, като в случая това ще е чрез съдействие с един от най-близките американски съюзници в арабския свят. САЩ предоставиха на Египет повече от 70 милиарда долара военна помощ през последните години и поддръжниците на спонсорската програма сочат като едно от основните й предимства това, че тя ще позволи на американската армия да използва египетското въздушно пространство и военновъздушните бази в страната.\r\nЕгипет получава по 1,3 милиарда долара годишно от САЩ като военна помощ от 1980 година насам. По-рано тази година администрацията на Тръмп отряза или забави 291 млн. дол. от помощта заради обвиненията срещу египетския президент Абдел Фатах ас Сиси за злоупотреби с човешките права и връзките му със Северна Корея. Самех Шукри, министър на външните работи на Египет, определи този ход като „недоразумение“.\r\nСпоред условията на предварителното споразумение с Русия, Египет ще получи реципрочното право да използва американските бази. В четвъртък все още не е ясно как САЩ ще отговорят на този договор.\r\nПревод и редакция:", "date": "2017.11.30", "title": "The New York Times: Русия и Египет са на път да сключат сделка за съвместно използване на египетските военновъздушни бази"}
{"url": "http://www.focus-news.net/news/2017/11/30/2462568/35-2-mln-leva-sa-sredstvata-za-zimno-poddarzhane-i-snegopochistvane-na-obshtinski-patishta-v-darzhavniya-byudzhet-za-2018-godina.html", "text": "35, 228 млн. лева са средствата за зимно поддържане и снегопочистване на общински пътища в държавния бюджет за 2018 година, предаде репортер на Агенция „Фокус“. Предвидена е целева субсидия за капиталови разходи на общините в размер на 164, 110 млн. лева. Депутатите отхвърлиха 18 предложения на БСП за промени в бюджета на общините за 2018 година. \r\nБиляна ИВАНОВА", "date": "2017.11.30", "title": "35, 2 млн. лева са средствата за зимно поддържане и снегопочистване на общински пътища в държавния бюджет за 2018 година"}
{"url": "http://www.focus-news.net/news/2017/11/30/2462569/stara-zagora-narodnite-predstaviteli-ot-pp-gerb-organizirat-priemni-za-grazhdani-v-oblastta.html", "text": "Народните представители от ПП ГЕРБ организират приемни за граждани в областта. Това съобщиха от пресцентъра на ПП ГЕРБ. През декември народните представители от ПП ГЕРБ от Старозагорски избирателен район ще проведат приемни дни за граждани в Стара Загора, Казанлък и Гурково. Графикът е следният:Стара Загора\r\nНа 4 декември от 9:00 до 11:00 часа приемна ще проведе Радостин Танев. Записвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” №5.Гурково\r\nНа 11 декември от 9:00 до 11:00 часа в НЧ „Войвода Генчо Къргов – 1920” ще се проведе съвместна приемна на народните представители Борис Кърчев и Радостин Танев. \r\nЗаписвания и информация на тел.: 0899 906 311.Казанлък\r\nНа 11 декември от 12:00 до 14:00 часа ще се проведе съвместна приемна на Борис Кърчев и Радостин Танев. Записвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” №1.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” №5. За записвания и повече информация – 042/ 635 197, 0885 023 919 – технически сътрудник Ивелина Андреева.", "date": "2017.11.30", "title": "Стара Загора: Народните представители от ПП ГЕРБ организират приемни за граждани в областта"}
{"url": "http://www.focus-news.net/news/2017/11/30/2462570/stara-zagora-okrazhnata-prokuratura-vodi-razsledvane-spryamo-34-godishen-mazh-za-opit-za-ubiystvo.html", "text": "Окръжната прокуратура води разследване спрямо 34-годишен мъж за опит за убийство. Това съобщиха от пресцентъра на Апелативна прокуратура - Пловдив. На 29 ноември 2017 г. е получено на тел. 112 съобщение за пострадал мъж в гр. Чирпан. Незабавно са извършени процесуално-следствени действия – оглед на местопроизшествие, разпити на свидетели. Установено е, че на 29 ноември 2017 г., в гр. Чирпан, след възникнал скандал, Александър А., на 34 г., нанесъл удари с тесла на Кольо И., на 35 г. \r\nКольо И. е бил откаран в МБАЛ „Стоян Киркович” – Стара Загора, където са извършени оперативни интервенция. Образувано е досъдебно производство, по което в качеството на обвиняем е привлечен Александър А. за това, че направил опит да умъртви Кольо И., като деянието е останало недовършено по независещи от дееца причини. Назначени са и се извършват множество експертизи – съдебно-медицинска, психолого-психиатрична експертиза. Наказанието, което се предвижда е „лишаване от свобода” от 10 до 20 години. Александър А. е задържан за срок от 72 часа с постановление на наблюдаващия прокурор. като е внесено е искане в Окръжен съд – Стара Загора за вземане на мярка за неотклонение „Задържане под стража“ спрямо него.", "date": "2017.11.30", "title": "Стара Загора: Окръжната прокуратура води разследване спрямо 34-годишен мъж за опит за убийство"}
{"url": "http://www.focus-news.net/news/2017/11/30/2462571/blagoevgrad-nad-3-kg-heroin-sa-otkriti-ot-politsiyata-v-spryan-lek-avtomobil-v-rayona-na-gkpp-kulata-promahon-i-pri-posledvali-proverki-v-chastni-domove.html", "text": "Криминалисти на ОДМВР-Благоевград са открили и иззели над 3 кг хероин. На четирима мъже са повдигнати обвинения. Това съобщиха от пресцентъра на МВР. Операцията е реализирана на 29 ноември т. г. от служители на сектор „Противодействие на криминалната престъпност“ в ОДМВР-Благоевград и колегите им от Районно управление на МВР-Петрич, под наблюдението на Окръжна прокуратура. Към 05.30 часа, в района на ГКПП \"Кулата – Промахон\" е спрян лек автомобил „Фолксваген Туарег“, управляван от Н. Е. /38 г./ от гр. Казанлък. При последвалото претърсване на колата, криминалистите открили тайник, в който били укрити пакети с 2,018 килограма кафяво, прахообразно вещество, реагиращо положително на хероин. В хода на организираните незабавни действия е засечен втори автомобил – „Ауди“, е задържан негов съгражданин – А. Д./48 г./, съпричастен към престъпната дейност. При извършените процесуално-следствени действия от колата са иззети близо 2 900 евро. В рамките на операцията криминалистите предприели претърсвания в жилища, обитавани от С. К. /54 г./ от с. Тополница и Б. Д./48 г./ от с. Скрът, също съпричастни към престъплението. От дома на С. К. са намерени и иззети около 1,050 килограма хероин, близо 599 г канабис, около 12,07 г амфетамин и 1,6 грама кокаин. На адреса са открити и над 55 000 евро и приблизително 3 500 лева, както и акцизни стоки без бандерол - близо 1.500 кг нарязан тютюн и около 400 литра алкохол. От жилището на Б.Д. криминалистите са иззели сумата от около 8 000 евро. \r\nНа С. К. и Б. Д. са повдигнати обвинения за извършено престъпление по чл.354А, ал.1 от НК, а на А. Д. и Н. Е. - по чл. 242, ал.2 от НК.", "date": "2017.11.30", "title": "Благоевград: Над 3 кг хероин са открити от полицията в спрян лек автомобил в района на ГКПП \"Кулата – Промахон и при последвали проверки в частни домове"}
{"url": "http://www.focus-news.net/news/2017/11/30/2462572/afp-sasht-natiska-kitay-da-namali-dostavkite-na-petrol-za-severna-koreya.html", "text": "Държавният секретар на САЩ Рекс Тилърсън поднови апелите на Вашингтон към Китай да намали доставките на петрол за Северна Корея, с което да принуди режима в Пхенян да седне на масата за преговори за спиране на ядрената и ракетната си програма, предава AFP.\r\nТилърсън заяви, че „Китай прави много“, но добави, че Вашингтон „мисли, че Пекин може да направи повече по въпроса за петролните доставки“.\r\nТой все пак уточни, че САЩ не искат Китай да спира напълно нефтените доставки за Пхенян, а само да ги намали.\r\n„Това беше най-ефективният инструмент, който накара севернокорейците да седнат на масата за преговори последния път“, отбеляза американският дипломат.\r\nПревод и редакция:", "date": "2017.11.30", "title": "AFP: САЩ натиска Китай да намали доставките на петрол за Северна Корея"}
{"url": "http://www.focus-news.net/news/2017/11/30/2462573/energiyata-ot-darvesna-biomasa-shte-namali-parnikovite-emisii-i-atmosferni-zamarsyavaniya.html", "text": "Ефективното използване на дървесна биомаса за производство на топлоенергия във високоефективни инсталации ще намали парниковите емисии и атмосферни замърсявания, съобщиха от пресцентъра на Изпълнителна агенция по горите. Това е един от очакваните резултати, до които ще доведе реализирането на Национален план за действие за енергия от горска биомаса. Документът беше поставен на обществено обсъждане на регионална кръгла маса, която се проведе на 28 - 29 ноември в град Велинград. \r\nЦелта на обществената дискусия е всички заинтересовани страни да имат възможност да дадат своите препоръки и коментари, които след обобщаване и оценка да бъдат взети предвид преди изготвянето и одобряването на окончателния вариант на Националния план за действие за енергия от горска биомаса 2018-2027 г.  \r\nИзготвеният в документа баланс на дървесината в страната показва, че е налице  потенциал от горскодървесна биомаса за енергийно производство. По-широкото и ефективно използване на наличния дървесен ресурс ще позволи намаляване на зависимостта от внос на енергийни ресурси, ще допринесе за сигурността на енергийните доставки и ще оказва по-малко въздействие върху околната среда в сравнение с конвенционалните горива. Преминаването от индивидуално към групово (колективно/многофамилно) снабдяване на домакинствата с топлоенергия чрез високоефективни инсталации на горска биомаса ще доведе до значително намаляване на индивидуалната употреба на дърва за огрев в бита, показва аналитичната част на плана. Това ще допринесе за намаляване на концентрацията на фини прахови частици във въздуха, като същевременно ще бъдат освободени допълнителни количества суровина за останалата горскодървесна индустрия.  \r\nПреходът от индивидуално към колективно отопление на горска биомаса ще се осъществи единствено чрез въвеждане на дейности за стимулиране ползването на преработена горска биомаса за производство на енергия, единодушни са експертите. Планът предвижда и реализиране на пилотни проекти за финансиране на дейности, свързани с производството и разпространението на енергия от горска биомаса. \r\nНа форума, организиран от Изпълнителна агенция по горите, присъстваха представители на държавните институции, областни и общински структури, регионални дирекции по горите, държавни горски предприятия, граждански и неправителствени организации и бизнеса, както и медии.\r\nСъбитието се организира в рамките на проект „Регионални политики за устойчива биоенергия - BIO4ECO“ по програма ИНТЕРРЕГ, Европа на Европейския съюз. Водещ партньор е Горският технологичен център на Каталуния, Испания, а партньор от българска страна е Изпълнителна агенция по горите.", "date": "2017.11.30", "title": "Енергията от дървесна биомаса ще намали парниковите емисии и атмосферни замърсявания"}
{"url": "http://www.focus-news.net/news/2017/11/30/2462574/kyustendil-obshtina-dupnitsa-e-udostoena-s-nagrada-za-proekt-s-nay-mnogo-obnoveni-sgradi-s-merki-za-energiyna-efektivnost.html", "text": "Община Дупница е удостоена с награда за проект с най-много обновени сгради с мерки за енергийна ефективност, съобщиха от пресцентъра на Община Дупница. Награждаването беше извършено по време на заключителната конференция организирана от Министерството на енергетиката. Събитието се състоя във Военния клуб в София и на място бяха представени резултатите от изпълнението на програма „Енергийна ефективност и възобновяема енергия“, финансирана по линия на Финансовия механизъм на Европейското икономическо пространство, въз основа на подписан меморандум за разбирателство между Република България и Кралство Норвегия, Исландия и Княжество Лихтенщайн. Зам.-кметът на Дупница Олга Китанова получи наградата от зам.-министъра на енергетиката и ръководител на програмния оператор Жечо Станков. Освен Дупница, само още 2 общини бяха отличени по така наречената „Норвежка програма“ – Враца и Бургас. \r\n„Няма как да не съм доволна, не толкова от наградата и признанието в случая, колкото за възможността да реализираме тези толкова важни дейности по програмата. Благодарение на нея успяхме да газифицираме училищата, детските градини в Дупница, както и общинската болница. Резултатите са видими, но по-важното е, че ефектът е изключителен, а условията за ученици, деца и лекуващи се в сградата на бившата „Транспортна болница“ са съвсем различни“, коментира Китанова. Кметът на Дупница инж.Методи Чимев имаше тази сутрин среща с Управителя на норвежката компания „Грийнзоун“ AС – Франк Де Вит. Именно скандинавската компания организира партньорствата и това бе темата на разговорът им. На срещата присъства и зам.- кметът на Дупница по европейските проекти Красимир Георгиев. „Обсъдихме някои от идеите, за които вече имаме намерения. Идеята на срещата бе да получим повече информация в този ранен стадий, за да не губим време по подготовката на документите и проектните предложения.\r\nНай-актуална е темата за цялостна подмяна на уличното осветление в селата на територията на общината. Другата идея, която се роди в разговорите е свързана с въвеждане на мерки за енергийна ефективност и в Професионалната гимназия по хранително вкусова и химични технологии- „Тютюневия техникум“. Очакваме да излязат насоките, за да разберем дали е допустима реализацията на това ни намерение. Другите теми бяха свързани с възможността за саниране на някои сгради, както и проекти свързани с биоразнообразието“, коментира инж.Чимев.", "date": "2017.11.30", "title": "Кюстендил: Община Дупница е удостоена с награда за проект с най-много обновени сгради с мерки за енергийна ефективност"}
{"url": "http://www.focus-news.net/news/2017/11/30/2462575/veliko-tarnovo-futbolist-ot-detsko-yunosheskata-na-fk-etar-vt-e-parviyat-nositel-na-nagradata-trifon-ivanov.html", "text": "Десислав Стефанов Пенев ще е първият носител на наградата „Трифон Иванов“. Това решиха на днешното си заседание великотърновските общински съветници, предаде репортер на Радио „Фокус“ – Велико Търново. Десислав Пенев е футболист от школата на ФК „Етър ВТ“ и възпитаник на Спортното училище в града. Предложението за неговата номинация бе направено от директора на детско-юношеската школа на футболния клуб Никола Велков. „Десислав притежава борбеност, упоритост и голямо желание да се разви като футболист, на който да се разчита в мъжкия отбор. Десислав освен добър и перспективен футболист е и много добър ученик, отличник в „Спортно училище“ – Велико Търново“, се посочва в предложението, което бе подкрепено единодушно от назначената комисия за определяне на носителя на наградата, с председател зам.-кмета на Община Велико Търново Ганчо Карабаджаков.\r\nНаградата „Трифон Иванов” на Община Велико Търново бе учредена с решение на Общински съвет – Велико Търново на 30 март. Тя има за цел да отличи и издигне престижа на подрастващите и перспективните играчи, проявили морално-волеви и спортно-технически качества. Наградата на името на най-добрия централен защитник в историята на българския футбол представлява плакет и парична награда в размер на 500 лева. Призът ще бъде връчен от кмета на Община Велико Търново инж. Даниел Панов на официалната церемония „Спортист на годината“.\r\nОбщински съвет – Велико Търново взе решението и за присъждането още една награда на Общината – Академичната награда. Тази година тя ще отиде при Благой Кирилов Тумбаров, който е завършил специалност „Право“ във Великотърновския университет (ВТУ) „Св. Св. Кирил и Методий“ с пълно отличие. Предложението бе направено от Академичният съвет на ВТУ. Благой Тумбаров е отличен с общо шест награди за последните 5 години. Сред тях са „Студент на годината” за 2014 година на ВТУ, „Студент по право” за 2013 година на Асоциацията на българските административни съдилища и наградата „Млада надежда” на председателя на Окръжен съд – Варна.\r\nАкадемичната награда на Община Велико Търново има и финансово измерение в размер на 5000 лева. Тя се връчва ежегодно на 8 декември.\r\nНадежда КРЪСТЕВА", "date": "2017.11.30", "title": "Велико Търново: Футболист от детско-юношеската на ФК „Етър ВТ“ е първият носител на наградата „Трифон Иванов“"}
{"url": "http://www.focus-news.net/news/2017/11/30/2462576/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДъжд вали в областите Кюстендил, Кърджали, Монтана и Смолян, както и по високите места на област Велико Търново, в района на гр. Брезник и гр. Трън /обл. Перник/, в планинските райони на област Сливен и в района на с. Бистрица, гр. Своге и гр. Драгоман /обл. София/.\r\nПътните настилки в страната са предимно мокри, по планинските и усойни места – заледени, почистени и опесъчени.\r\nОграничена видимост поради мъгла:\r\n- до 100 м в района на проход „Шипка“ /обл. Стара Загора/;\r\n- до 150 м по високите части на област Смолян; \r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - затворен за всички МПС;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; \r\nСъстояние на републиканската пътна мрежа:\r\n1.Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.30", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/30/2462577/aktsenti-v-sutreshniya-blok-dobro-utro-balgariya-na-radio-fokus-na-1-dekemvri.html", "text": "След като Димитровград беше обявен за Общината в България с най-много инвестиции за 2016 година, в сутрешния блок „Добро утро, България” на Радио „Фокус” ще потърсим кмета на града Иво Димов, за да го попитаме запазва ли се положителната тенденция за икономическо развитие и какви ще бъдат целите през предстоящата 2018 година. Ще насочим внимание и към основаната тема, ангажирала работата на парламента - Бюджетът за 2018 година. За поредна година гласуването на най-важния финансов закон стана повод за разгорещени дебати и взаимни обвинения. Имаше ли конструктивно обсъждане на темата и постави ли се акцентът на най-важните и проблемни сектори у нас? Тези и още въпроси ще коментираме с икономиста проф. Боян Дуранкев. В Световни ден за борбата с болестта СПИН от зам.-координатора на младежката структура на БЧК Мария Христова ще научим увеличава ли се броят на заболелите от вируса у нас и как червенокръстката организация ще отбележи 1-ви декември. Репортаж по темата ще ни представи и колегата от Радио „Фокус“ - Видин Анна Лозанова. През 2018 г. в Природонаучния музей в Пловдив ще отвори врати зала с динозаври в реални размери. Повече за интересния проект разказва колегата Тони Михайлов. Ще обърнем поглед и към предстоящите празници, като за първа година Община Дупница организира конкурс за най-красива коледна украса. Темата ще допълни Венцеслав Илчев от Радио „Фокус“ -\r\n Кюстендил. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.11.30", "title": "Акценти в сутрешния блок „Добро утро, България” на Радио „Фокус” на 1 декември"}
{"url": "http://www.focus-news.net/news/2017/11/30/2462578/parlamentat-na-harvatiya-prisadata-na-hagskiya-tribunal-e-nespravedliva-i-nepriemliva.html", "text": "Хърватия е гневна от решението на Международния трибунал за военни престъпления в бивша Югославия, чието произнасяне вчера беше временно прекратено от драматичното самоубийство в съдебната зала на един от осъдените военнопрестъпници, предава македонската албаноезична телевизия „Алсат-М“.\r\nНякогашният командир на силите на босненските хървати генерал Слободан Праляк вчера изпи отрова, след като съдиите на Хагския трибунал потвърдиха присъдата от 20 години затвор за военни престъпления по време на войната в Босна и Херцеговина, след което той по-късно почина в болница.\r\nДруги пет бивши военни и политически лидери на босненските хървати също бяха осъдени на различни срокове в затвор.\r\nЗаконодателите в хърватския парламент в четвъртък оцениха, че решението на трибунала да потвърди присъдата свързва кампанията за етническо прочистване в Босна и Херцеговина с тогавашното държавно ръководство на Хърватия.\r\nПарламентарните партии в страната излязоха със съвместно изявление, в което се посочва, че присъдата \"пренебрегва историческите факти и доказателства и следователно е несправедлива и неприемлива\".\r\n„С трагичен акт ... генерал Слободан Праляк символично насочи вниманието към несправедливостта на решението“, се казва в изявлението на водещите хърватски партии, които изразиха и съболезнования на семейството на Праляк\r\nХърватските законодатели започнаха днешната сесия с едноминутно мълчание в памет на загиналия генерал.Агенция „Фокус“ припомня:\r\nБосненският хърватин Слободан Праляк почина в болница в Хага, след като прие отрова в съдебна зала на Международният военен трибунал за военни престъпления в бивша Югославия.\r\nВ сряда сутринта, в съда започна заседание по дело срещу шестима командири на босненско-хърватските сили от войната в Босна и Херцеговина в началото на 1990-те години. След като апелативният съд потвърди присъдата на Праляк от 20 години затвор, той се изправи и каза: „Генерал Праляк не е военен престъпник и аз отхвърлям вашата присъда“. След това изпи съдържанието на шишенце, което носеше със себе си и му прилоша, а малко по-късно почина в болницата.\r\nПревод и редакция:", "date": "2017.11.30", "title": "Парламентът на Хърватия: Присъдата на Хагския трибунал е „несправедлива и неприемлива“"}
{"url": "http://www.focus-news.net/news/2017/11/30/2462579/sofiya-premiera-na-knigata-na-prof-hristo-pimpirev-antarktida-studeniyat-yug-shte-se-sastoi-v-su-sv-kliment-ohridski-na-4-dekemvri.html", "text": "В СУ \"Св. Климент Охридски“ ще се състои премиера на книгата на проф. Христо Пимпирев „Антарктида – Студеният юг“. Това съобщиха от Българския антарктически институт. Организатори на събитието са проф. д.н. Христо Пимпирев и издателство „Авлига“. Представянето ще бъде на 4 декември 2017 г. от 18:00 часа в Аулата на СУ \"Св. Кл. Охридски“.\r\nКнигата представлява фотоалбум и поетичен разказ на проф. Пимпирев за Ледения континент. С нея се отбелязва четвъртвековният юбилей на България като полярна страна, която заедно с още 28 държави управлява 1/10 от нашата планета.\r\nЛуксозното двуезично издание предлага на читателите информация за всички досегашни експедиции, последни данни за полярната ни база „Св. Климент Охридски”, както и разказ за достигането до Южния полюс. Даден е пълен списък на участниците в досегашните 25 експедиции със снимки на хората, благодарение на които България е уважавана полярна нация.\r\nПървите девет полярници, които заминаха за Антарктида и откриват българската база в момента, ще се включат на живо по сателитния телефон, за да присъстват индиректно и те по време на премиерата.", "date": "2017.11.30", "title": "София: Премиера на книгата на проф. Христо Пимпирев „Антарктида – Студеният юг“ ще се състои в СУ \"Св. Климент Охридски“ на 4 декември"}
{"url": "http://www.focus-news.net/news/2017/11/30/2462580/reuters-poyaviha-se-sluhove-che-beliyat-dom-ima-planove-da-zameni-reks-tilarsan-s-direktora-na-tsru.html", "text": "Според слухове, Белият Дом е разработил план да замени Държавния секретар Рекс Тилърсън с директора на Централното разузнавателно управление(ЦРУ) Майк Помпео в близките няколко седмици, предава Reuters, като се позовава на публикации в американската преса.\r\nСпоред плана, Сенаторът от Републиканската партия Том Котън ще замени Помпео начело на ЦРУ. Все пак, в публикациите се пояснява, че все още не е ясно дали президентът на САЩ Доналд Тръмп е дал одобрението си за реализацията на кадровото разместване. \r\nРойтерс не е в състояние да потвърди тези слухове.\r\nПревод и редакция:", "date": "2017.11.30", "title": "Reuters: Появиха се слухове, че Белият Дом има планове да замени Рекс Тилърсън с директора на ЦРУ"}
{"url": "http://www.focus-news.net/news/2017/11/30/2462581/deputatite-zapaziha-godishniya-razmer-na-partiynite-subsidii.html", "text": "Запазва се годишният размер на партийните субсидии, предаде репортер на Агенция „Фокус“. Текстът бе гласуван на второ четене от депутатите с 103 гласа „за“, 8 „против“ и 37 „въздържали се“ и е част от преходните и заключителни разпоредби на държавния бюджет за 2018 г. С него се изменя и Законът за политическите партии. \r\nС така приетия текст годишният размер на субсидията за политическите партии  през 2018 г.  ще бъде 11 лв. за един получен действителен глас.  Предложението на „Воля“ бе държавната субсидия за партиите извън Народното събрание и с не по-малко от 1 % от всички действителни гласове на последните парламентарни избори да бъде 1 лв. за получен глас, а за парламентарно представените политически сили - 11 лв. Впоследствие обаче от групата на Веселин Марешки оттеглиха предложението си. В тази връзка заместник-председателят на ПГ на „БСП за България“ Жельо Бойчев посочи, че политиците трябва да дискутират този въпрос в Закона за политическите партии, за да отговорят на очакванията на българските граждани, които искат да знаят за какво точно се харчат парите от бюджетите на политическите партии.\r\nДеница КИТАНОВА", "date": "2017.11.30", "title": "Депутатите запазиха годишния размер на партийните субсидии"}
{"url": "http://www.focus-news.net/news/2017/11/30/2462582/tass-germaniya-ogranichava-diplomaticheskite-si-otnosheniya-sas-severna-koreya.html", "text": "Германските власти са взели решение да ограничат дипломатическите си отношения със Северна Корея след последното ракетно изпитание на Пхенян. Това съобщи в четвъртък външният министър на Германия Зигмар Габриел, който в момента е на визита във Вашингтон, предава ТАСС.\r\nВъншнополитическото ведомство на ФРГ ще отзове един от дипломатите си в Пхенян, но това няма да е посланикът.Агенция „Фокус“ припомня:\r\nНа 29 ноември Северна Корея проведе първия от 15 септември ракетен пуск. Ракетата от нов тип „Хвасон-15“ достигна височина 4475 км и преодоля дистанция от 950 км за 53-минутния си полет. Ракетата се приземи на 250 км от северната японска префектура Аомори.\r\nПревод и редакция:", "date": "2017.11.30", "title": "ТАСС: Германия ограничава дипломатическите си отношения със Северна Корея"}
{"url": "http://www.focus-news.net/news/2017/11/30/2462583/ria-novosti-mvnr-na-rusiya-zayavi-che-v-polsha-se-osashtestvyava-darzhaven-vandalizam.html", "text": "Министерството на външните работи на Русия излезе със съобщение, в което определя като противозаконни действията на полските власти, по чиито указания е осъществен частичен демонтаж на паметник на съветски военнопленници в Полша, предава РИА Новости.\r\n„В Полша продължават акциите на „държавен вандализъм“ по отношение на съветско/руското мемориално наследство. В съответствие с рекомендациите на полския Институт за национална памет и по решение на властите на град Замостие (Люблинско воеводство) е осъществен частичен демонтаж на монумента, установен в памет на 20 хиляди съветски военнопленници, убити от нацистите през ноември 1941 година на територията на концлагера Королюва. От паметника са изтрити изображенията на сърпове и чукове, както и информационната таблица“, отбелязаха от руското дипломатическо ведомство.\r\nПревод и редакция:", "date": "2017.11.30", "title": "РИА Новости: МВнР на Русия заяви, че в Полша се осъществява „държавен вандализъм“"}
{"url": "http://www.focus-news.net/news/2017/11/30/2462584/parlamentat-uvelichi-detskite-nadbavki-za-semeystva-s-edno-do-chetiri-detsa-za-2018-g.html", "text": "Парламентът увеличи детските надбавки с окончателното гласуване на държавния бюджет за 2018 г., предаде репортер на Агенция „Фокус“. Средномесечният доход за отпускане на семейни помощи за деца се увеличава от 400 на 450 лева. Месечните помощи за семейство с едно дете се увеличават от 37 лева на 40 лева; за две деца- от 85 лева на 90 лева; за три деца от 130 лева на 135 лева; за четири деца от 140 лева на 145 лева. За всяко следващо дете в семейството помощта ще расте с 20 лева, както досега. Промяна няма при семейните помощи за семейства с близнаци, които остават 75 лева. \r\nБиляна ИВАНОВА", "date": "2017.11.30", "title": "Парламентът увеличи детските надбавки за семейства с едно до четири деца за 2018 г."}
{"url": "http://www.focus-news.net/news/2017/11/30/2462585/shumen-do-7-dekemvri-se-ochakva-stanovishte-po-predlozhenie-za-izvansadebno-sporazumenie-za-zadalzheniyata-na-toplofikatsiya.html", "text": "До 7 декември се очаква становище от „Булгаргаз“ по предложеното от дружество „Енергоснабдяване“ извънсъдебно споразумение за задълженията на „Топлофикация-Шумен“. Това съобщи на пресконференция Валентин Маламов от дружеството - купувач на шуменската „Топлофикация“, предаде репортер на Радио „Фокус“-Шумен. Маламов и другият собственик на „Енергоснабдяване“ Димитър Димитров представиха информация за проведена среща с ръководството на „Булгаргаз“ - най-големият кредитор на обявената в несъстоятелност „Топлофикация-Шумен“.  Погасителният план предвижда да бъдат изплатени 7,2 млн лв. в рамките на 5 години.  \r\nМаламов подчерта, че дългът на „Топлофикация-Шумен“ е натрупан до 2009 година, докато предприятието е било държавно. На пресконференцията бе подчертано, че „Топлофикация“ няма да продава природен газ, а топлинна енергия. „Ценното на „Топлофикация-Шумен“ са тези 80 км мрежа, която стои под град Шумен, тези стари топлопроводи, по които ние ще прекараме тръбите за топлоснабдяване. По другата тръба ще има възможност практически да се изпълнят останалите услуги, т. е., снижението на инвестиционните разходи е над 25 млн. лв.“, каза Валентин Маламов. „Технологията за пренасяне на топлина чрез пара е отживелица. Децентрализацията на топлоснадбяването е бъдещето и това трябва да се случи, от това имат полза всички и това е посланието, което искаме да стигне до хората“, заяви той.\r\nИвелина ИВАНОВА", "date": "2017.11.30", "title": "Шумен: До 7 декември се очаква становище по предложение за извънсъдебно споразумение за задълженията на „Топлофикация“"}
{"url": "http://www.focus-news.net/news/2017/11/30/2462586/the-guardian-tereza-mey-zayavi-che-ne-ya-e-strah-da-kritikuva-donald-tramp.html", "text": "Министър-председателят на Великобритания Тереза Мей заяви, че не я е страх да критикува американския президент Доналд Тръмп и САЩ, докато защитаваше правотата на критиките си към „ретуитовете“ на американския държавен глава, чийто първоизточник е крайно-дясната група „Великобритания на първо място“, пише британското левичарско издание The Guardian.\r\nТръмп предизвика вълна от критики в сряда, след като сподели три филмчета, които първо бяха публикувани в мрежата от вицепредседателя на групата „Великобритания на първо място“, показващи насилствени действия, извършени от мюсюлмани.\r\nВ отговор на това, от Даунинг стрийт излязоха със съобщение, в което определиха действието на Тръмп като „погрешно“. След това, американският държавен глава написа среднощно съобщение в „Туитър“, в което нападна персонално британския премиер: „Тереза Мей, не се съсредоточавай върху мен, а върху деструктивния радикален ислямски тероризъм, който върлува в Обединеното кралство. Ние сме добре!“.\r\nМей не закъсня да даде личен отговор на нападката, по време на пресконференция в столицата на Йордания – Аман. Тя заяви, че САЩ и Великобритания са работили срещу тероризма в близко сътрудничество. Освен това, британският премиер добави: „Фактът, че работихме заедно не означава, че се страхуваме да говорим, когато САЩ грешат и да бъдем напълно откровени с тях. Сигурна съм, че споделянето на филмчета от „Британия на първо място“ е грешка“.\r\n„Това е организация на омразата. Тя иска да всява разделение и недоверие в обществото. Тя е фундаментална опозиция на ценностите, които споделяме като нация – ценности, като уважение, толерантност и, ще посмея да го кажа, общо благоприличие“.\r\nПревод и редакция:", "date": "2017.11.30", "title": "The Guardian: Тереза Мей заяви, че не я е страх да критикува Доналд Тръмп"}
{"url": "http://www.focus-news.net/news/2017/11/30/2462587/predstoyashti-sabitiya-v-stranata-za-1-dekemvri-agentsiya-fokus.html", "text": "***\r\nПрезидентът Румен Радев ще посети УМБАЛ „Свети Георги“ – Пловдив, за да даде старт на кампания 2017/2018 на благотворителната инициатива „Българската Коледа“. \r\n***\r\nОт 09.00 часа ще се проведе заседание на Народното събрание.\r\n*** \r\nОт 11.00 часа  пред паметника на медицинските чинове, загинали във войните председателят на Народното събрание Цвета Караянчева ще присъства на тържественото отбелязване на 126 години от създаването на Военномедицинска академия\r\n*** \r\nЗаместник министър-председателят по правосъдната реформа и министър на външните работи Екатерина Захариева ще представи приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза.\r\n*** \r\nПредседателят на Военния комитет на НАТО генерал Петр Павел е на официално посещение в България. Той ще се срещне с министър-председателя Бойко Борисов, началника на отбраната генерал-лейтенант Андрей Боцев и със заместник-министъра на отбраната Атанас Запрянов и ще бъде награден с почетен знак „Св. Георги“ I степен.\r\n***\r\nОт 09.00 часа в зала „Перла“ в хотел Даунтаун ще бъде открита Международна научна конференция „Ценности, структури и институции в България – 10 години след присъединяването към ЕС“.\r\n***\r\nОт 09.30 часа българският комисар по цифровата икономика и цифровото общество Мария Габриел ще открие кръгла маса на тема: „Предизвикателства пред медийния сектор в Европа“ в Дома на Европа на ул. \"Г.С. Раковски\" 124. \r\n***\r\nОт 10.00 часа в конферентната зала на Централна гара София заместник-министърът на транспорта, информационните технологии и съобщенията Ангел Попов и евродепутатът Андрей Новаков ще открият конференция на тема „Инвестиции на ЕС в транспорта - гръбнакът на европейската икономика - перспективи след 2020“.\r\n***\r\nОт 10.00 часа в зала „Средец“ на „София Хотел Балкан“ ще се проведе конференция на тема „Демотивираните българи – проблем или възможност?“.\r\n***\r\nОт 10.00 часа в зала „Тържествена“ на Университета за национално и световно стопанство (УНСС) членът на Европейския парламент Николай Бареков и групата на Европейските консерватори и реформисти организират конференция на тема \"Фалшивите новини - бунтът на масите срещу елита в ХХI век\".\r\n***\r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n ***\r\nОт 10.00 часа 17-и състав на Софийски градски съд срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n*** \r\nОт 11.00 часа в хотел „Кристъл Палас“, Бизнес салон Националното сдружение на общините в България ще проведе пресконференция във връзка с предстоящите коледни и новогодишни празници.\r\n***\r\nОт 11.00 часа с полагане венци пред паметника на загиналите медицински чинове пред сградата на ВМА ще започне церемонията по  тържествено отбелязване на 126 години от създаването на болницата.\r\n***\r\nОт 11.00 до 15.00 часа паркинга на площад „Александър Батенберг“ жителите и гостите на София ще имат възможност да си направят напълно безплатен и анонимен тест за ХИВ. Мобилният кабинет е предоставен от фондация „Инициатива за здраве“.\r\n***\r\nОт 12.15 часа  кметът на София Йорданка Фандъкова ще посети ледената пързалка в спортния  комплекс  „Спортна София“ в Зона Б- 5.\r\n***\r\nОт 13.00 часа в градинката пред Народен театър „Иван Вазов“ ще бъде открита изложбата „Непознатите портрети на Стефан Данаилов“ по повод 75-ата годишнина на актьора.\r\n***\r\nОт 14.00 до 16.30 часа доброволците на БМЧК - София ще организират стационарни информационни пунктове за раздаване на презервативи и информационни материали на метростанция „Сливница” , метростанция „Бели Дунав”, пазарът на \"Ломско шосе\", както и подлезът пред хотел „Плиска”. Подвижни екипи от доброволци, разпространяващи превенционни материали, ще има в Студентски град от 14.30 часа до 17.00 часа в района между Студентска поликлиника и УНСС. Около 17.30 часа доброволците на БМЧК от всички пунктове, приятели и служители на Столичната организация на БЧК ще се отправят към бул. „Витоша”, в началото на пешеходната зона при изхода на метростанция „НДК”.\r\n***\r\nОт 17.00 часа в Централен дом на архитекта ще бъде открит V Балкански фестивал на ракията и спиртните напитки. \r\n***\r\nОт 17.30 часа на площада пред НДК (от страната на ул. „Фритьоф Нансен” и Билетния център) ще се проведе празнична програма. От 19.00 часа ще бъдат запалени светлините на елхата.\r\n***\r\nОт 18.00 часа началото на пешеходната зона при изхода на метростанция „НДК” БМЧК – София организира шествие в посока към Народния театър \"Иван Вазов\". Малко преди 19.00 часа всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН. \r\n***\r\nОт 18.00 часа в галерия „Академия“ ще бъде  открита изложба на Красимир Джидров - дългогодишен преподавател в катедра Керамика на НХА. Изложбата е по повод неговата 70-та годишнина.\r\n***\r\nОт 19.30 часа в зала „България“ ще се състои коледен концерт на Симфоничният оркестър и Смесеният хор на БНР.\r\n*** \r\nОт 12.00 часа в зала 5 на Община Благоевград ще се проведе пресконференция във връзка с програмата за коледно-новогодишните празници.\r\n*** \r\nОт 18.00 часа в Градска художествена галерия журналистът Миглена Ангелова ще представи в книгата си \"Искрено и лично за Големия VIP Брат\".\r\n***\r\nОт 09.00 до 16.00 часа във връзка с отбелязване на 1 декември - Световен ден за борба със СПИН, на гражданите ще бъдат предоставени услуги по доброволно и анонимно консултиране и изследване на ХИВ/СПИН с бърз тест във вирусологичната лаборатория и в КАБКИС на Регионална здравна инспекция - Бургас на ул. \"Александровска\" №120.\r\n***\r\nОт 10.00 часа в зала „Георги Баев“ на КЦ „Морско казино\" ще бъде представена книгата \"Моето черно море\" на автора Цветелина Атанасова. \r\n***\r\nОт 10.30 до 16.30 часа в Заседателна зала на Община Бургас ще се проведат серия от дискусии по следните теми: \"Здравето и благосъстоянието на младите хора. Превенция на ХИВ/СПИН и сексуално рисково поведение\", \"Здравно образование в училище\".\r\n***\r\nОт 12.30 до 13.30 часа във връзка с отбелязване на 1 декември - Световен ден за борба със СПИН ще се раздават здравно-информационни материали, предпазни средства и червени лентички в бургаските училища. \r\n***\r\nОт 17.00 часа във връзка с отбелязване на 1 декември - Световен ден за борба със СПИН ще бъде запалена традиционната огнена панделка пред сградата на Община Бургас. \r\n***\r\nОт 10.30 часа в сградата на ОИЦ – Варна  ще бъде представена книгата „Заедно за Европа“ 60 години Европейски социален фонд.\r\n***\r\nОт 11.00 часа във Фестивалния и конгресен център във Варна ща бъде открито второто издание на хитовия фестивал за ръчно изработени изделия „Коледен Сръчко“.\r\n***\r\nОт 14.00 часа общинският съветник от ПП ГЕРБ Бонка Банкова ще има приемен ден за граждани в офиса на партията на ул. „Георги Бенковски” №1.\r\n*** \r\nОт 16.00 часа в зала „проф. д-р Вл. Иванов“ в УМБАЛ „Св. Марина“ – Варна ще се проведе тържество по повод 30 годишнината на Детското отделение за интензивно лечение.\r\n***\r\nОт 18.00 часа в зала „Европа“ на Фестивален и конгресен център – Варна ще бъде прожектиран филмът „Донбаска пролет“.\r\n***\r\nОт 10.00 часа във фоайето на  Община Велико Търново ще бъде открита изложба, организирана от Арт-ателие към Съюза на инвалидите.\r\n***\r\nОт 10.00 часа в Голямата зала на  община Велико Търново ще се проведе обучителен семинар за малки и средни предприятия на тема „Онлайн търговията и възможностите пред малките и средните предприятия за увеличаване на продажбите“. \r\n*** \r\nОт 10.00 часа във фоайето на Общината Велико Търново ще бъде открита Изложба, организирана от Арт-ателие към Съюза на инвалидите.\r\n***\r\nОт 18.00 часа ще отвори врати Коледният базар в парк „Марно поле”.\r\n***  \r\nОт  19.00 часа в Малка зала на МТ „Константин Кисимов“ ще бъде представена премира на спектакъла „Няма да платим“.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще представи отчет за втората година от управлението си през мандат 2015-2019 г.\r\n***\r\nОт 10.30 часа в Младежки център – Добрич ще започне среща дискусия на тема „Да поговорим за СПИН“ с водещ Севдалина Колева – специалист РЗИ Добрич. От 11.30 часа ще започне Куиз игра /Игра с въпроси/ за ХИВ/СПИН.\r\n***\r\nОт 18.00 часа в Младежки център – Добрич ще започне вечер на класическата музика - с участието на Клуб Пиано при Младежки център – Добрич, млади музиканти от СУ „Кл.Охридски“ и Арт център „Палитра“.\r\n***\r\nОт 14.00 часа във фоайето на сградата на Община Дупница ще бъде открита изложба от постери на тема „СПИН-Знанието предпазва”. –\r\n***\r\nОт 12.30 часа в Национален музей „Васил Левски“ гр. Карлово ще бъде открита конференция на тема: „Васил Левски – из кривините на литературната иконография“.\r\n***\r\nОт 17.30 часа кметът Георги Димитров ще запали коледната елха в града.\r\n***\r\nОт 14.00 часа в читалище „Братство” ще се проведе обучение по „Алтернативен туризъм”. \r\n***\r\nОт 18.00 часа в галерия „Георги Машев“ ще бъде открита годишната изложба на Дружеството на пазарджишките художници. \r\n***\r\nОт 15.00 часа пред сградата на ОбМД доброволци ще образуват голяма червена панделка от балони по повод Световния ден за борба срещу СПИН - 1 декември.\r\n***\r\nОт 13.00 часа в залата в сградата на Община Петрич ще се проведе кръгла маса  и пътуващ семинар на тема „SHIFT -> Преминаване към онлайн и офлайн предприемаческа общност“.\r\n***\r\nОт 09.15 часа в Нова сграда на ПУ „Паисий Хилендарски“  ще се проведе национална кръгла маса „Ролята на наставничеството в системата на предучилищното и училищното образование“.\r\n***\r\nОт 10.00 часа на пл. „Централен“ ще заработи най – голямата открита ледена пързалка на Балканите. На откриването ще присъства кметът на града Иван Тотев. \r\n***\r\nОт 14.30 часа на Главната улица в Пловдив доброволците на Младежки информационно консултантски център – Пловдив /МИКЦ/ ще  отбележат 1 декември - Световен ден за борба срещу СПИН.\r\n***\r\nОт 18.00 часа ще бъдат запалени светлините на коледното дърво в центъра на Пловдив.\r\n***\r\nОт 09.30 часа председателят на УС на Агенция „Пътна инфраструктура“ инж. Дончо Лазаров ще участва в общественото обсъждане на доклада за ОВОС за трасето на АМ „Русе - Велико Търново“ в сградата на Общинска администрация – Русе.\r\n***\r\nОт 10.30 часа в Канев център ще бъде открит фестивалът „Светът е за всички”.\r\n*** \r\nОт 17.30 часа  тържествено ще бъдат запалени светлините на коледната елха пред Общината.\r\n***\r\nОт 09.30 часа в Ректората на Стопанска академия „Димитър А. Ценов” ще бъде открито национално ученическо състезание по „Банкиране, финансиране и бюджетиране“.\r\n***\r\nОт 15.00 часа в Общностен център за предоставяне на интегрирани услуги за деца до 7 годишна възраст в Смолян ще де проведе пресконференция по проекта на община Смолян „Предоставяне на услуги за ранно детско развитие в община Смолян”, Договор № BG05M9OP001-2.004-0044-C01, финансиран от Оперативна програма ''Развитие на човешките ресурси'' 2014-2020. \r\n***\r\nОт 18.00 часа в зала „Петър Стайков“ на бул. „България“ 44 ще бъде открита изложба-живопис на художниците Живка Кисьова, Росица Палийска и Стефан Данчев. \r\n***\r\nОт 11.00 часа в залата на Търговско – промишлена палата в Стара Загора ще бъдат обсъждани факторите, които засягат участието на бизнеса в зелените обществени поръчки в рамките на проекта GPP4Growth.\r\n***\r\nОт 12.30 часа в Детския отдел на библиотека „Родина” ще се проведе мултимедийна презентация, викторини, кръстословици, рисунки и коледна работилница „Коледа в България”.\r\n***\r\nОт 18.00 часа в парк „Пети октомври“ ще бъдат запалени светлините на коледната елха. Малко преди това, от 17.30 часа общината организира за децата спектакъл „Коледна магия“.\r\n***\r\nОт 17.30 часа на пл. „Сава Младенов“ ще бъде запалена Коледната елха.\r\n***\r\nОт 10.00 часа в зала „Спартак“ ще се проведе детски спортен празник под надслов „Да мечтаем заедно“, организиран от Община Хасково.\r\n***\r\nОт 18.00 часа в зала \"Дружба\" ще ес проведе спектакълът \"40 години с магията на танца\".\r\n*** \r\nОт 11.00 часа, в заседателната зала на Общинска администрация Хитрино на пресконференция ще бъдат съобщени решения на ОбС на ДПС - Хитрино, свързани с политическатаобстановка в Общината. \r\n***\r\nОт 14.00 часа Информационния център към паметника “Създатели на българската държава” ще бъде представена интерактивна пощенска картичка по повод 36-тия рожден ден на мемориалния комплекс.\r\n*** \r\nОт 17.30 часа  на откритата сцена пред ДКТ “Васил Друмев” ще се състои символично запалване на коледните светлини „Заедно край елхата“.", "date": "2017.11.30", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2017/11/30/2462588/tass-opek-reshi-da-prodalzhi-sroka-na-sporazumenieto-za-sakrashtavane-na-dobivite-na-petrol-do-kraya-na-2018-godina.html", "text": "Министрите на петрола от страните-членки на ОПЕК се договориха да продължат споразумението за съкращаване на добивите на нефт до края на 2018 година. Това съобщи пред ТАСС Министърът на петрола и газта на Оман Мохамед бен Хамад ар Румхи.\r\n„Да“, бе отговорът му на въпроса на ТАСС, дали е постигната договорка за продължаване на споразумението. Министърът не уточни дали ще бъдат установени квоти на добива за Нигерия и Либия, които са освободени от задължения за намаляването му. Преди заседанието Румхи заяви пред журналистите, че този въпрос също ще бъде обсъден.\r\nПревод и редакция:", "date": "2017.11.30", "title": "ТАСС: ОПЕК реши да продължи срока на споразумението за съкращаване на добивите на петрол до края на 2018 година"}
{"url": "http://www.focus-news.net/news/2017/11/30/2462589/kremal-rusiya-sasht-i-kitay-ne-planirat-razgovori-za-severna-koreya.html", "text": "Говорителят на руския президент Владимир Путин Дмитрий Песков заяви, че в близко време не се планират разговори между лидерите на Русия, САЩ и Китай във връзка със ситуацията около Северна Корея, предава РИА Новости.\r\n„Не“, отговори Песков на съответстващ въпрос.\r\nКакто „Агенция“ Фокус вече информира, последният телефонен разговор между Путин и Тръмп се проведе на 21 ноември. Президентите обсъдиха ситуацията в Сирия, Украйна, Северна Корея и въпроси около иранската ядрена програма.\r\nПревод и редакция:", "date": "2017.11.30", "title": "Кремъл: Русия, САЩ и Китай не планират разговори за Северна Корея"}
{"url": "http://www.focus-news.net/news/2017/11/30/2462590/pregled-na-mezhdunarodnite-novini-do-18-chasa-agentsiya-fokus.html", "text": "Аутопсията на военновременния командир на босненските хървати Слободан Праляк, който извърши зрелищно самоубийство в съдебната зала на Трибунала в Хага, ще бъде направена съвсем скоро.\r\n„Аутопсията е наш приоритет ... тя ще бъде направена съвсем скоро\", увери Франс Зоневелд, говорител на холандската прокуратура в Хага. Той разкри, че в бутилката с течност, която Праляк погълна по време на изслушване в Международния наказателен съд за бивша Югославия, е намерен „химически продукт, който може да причини смърт\".\r\n*** Министърът на външните работи на Рускаа федерация Сергей Лавров заяви, че Москва винаги се е застъпвала за диалог с Пхенян.\r\n„Винаги сме се застъпвали за контактите“, заяви първият дипломат на Москва в отговор на въпрос дали руското правителство планира диалог със Северна Корея в близко бъдеще.\r\n*** Броени часове преди първата среща, на която ще бъдат проучени възможностите за съставяне на нова голяма коалиция в Германия, от редиците на Християндемократическия съюз (ХДС) дадоха ясен сигнал, че вече не изключват варианта за формиране на правителство на малцинството, водено от Ангела Меркел.\r\nСлед единодушно обсъждане Президиумът на Икономическия съвет на ХДС  заяви в четвъртък, че Съюзът (ХДС/ХСС) няма да се втурне отново в голяма коалиция. „След всичко, което чуваме от редиците на социалдемократите, една голяма коалиция ще бъде възможна само на цената на безценни обещания за социална политика“, се казва в резолюцията, приета от партийния орган.  \r\nПодобно нещо не може и не трябва да бъде толерирано от Съюза (ХДС/ХСС) с оглед на големите демографски предизвикателства и високите разходи, необходими за образованието и иновациите в Германия. „Правителството на малцинството не е по-лошо правителство. То ще изпълнява всички задължения“, се казва в документа, като същевременно се подчертава, че подобен тип управление ще доведе до по-голяма отговорност на Бундестага пред правителството. Агенция „Фокус“ припомня:\r\nПравителство на малцинството, водено от Ангела Меркел (ХДС), е една от опциите за изход от политическата криза в Германия. Този вариант обаче се споменава рядко, само за да бъде отхвърлен категорично веднага след това. Звучи почти като природен закон: правителството на малцинството не може да работи добре и е неприемливо за Германия, че даже и за световните проблеми – или поне според голяма част от политическия елит на страната.\r\nПравителството на малцинството не може да разчита на мнозинство в Бундестага и затова ще бъде принудено във всеки един отделен случай да търси партньори за прокарване на решенията си. Тази „подробност“, разбира се, предизвиква безпокойство за гладкостта на политическия процес в Берлин. През последните дни рисковете от миноритарно правителство бяха описани подробно, но не и шансовете, които предлага. А такива има.\r\nВсъщност, управление на правителство на малцинството не е чак толкова проблематично, колкото си мислят някои. Скандинавските страни и Канада имат добър опит в това отношение. Успех обаче има и в Германия – подобни правителства са съставяни в Берлин, провинциите Саарланд, Хесен и Северен Рейн-Вестфалия.\r\nНай-силният аргумент за правителството на малцинствата е преоценката на Бундестага. През последните години много от най-важните въпроси бяха решавани след бурни дебати в парламента, които изискваха преговори и ловко лавиране между отделните фракции. \r\nАко се има предвид, че така или иначе Бундесратът упражнява допълнителен контрол на парламентарния процес, то аргументите срещу миноритарно правителство стават все по-малко.\r\n***Русия заяви в четвъртък, че достигнала предварително споразумение с Египет за използването на военновъздушните бази и свободното навлизане във въздушното пространство на близкоизточната страна от руската авиация.\r\nТекстът на споразумението, публикувано от Москва и потвърдено от високопоставен египетски военен, ще ознаменува поредното разширяване на руското военно влияние в Близкия Изток, като в случая това ще е чрез съдействие с един от най-близките американски съюзници в арабския свят. САЩ предоставиха на Египет повече от 70 милиарда долара военна помощ през последните години и поддръжниците на спонсорската програма сочат като едно от основните й предимства това, че тя ще позволи на американската армия да използва египетското въздушно пространство и военновъздушните бази в страната.\r\nЕгипет получава по 1,3 милиарда долара годишно от САЩ като военна помощ от 1980 година насам. По-рано тази година администрацията на Тръмп отряза или забави 291 млн. дол. от помощта заради обвиненията срещу египетския президент Абдел Фатах ас Сиси за злоупотреби с човешките права и връзките му със Северна Корея. Самех Шукри, министър на външните работи на Египет, определи този ход като „недоразумение“.\r\nСпоред условията на предварителното споразумение с Русия, Египет ще получи реципрочното право да използва американските бази. В четвъртък все още не е ясно как САЩ ще отговорят на този договор.\r\n*** Държавният секретар на САЩ Рекс Тилърсън поднови апелите на Вашингтон към Китай да намали доставките на петрол за Северна Корея, с което да принуди режима в Пхенян да седне на масата за преговори за спиране на ядрената и ракетната си програма.\r\nТилърсън заяви, че „Китай прави много“, но добави, че Вашингтон „мисли, че Пекин може да направи повече по въпроса за петролните доставки“.\r\nТой все пак уточни, че САЩ не искат Китай да спира напълно нефтените доставки за Пхенян, а само да ги намали.\r\n„Това беше най-ефективният инструмент, който накара севернокорейците да седнат на масата за преговори последния път“, отбеляза американският дипломат.\r\n***Хърватия е гневна от решението на Международния трибунал за военни престъпления в бивша Югославия, чието произнасяне вчера беше временно прекратено от драматичното самоубийство в съдебната зала на един от осъдените военнопрестъпници.\r\nНякогашният командир на силите на босненските хървати генерал Слободан Праляк вчера изпи отрова, след като съдиите на Хагския трибунал потвърдиха присъдата от 20 години затвор за военни престъпления по време на войната в Босна и Херцеговина, след което той по-късно почина в болница.\r\nДруги пет бивши военни и политически лидери на босненските хървати също бяха осъдени на различни срокове в затвор.\r\nЗаконодателите в хърватския парламент в четвъртък оцениха, че решението на трибунала да потвърди присъдата свързва кампанията за етническо прочистване в Босна и Херцеговина с тогавашното държавно ръководство на Хърватия.\r\nПарламентарните партии в страната излязоха със съвместно изявление, в което се посочва, че присъдата \"пренебрегва историческите факти и доказателства и следователно е несправедлива и неприемлива\".\r\n„С трагичен акт ... генерал Слободан Праляк символично насочи вниманието към несправедливостта на решението“, се казва в изявлението на водещите хърватски партии, които изразиха и съболезнования на семейството на Праляк\r\nХърватските законодатели започнаха днешната сесия с едноминутно мълчание в памет на загиналия генерал.Агенция „Фокус“ припомня:\r\nБосненският хърватин Слободан Праляк почина в болница в Хага, след като прие отрова в съдебна зала на Международният военен трибунал за военни престъпления в бивша Югославия.\r\nВ сряда сутринта, в съда започна заседание по дело срещу шестима командири на босненско-хърватските сили от войната в Босна и Херцеговина в началото на 1990-те години. След като апелативният съд потвърди присъдата на Праляк от 20 години затвор, той се изправи и каза: „Генерал Праляк не е военен престъпник и аз отхвърлям вашата присъда“. След това изпи съдържанието на шишенце, което носеше със себе си и му прилоша, а малко по-късно почина в болницата.\r\n***Министър-председателят на Великобритания Тереза Мей заяви, че не я е страх да критикува американския президент Доналд Тръмп и САЩ, докато защитаваше правотата на критиките си към „ретуитовете“ на американския държавен глава, чийто първоизточник е крайно-дясната група „Великобритания на първо място“.\r\nТръмп предизвика вълна от критики в сряда, след като сподели три филмчета, които първо бяха публикувани в мрежата от вицепредседателя на групата „Великобритания на първо място“, показващи насилствени действия, извършени от мюсюлмани.\r\nВ отговор на това, от Даунинг стрийт излязоха със съобщение, в което определиха действието на Тръмп като „погрешно“. След това, американският държавен глава написа среднощно съобщение в „Туитър“, в което нападна персонално британския премиер: „Тереза Мей, не се съсредоточавай върху мен, а върху деструктивния радикален ислямски тероризъм, който върлува в Обединеното кралство. Ние сме добре!“.\r\nМей не закъсня да даде личен отговор на нападката, по време на пресконференция в столицата на Йордания – Аман. Тя заяви, че САЩ и Великобритания са работили срещу тероризма в близко сътрудничество. Освен това, британският премиер добави: „Фактът, че работихме заедно не означава, че се страхуваме да говорим, когато САЩ грешат и да бъдем напълно откровени с тях. Сигурна съм, че споделянето на филмчета от „Британия на първо място“ е грешка“.\r\n„Това е организация на омразата. Тя иска да всява разделение и недоверие в обществото. Тя е фундаментална опозиция на ценностите, които споделяме като нация – ценности, като уважение, толерантност и, ще посмея да го кажа, общо благоприличие“\r\n*** Министрите на петрола от страните-членки на ОПЕК се договориха да продължат споразумението за съкращаване на добивите на нефт до края на 2018 година. Това съобщи Министърът на петрола и газта на Оман Мохамед бен Хамад ар Румхи.\r\n„Да“, бе отговорът му на въпроса на ТАСС, дали е постигната договорка за продължаване на споразумението. Министърът не уточни дали ще бъдат установени квоти на добива за Нигерия и Либия, които са освободени от задължения за намаляването му. Преди заседанието Румхи заяви пред журналистите, че този въпрос също ще бъде обсъден.", "date": "2017.11.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/30/2462591/georgi-svilenski-ot-bsp-kam-gerb-podaryavate-letishte-sofiya-s-privatizatsiyata-mu-pod-formata-na-kontsesiya-kategorichno-se-protivopostavyame-na-privatizatsiyata-na-raboteshtoto-letishte-sofiya.html", "text": "Ние, от ПГ на „БСП за България“, категорично се противопоставяме на концесията на „Летище София“. Опасно е за страната да бъде концесионирано, защото е  стратегически обект в българската национална инфраструктура, обект от национално значение и ще бъде подарен под наем, скрит под формата на концесия на нечия фирма, която ще калкулира печалби. Това заяви от парламентарната трибуна народният представител и зам.-председател на ПГ на „БСП за България“ Георги Свиленским съобщиха от пресцентъра на НС на БСП. Свиленски добави, че  само част от печалбите ще влязат под формата на концесионна такса в бюджета. „Предлагате парите от концесията на „Летище София“ да не отидат в Сребърния фонд , както е по закон, а да останат на разположение в бюджета“, се обърна към управляващите Свиленски.  Народният представител добави, че никой в пленарна зала няма право да лиши българските граждани от парите, които по закон трябва да влязат в Сребърния фонд, ако се стигне до приватизацията. „Никой няма право да залага летището на концесия, защото то е работещо предприятие и върви във възходящ тренд през последните години, като печалба“, отсече Свиленски. Той добави, че не е целесъобразно и средствата да бъдат преливани към БДЖ. „Нека не правим заложник едно голямо предприятие, като БДЖ, на друго голямо държавно предприятие, каквото е летището.  Най-опасно е 2200 работници от Летище София да бъдат направени заложници на други 2200 работници от БДЖ“, каза народният представител.\r\n„Обръщам се към така наречените патриоти, този инвеститор от съседна  страна нали ще знае кой и кога влиза и излиза от „Летище София“. Това е част от националната ни сигурност. Къде ще са в този момент службите ни?“, попита от парламентарната трибуна зам.-председателят на ПГ на „БСП за България“ Драгомир Стойнев. Той добави, че именно патриотите трябва да са против приватизацията на летището. „Кажете ми какво ще се инвестира в това летище? Нов терминал ли ще се прави? Нова кула ли ще се прави, при положение, че РВД си я направи? Патриотите са готови да предадат националния ни интерес за жълти стотинки“, отсече Стойнев. Той се обърна и към депутатите от „Воля“ с въпрос- дали са готови да влязат в порочната схема да се приватизира едно печелившо българско предприятие?  \r\n„И това предприятие ще се приватизира по същия начин- като всички печеливши предприятия, за да се прибере печалбата. Както се приватизираха банките, мините, заводите, така  ще се приватизира и летището. Ще го подпишат от правителството на ГЕРБ- тези, които се борят срещу последствията на прехода, ще продължат прехода\"- заяви зам.- председателят на Народното събрание Валери Жаблянов. Той разкри мотивите на управляващите: „Продължавайки лицемерието, да продължат да крадат, да грабят и да прибират по джобовете“.", "date": "2017.11.30", "title": "Георги Свиленски от БСП към ГЕРБ: Подарявате Летище София с приватизацията му, под формата на концесия, категорично се противопоставяме на приватизацията на работещото „Летище София“"}
{"url": "http://www.focus-news.net/news/2017/11/30/2462592/tsvetan-tsvetanov-gerb-ima-opiti-za-provokatsiya-ot-bsp-za-povishavane-na-naprezhenieto-pri-glasuvaneto-na-byudzheta-koeto-ne-e-neobhodimo-na-nikogo.html", "text": "Виждаме опити за провокация, за да повишим градуса на напрежението. Това не е необходимо на никого. Това каза председателят на ПГ на ГЕРБ Цветан Цветанов по време на окончателното гласуване на държавния бюджет за 2018 година, предаде репортер на Агенция „Фокус“. „Всички знаем какво направихме вчера. Всеки допринесе да има напрежение в пленарна зала“, припомни той. „Текстовете, които гледаме днес нямат абсолютно никакво отношение към темата за концесии и приватизация, която отвориха от БСП. Нека да бъдем разумни, защото гласуваме бюджета на страната“, заяви Цветан Цветанов. „Обръщам се към всички ПГ- да бъдем умерени и прецизни. Да уважаваме различното мнение, но не с повишен тон и повече емоция, която може да провокира напрежение, от което всички ще се срамуваме, след като го направим“, каза още председателят на ПГ на ГЕРБ. \r\nБиляна ИВАНОВА", "date": "2017.11.30", "title": "Цветан Цветанов, ГЕРБ: Има опити за провокация от БСП за повишаване на напрежението при гласуването на бюджета, което не е необходимо на никого"}
{"url": "http://www.focus-news.net/news/2017/11/30/2462593/redzhep-taiyp-erdogan-turtsiya-ne-e-narushavala-sanktsiite-sreshtu-iran.html", "text": "Президентът на Турция Реджеп Таийп Ердоган заяви, че Турция е водила политика съобразена със законите по отношение на енергийната търговия с Иран и не е нарушила никакви санкции. Това изказване на турския държавен глава е част от резките критики на Анкара към текущото дело в Ню Йорк срещу търговеца на злато от турско-ирански произход Реза Зарраб, пише турското издание Hurryiet.\r\n“Ние имаме търговски и енергийни връзки с Иран. Не сме нарушавали санкциите (срещу Иран). Каквато и да е присъдата, ние действахме правилно. Никога не сме се ангажирали пред САЩ (за енергийните връзки с Иран)“, е заявил Ердоган, пред високопоставени членове на управляващата „Партия на справедливостта и развитието“, по време на партийна среща при закрити врата на 30 ноември, според информация на изданието от неназовани източници.\r\n„Светът не се върти около САЩ. Ние имаме търговски и енергийни връзки и с Иран“, е подчертал турският лидер.\r\nСрещата е проведена във връзка с течащо дело срещу Хакан Атила, бивш високопоставен служител на турската „Халкбанк“, който е обвинен в заобикаляне на американските санкции срещу Иран, защото, според обвинението, е закупувал газ, заплащайки със злато, в схема оперирана от Зарраб. Той е започнал да съдейства на американското обвинение на 29 ноември и е дал показания за начина, по който се е осъществявало заобикалянето на санкциите, а освен това е направил разкрития за раздадени подкупи на лица от турското правителство.\r\nПревод и редакция:", "date": "2017.11.30", "title": "Реджеп Таийп Ердоган: Турция не е нарушавала санкциите срещу Иран"}
{"url": "http://www.focus-news.net/news/2017/11/30/2462594/sport-balgariya-s-dobar-zhrebiy-za-svetovnoto-po-voleybol.html", "text": "България ще бъде в една група със световния шампион Полша, Иран, Куба, Финландия и Пуерто Рико за световното първенство по волейбол през 2018 година, което ще се проведе в България и Италия.", "date": "2017.11.30", "title": "Спорт: България с добър жребий за световното по волейбол"}
{"url": "http://www.focus-news.net/news/2017/11/30/2462595/prihodite-ot-eventualna-kontsesiya-na-letishte-sofiya-nyama-da-vlizat-v-srebarniya-fond.html", "text": "Депутатите решиха приходите от първото плащане на евентуална концесия на летище „София“ да не влизат в Сребърния фонд, предаде репортер на Агенция „Фокус“.  \"За\" текста на второто четене гласуваха 116 народни представители, \"против\" - 93  и \"въздържали се\" - 0, с което той бе приет. С промените приходите от концесията на летище „София“ няма да отиват в полза на Държавния фонд за гарантиране устойчивост на държавната пенсионна система, или така наречения Сребърен фонд. В рамките на дебата от БСП настояха текстът да отпадне и се обявиха против приватизацията на летище „София“.  Председателят на Правна комисия и депутат от ГЕРБ  Данаил Кирилов обясни, че правилото парите от концесии да постъпват в Сребърния фонд няма да важи, ако се сключи договор за концесия на летището и това ще даде възможност средствата от първото плащане по нея да отидат за конкретно мероприятие. Според заместник-председателя на  ПГ на \"БСП за България\" Георги Свиленски  договорът за концесия на летище \"София\" няма да стане в рамките на 2018 г. \"Това, което се предлага, не е на дневен ред. Това е все едно аз да ви предложа приходите от концесията на храм-паметника \"Александър Невски\" да се запишат еди-къде си. Нито има идея той да се концесионира, нито има идея да се продава, но някой предлага приходите да влязат еди-къде си\", коментира Свиленски.  Юлиан Ангелов от \"Обединени патриоти\" призова БСП да си отговорят на въпроса кой е направил концесиите на летище \"Бургас\" и летище \"Варна\".\r\nДеница КИТАНОВА", "date": "2017.11.30", "title": "Приходите от евентуална концесия на летище „София“ няма да влизат в Сребърния фонд"}
{"url": "http://www.focus-news.net/news/2017/11/30/2462596/dronove-novi-obshtoevropeyski-pravila-za-podobryavane-na-bezopasnostta-i-neprikosnovenostta-na-lichniya-zhivot.html", "text": "Нови общоевропейски правила за подобряване на безопасността и неприкосновеността на личния живот при използване на дронове.\r\n‒         Да се регистрират дроновете и пилотите на дронове; \r\n‒         Те ще трябва да спазват критерии за безопасност и неприкосновеност на личния живот на ЕС; \r\n‒         Плановете за безопасност трябва да включват по-ранно идентифициране на авиационните рискове. \r\nПървите общоевропейски правила за гражданско използване на дронове бяха договорени от преговарящите в ЕП и Съвета в четвъртък сутринта. \r\nПонастоящем дронове, по-леки от 150 кг, което представлява по-голямата част от тях, попадат под юрисдикцията на националните органи и поради това производителите и операторите са обект на различни изисквания за конструиране и безопасност. \r\nСпоред неформалното споразумение, постигнато в четвъртък сутринта, проектирането и производството на дронове трябва да отговарят на основните изисквания на ЕС по отношение на безопасността, сигурността и неприкосновеността на личния живот. \r\nЕвропейската комисия има за задача да определи по-конкретни изисквания, например какви видове дронове трябва да бъдат оборудвани с функции като максимална височина на летене, максимален радиус на действие, избягване на сблъсъци, стабилизиране на полета и автоматизирано кацане. \r\nДържавите членки ще трябва да гарантират, че пилотите на дронове, които могат да причинят значителна вреда на хората, например като се сблъскат с тях, или които създават риск за неприкосновеността на личния живот, сигурността или околната среда, са регистрирани. Самите дронове също ще трябва да имат специална маркировка, за да могат да бъдат лесно идентифицирани. \r\nЦелта е да бъде осигурено еднакво равнище на безопасност в рамките на целия ЕС и по-голяма яснота за производителите и пилотите на дронове, за да се подпомогне развитието на сектора. \r\nПо-ранно идентифициране на рисковете за гражданското въздухоплаване \r\nДоговореният регламент актуализира също така и законодателството на ЕС за безопасността в авиационния сектор. При очакваното удвояване на въздушното движение през следващите десетилетия целта е да бъде създадена по-гъвкава общоевропейска система, базирана на оценка на риска, която да позволи да бъдат идентифицирани по-рано потенциалните заплахи, като едновременно с това се гарантира високото ниво на безопасност и конкурентоспособност на европейската промишленост. \r\nДържавите членки и Комисията също така ще засилят сътрудничеството си по въпросите на сигурността на въздухоплаването, включително киберсигурността. \r\nЦитат \r\nДокладчикът Мариан-Жан Маринеску (ЕНП, Румъния): „Днешното споразумение е много добра новина за авиопътниците и индустрията. Доволен съм, че успях да прокарам в окончателния текст всички предложения на ЕП“. \r\n„Разпоредбите относно дроновете представляват първите правила на общоевропейско равнище за тези нови участници във въздушния трафик. Правилата ще гарантират безопасността, сигурността и защитата на личния живот на гражданите на ЕС.“ \r\nСледващи стъпки \r\nЗа да може влезе в сила, предварителното споразумение трябва да бъде одобрено от Съвета на министрите (правителствата на ЕС) и от Европейския парламент в пленарна зала. \r\nБързи факти \r\nДроновете, които трябва да бъдат обхванати от правилата на ЕС за безопасност, са тези, които в случай на сблъсък с човек, могат да прехвърлят енергия над 80 джаула. \r\nОчаква се, че технологията за гражданските дронове може да представлява около 10% от авиационния пазар на ЕС през следващите 10 години (т.е. около 15 милиарда евро годишно). Според Комисията до 2050 г. свързаната с дроновете индустрия може да създаде около 150 000 работни места в ЕС.", "date": "2017.11.30", "title": "Дронове: нови общоевропейски правила за подобряване на безопасността и неприкосновеността на личния живот"}
{"url": "http://www.focus-news.net/news/2017/11/30/2462597/blagoevgrad-25-metrova-elha-shte-krasi-tsentara-na-grada.html", "text": "Започна монтирането на коледното дърво при сградата на Община Благоевград. 25-метровата елха се поставя от специализирана техника. Това съобщиха от пресцентъра на Общината. Предстои дървото да бъде украсенo, като по цялата му дължина ще бъдат поставени хиляди лампички и празнични елементи. Вече е монтирана празничната украса и в по-голямата част на града. \r\nОфициално Коледните светлини на площад \"Георги Измирлиев\" в Благоевград ще бъдат пуснати на 5-ти декември, когато ще бъде изнесена и богата празнична програма.\r\nПрез целия месец декември, в Благоевград ще се усеща празнична атмосфера, благодарение на разнообразните прояви, подготвени от общинското ръководство за жителите и гостите на града. Предвидени са множество концерти, изложби и изненади.\r\nБлагодарение на усилията на кмета д-р Атанас Камбитов и неговия екип, програмата за Коледно-новогодишните празници в Благоевград става все по-богата, с всяка изминала година.", "date": "2017.11.30", "title": "Благоевград: 25-метрова елха ще краси центъра на града"}
{"url": "http://www.focus-news.net/news/2017/11/30/2462598/kmetat-na-sofiya-yordanka-fandakova-reshavaneto-na-problemite-v-kvartali-kato-manastiski-livadi-tryabva-da-se-sluchva-pri-maksimalna-publichnost-i-neprekasnat-dialog.html", "text": "Решаването на проблемите в квартали като „Манастиски ливади“ трябва да се случва при максимална публичност и непрекъснат диалог. Това каза кметът на София Йорданка Фандъкова по време на обществено обсъждане на проблемите на кв. „Манастирски ливади-Изток”, предаде репортер на Агенция „Фокус“. Аз живея в този квартал. За мен е изключително важна тази среща. Познавам отлично проблемите на квартала, заяви столичният кмет. По думите ѝ безспорно квартал „Манастирски ливади“ е един от кварталите с много сериозни проблеми по отношение на публичната инфраструктура. \r\n„Ние сме групирали проблемите в града. Квартали като „Манастирски ливади“ - Запад, „Кръстова вада“ - Изток и Запад и кв. „Витоша“ без Симеоново - това са общо взето кварталите, за които в момента работим активно. Те имат почти сходни проблеми и те се дължат на интензивното строителство през последните 10-15 години, както и на липсата на общински терени публична собственост, които са за изграждане на публична инфраструктура. Този проблем изисква много сериозна работа, много сериозни инвестиции и много, много средства. През последните години районните кметове в тези райони заедно с ресорния заместник-кмет имат задачата да работят точно в тази посока“,заяви Фандъкова. Тя отбеляза, че средствата, които се дават, не са видими за хората и на тази среща ще даде кратък отчет, защото това се дължи на хората.\r\n„За мен това, което трябва да се случва задължително е максимална публичност и непрекъснат диалог, който благодарение на инициативни комитет в последните две години се води с променлив успех, но очевидно с нуждата вече да премине на по-различно ниво. Затова договорихме този формат, който ако се окаже успешен, можем да го използваме и в други случаи“, каза още столичният кмет.", "date": "2017.11.30", "title": "Кметът на София Йорданка Фандъкова: Решаването на проблемите в квартали като „Манастиски ливади“ трябва да се случва при максимална публичност и непрекъснат диалог"}
{"url": "http://www.focus-news.net/news/2017/11/30/2462599/polk-misho-yordanov-voenen-istorik-orazhieto-v-shumenskiya-ognestrelen-sklad-prez-1901-g-e-bilo-prednaznacheno-za-mobiliziranite-ot-tsyalata-iztochna-oblast.html", "text": "Шуменският огнестрелен склад е създаден през 1890 година. Като такъв той е преместен от Разград, защото до това време са съществували само Разградски и Софийски огнестрелен складов. Това каза в предаването „Със славната 2-ра Тракийска дивизия – За честта на България“ по Радио „Фокус”-Пловдив полк. Мишо Йорданов, военен историк. „Тези артилерийски складове имат за задача да съхраняват оръжието на българската армия – снаряди, патрони, барут, всичко, от което се нуждае армията в една бойна обстановка, когато в казармите не са призовани запасните чинове, а има само редовни войници”, заяви полк. Йорданов. \r\nПо думите му организацията на тези складове се е извършвала от 15-20 офицера и около 45 служители. В огнестрелните складове е имало работилници и лаборатории, където са ремонтирали оръжието, което е било повредено в бойна обстановка. Такъв склад съществува в Шумен, когато градът е център на Източния отдел на Българската армия и е един голям гарнизон, в който има и кавалерийски, и артилерийски, и пехотен полк, както и инженерна дружина.„Цялото това струпване на толкова много войска предполага и наличието на доста въоръжение”, посочи още полк. Йорданов. В тези складове, освен че се съхранява и ремонтира оръжието от тях то се извозва до бойните позиции. Това става чрез временни отделения, които с каруци и волски впрягове снабдяват фронта с това въоръжение. Началниците на този огнестрелен склад са били подчинени направо на министъра на войната. Те са били и началници на гарнизона. Началник на Шуменския огнестрелен склад е бил Иван Бояров. Складовете са били доста голямо преимущество за гарнизона, в който се намират. \r\n„Оръжието е било предназначено за мобилизираните от цялата Източна област, докато София е отговаряла за Западната област”, каза още полк. Йорданов. След това тези складове се увеличават - освен Шуменски и Софийски, има и Великотърновски. Това е направено с цел оръжието да бъде по-близо до мобилизираните, а много често се е практикувало оръжието да се изнася от складовете предварително в районите, където ще бъде раздавано. „Когато един полк се мобилизира, той наброява около 4000 души. Това означава и толкова пушки, и за всяка пушка по 200-250 патрона. Това означава, че в Шуменския склад е имало стотици хиляди такива оръжия, патрони и тонове барут”, коментира полк. Йорданов. По думите му организаторската дейност и отговорност за такива складове е била огромна, изисквало се е голяма дисциплина и усилия за поддържане на оръжието в изправност.\r\nПолк. Мишо Йорданов поясни, че оръжието в тези складове по това време е това, което е останало от руската армия, имало е и трофейно оръжие. Но с течение на времето страната ни се снабдява и закупува още оръжие, така че в навечерието на Балканската война започваме да задоволяваме нуждите на мобилизираните.\r\nЦветана ТОНЧЕВА", "date": "2017.11.30", "title": "Полк. Мишо Йорданов, военен историк: Оръжието в Шуменския огнестрелен склад през 1901 г. е било предназначено за мобилизираните от цялата Източна област"}
{"url": "http://www.focus-news.net/news/2017/11/30/2462600/ministerstvoto-na-finansite-ochakva-mesetsa-noemvri-da-priklyuchi-s-defitsit-ot-1724-mln-leva.html", "text": "На база на предварителни данни и оценки се очаква салдото по консолидираната фискална програма (КФП) на касова основа към края на месец ноември 2017 г. да бъде положително в размер на 2 321,0 млн. лв. или 2,3 % от прогнозния брутен вътрешен продукт (БВП). На месечна база се очаква дефицит за месец ноември в размер на 172,4 млн. лева. Това съобщиха от пресцентъра на Министерството на финансите. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 година. Той е свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007–2013 година.\r\nТрадиционно, част от планираните разходи се концентрират в последните месеци на годината. Това се дължи основно на по-високите разходи, свързани с разплащане на инфраструктурни и инвестиционни проекти предвид етапите на тяхното изпълнение и приключване на строителния сезон. Освен това през есенно-зимния сезон са по-високи социалните разходи, разходите за издръжка и др. Поради тези фактори се прогнозира превишение на разходите над приходите и свиване на отчетения текущо бюджетен излишък.\r\nОсновни параметри по КФП на база предварителни данни и оценки:\r\nПриходите и помощите по КФП към ноември 2017 г. се очаква да бъдат в размер на 31 895,3 млн. лв. (90,0 % от годишния разчет). Изпълнението на данъчните и неданъчните приходи се очаква да бъде 93,5 % от разчета за годината, като съпоставени със същия период на предходната година те нарастват с 2 389,9 млн. лв. (8,5 %). Постъпленията от помощи към края на месец ноември са по-ниски спрямо същия период на 2016 г., като изпълнението спрямо годишните разчети за 2017 г. се очаква да бъде 46,9 %.   \r\nРазходите по консолидираната фискална програма (вкл. вноската на Република България в бюджета на ЕС) към ноември 2017 г. се очаква да бъдат в размер на 29 574,3 млн. лв., което е 80,4 % от годишния разчет. Разходите за същия период на миналата година са в размер на 27 618,9 млн. лева. Нарастването на разходите спрямо края на месец ноември 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия (от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година. \r\nЧастта от вноската на Република България в бюджета на ЕС, изплатена  към 30.11.2017 г. от централния бюджет, възлиза на 816,4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет ще бъдат публикувани на интернет страницата на Министерството на финансите в края на месец декември 2017 година.\r\nПо данни от месечните отчети на първостепенните разпоредители с бюджет салдото по КФП на касова основа към месец октомври 2017 г. е положително в размер на 2 493,4 млн.  лв. (2,5% от прогнозния БВП) и се формира от излишък по националния бюджет в размер на 2 678,7 млн. лв. и дефицит по европейските средства в размер на 185,3 млн. лева. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007–2013 година.\r\nПостъпилите приходи и помощи по КФП към октомври 2017 г. са в размер на 29 166,7 млн. лв. или 82,3% от годишните разчети. Съпоставени със същия период на предходната година, данъчните и неданъчните приходи нарастват с 2 233,4 млн. лв. (8,7%), докато постъпленията от помощи са по-ниски. \r\nОбщата сума на данъчните постъпления, вкл. приходите от осигурителни вноски, възлиза на 24 469,0 млн. лв., което представлява 87,3% от планираните за годината приходи. Съпоставено с данните към октомври 2016 г. данъчните постъпления нарастват номинално с 9,7% (2 160,4 млн. лева).\r\nПриходите от преки данъци са в размер на 4 398,1 млн. лв. или 86,4% от предвидените в разчетите за годината, като спрямо същия период на предходната година нарастват с 423,0 млн. лева (10,6%). \r\nПриходите от косвени данъци са в размер на 12 296,4 млн. лв., което е 87,7% от разчетите за годината. Съпоставено с данните към октомври 2016 г., постъпленията в групата нарастват с 825,1 млн. лв. (7,2%). Постъпленията от ДДС са в размер на 7 923,7 млн. лв. или 90,2% от планираните. Съпоставени с предходната година, приходите от ДДС нарастват с 647,7 млн. лв. (8,9%). Размерът на невъзстановения ДДС към 31.10.2017 г. е 56,9 млн. лева. Приходите от акцизи възлизат на 4 183,1 млн. лв. (83,0% от разчетените за годината). Постъпленията от мита са 158,4 млн. лв. или 95,4% от разчета за годината. \r\nПостъпленията от други данъци (вкл. имуществени данъци и др. данъци по ЗКПО) са в размер на 905,8 млн. лв. или 91,4% изпълнение на годишните разчети. \r\nПриходите от социално и здравноосигурителни вноски са 6 868,7 млн. лв., което представлява 86,6% от разчетените за годината. Съпоставено със същия период на предходната година, приходите от осигурителни вноски нарастват номинално с 14,4% (865,7 млн. лева).  \r\nНеданъчните приходи са в размер на 3 577,8 млн. лв., което представлява 75,2% изпълнение на годишните разчети. \r\nПриходите от помощи са в размер на 1 120,0 млн. лв. или 42,4% от планираните за годината. \r\nРазходите по КФП (вкл. вноската на Република България в бюджета на ЕС) към октомври 2017 г. възлизат на 26 673,3 млн. лв., което е 72,5% от годишните разчети. За сравнение, разходите по КФП за същия период на 2016 г. бяха в размер на 24 854,6 млн. лева. Нарастването на разходите спрямо края на месец октомври 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г.,  увеличението от юли 2017 г. и увеличението на две стъпки през 2017 г. на размера на минималната пенсия (от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година. \r\nНелихвените разходи са в размер на 25 190,7 млн. лв., което представлява 72,9% от годишните разчети. Текущите нелихвени разходи към октомври 2017 г. са в размер на 23 513,4 млн. лв. (83,0% от разчета за годината), капиталовите разходи (вкл. нетния прираст на държавния резерв) възлизат на 1 677,3 млн. лв. (27,0% от разчетите към ЗДБРБ за 2017 г.). Лихвените плащания са в размер на 736,4 млн. лв. или 89,1% от планираните за 2017 година. \r\nЧастта от вноската на Република България в бюджета на ЕС, изплатена към 31.10.2017 г. от централния бюджет възлиза на 746,2 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nРазмерът на фискалния резерв  към 31.10.2017 г. е 12,0 млрд. лв., в т.ч. 11,4 млрд. лв. депозити на фискалния резерв в БНБ и банки и 0,6 млрд. лв. вземания от фондовете на Европейския съюз за сертифицирани разходи, аванси и други.\r\nДанните за изпълнението на консолидираната фискална програма към 31 октомври 2017 г. са публикувани на интернет страницата на Министерството на финансите, в категория „Статистика“. Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2017.11.30", "title": "Министерството на финансите очаква месеца ноември да приключи с дефицит от 172,4 млн. лева"}
{"url": "http://www.focus-news.net/news/2017/11/30/2462601/mkdmakedoniya-hashim-tachi-komentira-dialoga-belgrad-prishtina.html", "text": "Президентът на Косово Хашим Тачи твърди, че е получил потвърждение от вицепрезидента на САЩ Майк Пенс, че САЩ ще се включат по-активно в диалога между Белград и Прищина, пише скопското електронно издание „МКД“.\r\n\"Сега диалогът навлиза в нова фаза, а мадам (Федерика) Могерини се нуждае от цялата подкрепа. Затова е необходимо Америка да играе роля си в процеса\", заяви Тачи пред белградския портал \"Remarker\".\r\nТой посочи, че наскоро е бил във Вашингтон, където се е срещнал с вицепрезидента на САЩ, от когото уж е получил потвърждение, че САЩ активно ще се включат в диалога за нормализиране на отношенията между Сърбия и Косово.\r\n\"Тяхната роля е да внесат по-голяма надеждност, доверие и устойчивост в процеса\", заяви Тачи.\r\nПопитан, кога ще бъде сформирана Асоциацията на сръбските общини, Тачи отговори: \"Колкото по-рано, толкова по-добре. В съответствие с косовските закони това е международно задължение, което взехме в Брюксел. \"\r\nТой призова всички сърби, които са напуснали да се завърнат в Косово.\r\n\"Ще направим всичко по силите си, за да ги приспособим и интегрираме в косовското общество\", подчерта косовският държавен глава.\r\nТой добави, че поканата към сръбския президент Александър Вучич да посети Прищина е \"винаги актуална\".\r\n\"Не получих покана да посетя Белград, но аз съм готов да отида веднага щом тя пристигне. Ако се срещаме в световните столици, защо да не се срещнем и в столиците на нашите две държави, Прищина или Белград \", каза Хашим Тачи.\r\nГоворейки за създаването на специалния съд за престъпления на ОКК(срещу сръбското малцинство в Косово - бел. ред.), той заяви, че създаването на този съд е \"непопулярен ход в Косово\".\r\n\"Но, за да запазим партньорството си с НАТО, ЕС и Съединените американски щати, го придвижвам и работя, за да бъда гласувано в косовския парламент. Косово изпълни задълженията си и е време да излезем от този процес. Вече платих политическата цена, но мисля, че това е единственото правилно решение\", обясни косовският президент.\r\nТой определи обвиненията за трафик на човешки органи по време на косовската война като \"научна фантастика\".\r\n\"Тези обвинения са научна фантастика, никога не се е случило. Беше отвратителна и ужасна лъжа, измислена новина, предназначена само за привличане на внимание \", твърди той.\r\nНа въпрос как ще коментира факта, че лидерите на Сърбия тълкуват споразуменията, подписани в Брюксел като победа, Тачи отговори, че \"не е необичайно за сръбските лидери да празнуват загубите\".\r\n\"Милошевич направи същото и през 1999 г., когато сръбските войски се оттеглиха от Косово, той го отпразнува като победа. Ивица Дачич по някакъв начин е от една и съща школа и е нормално всичко да е победа. А реалността е, че Косово е независимо и суверенно, точно като Сърбия и се срещаме и говорим като две суверенни и справедливи държави \", завърши президентът на Косово.\r\nПревод и редакция:", "date": "2017.11.30", "title": "\"МКД\"(Македония): Хашим Тачи коментира диалога Белград-Прищина"}
{"url": "http://www.focus-news.net/news/2017/11/30/2462602/kmetat-yordanka-fandakova-23-mln-lv-sa-investitsiite-za-otchuzhdavane-otkupuvane-i-izgrazhdane-na-vik-mrezha-v-kv-manastirski-livadi-prez-poslednite-mesetsi.html", "text": "Общо инвестираните средства през последните месеци за отчуждаване, откупуване и изграждане на ВиК мрежа в квартала е на обща стойност 23 млн. лв. Това каза кметът на София Йорданка Фандъкова по време на обществено обсъждане на проблемите на кв. „Манастирски ливади-Изток”, предаде репортер на Агенция „Фокус“. „Изготвихме инвестиционни проекти за цялата ВиК мрежа. Само тези проекти са на стойност 500 000 лв. Важният проект, който предстои да стартира е за детска градина. Заложили сме средства в бюджета за 2018 г. Само за последните 2016 и 2017 г. са отчуждени и открити имоти на стойност 3 млн. лв. Общо данъците на кв. „Манастирски ливади“ изток и запад за една година са около 1,5 млн. лв.“, обясни Фандъкова. По думите й е ясно за всички, че са необходими и допълнителни публични средства, които са готови да инвестират не само в кв. „Манастирски ливади“, а и в кварталите „Кръстова вада“ - изток и запад и \"Витоша\". „Знаете, че се освободи терена за малкия парк и са предвидени 400 000 лв. за изграждане.  Много важна тема е тази за новия устройствен план“, каза още Йорданка Фандъкова.", "date": "2017.11.30", "title": "Кметът Йорданка Фандъкова: 23 млн. лв. са инвестициите за отчуждаване, откупуване и изграждане на ВиК мрежа в кв. „Манастирски ливади“ през последните месеци"}
{"url": "http://www.focus-news.net/news/2017/11/30/2462603/filip-popov-bsp-s-priemaneto-na-teksta-za-prihodite-ot-eventualna-kontsesiya-na-letishte-sofiya-narodnite-predstaviteli-izvarshiha-natsionalno-predatelstvo.html", "text": "С приемането на текста за приходите от евентуална концесия на летище „София“ народните представители извършиха национално предателство. Това каза секретарят на ПГ на „БСП за България“ Филип Попов  в отрицателен вот след приемане на решението, заложено в преходните и заключителни разпоредби на държавния бюджет за 2018 г. приходите от евентуална концесия на летище „София“ да не влизат в Сребърния фонд, предаде репортер на Агенция „Фокус“.  По думите на Попов гласуването на това предложение е било  първият и последен шанс на народните представители да изразят своето мнение и становище по отношение на концесията на летище „София“. „Оттук насетне всичката работа отива в управляващите. Това уважаемите народни представители от „Обединени патриоти“ го знаеха и всички тези, които го подкрепиха“,  заяви Филип Попов. Той се обърна към лидера на „Воля“ Веселин Марешки, който подкрепи предложението, заложено в проектобюджета: „Това беше вашият първи и последен шанс да си късате ризата за този  Закон за концесиите и срещу концесионирането на летище „София“. Вие заявихте, че не сте участвали в нито една далавера. Е - вече участвахте“, каза Филип Попов. \r\nДеница КИТАНОВА", "date": "2017.11.30", "title": "Филип Попов, БСП: С приемането на текста за приходите от евентуална концесия на летище „София“ народните представители извършиха национално предателство"}
{"url": "http://www.focus-news.net/news/2017/11/30/2462604/sport-tsska-pobedi-septemvri-s-20-i-se-priblizhi-na-1-tochka-ot-ludogorets.html", "text": "ЦСКА победи Септември с 2:0, в мач от 18-ия кръг на българската Първа лига, игран пред празните трибуни на стадион „Българска армия“. Головете отбелязаха Фернандо Каранга в 26-ата минута от дузпа и Кирил Десподов в 54-ата минута. След загубата на Лудогорец от Верея с 1:2 по-рано днес, ЦСКА събра актив от 41 точки, с една по-малко от лидера Лудогорец, а Септември е 10-и с 20 точки.", "date": "2017.11.30", "title": "Спорт: ЦСКА победи Септември с 2:0 и се приближи на 1 точка от Лудогорец"}
{"url": "http://www.focus-news.net/news/2017/11/30/2462605/plovdiv-obshtinata-startira-piloten-proekt-za-sabirane-na-hranitelni-otpadatsi-ot-zavedeniya.html", "text": "Община Пловдив стартира пилотен проект за събиране на хранителни отпадъци от заведения. Това съобщи за Радио „Фокус“ – Пловдив директорът на Общинско предприятие „Чистота“ Иван Стоянов. След началото на пилотния проект, ресторанти, закусвални, кухни и други обществени заведения в централната градска част на Пловдив вече ще могат да изхвърлят този вид отпадъци само в специализирани камиони. Маршрутите и графиците вече са разработени. Доставени са 740 броя кафяви пластмасови контейнери тип „Кука“ с вместимост 120 л. В проекта засега са включени 180 обекта. Всеки от тях е информиран за точния час, в който събраните хранителни остатъци трябва да бъдат предадени. „На санкции подлежат всички подобни обекти, които масово изхвърлят останала храна в контейнерите за смесен битов отпадък“, обясни Иван Стоянов.\r\nДиректорът на Общинско предприятие „Чистота“ напомни, че по закон всяка фирма трябва да има система за разделно събиране на отпадъците, тъй като е забранено изхвърлянето им в контейнерите за смесен битов отпадък, предназначени за граждани. Той предупреди, че упълномощените служители на предприятието ще продължат да следят за нарушители, които ще бъдат санкционирани съобразно общинските наредби.\r\n„Проектът за събиране и извозване на хранителни отпадъци стартира в централната част на Пловдив, тъй като там има най-много заведения за хранене. Намерението ни е поетапно да обхванем и други райони на града“, допълни Иван Стоянов.\r\nТони МИХАЙЛОВ", "date": "2017.11.30", "title": "Пловдив: Общината стартира пилотен проект за събиране на хранителни отпадъци от заведения"}
{"url": "http://www.focus-news.net/news/2017/11/30/2462606/afp-izrael-nanese-udari-nad-ivitsata-gaza-v-otgovor-na-obstrel-ot-minomet.html", "text": "Въоръжените сили на Израел нанесоха серия от удари срещу обекти в Ивицата Газа, в отговор на обстрел от миномет срещу израелски войници, осъществен от територията на палестинския анклав, предава AFP.\r\nОт групировката „Хамас“, която управлява Ивицата, съобщиха, че трима палестинци са ранени и са закарани в болница, без да дават повече подробности за инцидента. Няма данни за пострадали израелци.\r\nПревод и редакция:", "date": "2017.11.30", "title": "AFP: Израел нанесе удари над Ивицата Газа, в отговор на обстрел от миномет"}
{"url": "http://www.focus-news.net/news/2017/11/30/2462607/gl-arhitekt-na-sofiya-zdravko-zdravkov-stabilnostta-na-tsyalostniya-plan-na-manastirski-livadi-iztok-priet-2001-g-e-zashtitil-300-hil-kv-m-ulitsi-v-kvartala.html", "text": "Цялостният план на „Манастирски ливади-Изток“ е приет с решение на Общинския съвет от 2001 г. важно е да се отбележи, че именно стабилността на тази план и уличната регулация са защитили тези 300 хил. кв. м. улици – върху частна собственост. Това каза главният архитект на София арх. Здравко Здравков по време на обществено обсъждане на проблемите на кв. „Манастирски ливади-Изток”, предаде репортер на Агенция „Фокус“.   „Стабилността в общия устройствен план ни даде възможността да проведем процедури по отчуждаване по тези паркове, за да можем да проведем както корекциите на реките, така и да търсим възможностите за връзки с велосипедно предвиждане“, обясни арх. Здравков. По думите му цялостният план на „Манастирски ливади-Изток“ е приет с решение на Общинския съвет от 2001 г. „Важно е да се отбележи, че именно стабилността на тази план и уличната регулация са защитили тези 300 хил. кв. м. улици – върху частна собственост. Целият квартал е върху бивш земеделски имоти. От тези бивши земеделски имоти сме придобили около 1700 хил. кв. м. Напълно сме наясно, че трябва тези имоти да бъдат придобивани, публичните средства да бъдат инвестирани в придобиването на улиците, а след това в изграждане на благоустройствените мероприятия“, каза още той. „Стабилността в плановете е нещото, което ни дава възможност да стигнем до тези показатели. Продължаваме с програмата си по придобиване на уличните мрежи. Те ни дават възможност в момента, в който бъдат придобити да изграждаме и съответната съпътстваща инфраструктура“, коментира арх. Здравко Здравков и допълни, че през тези години за територията на квартала са се изработили цялостни инвестиционни проекти за водоснабдяване и канализация по същите тези улици.  „Тук се връщам на темата, която се отвори за преработка на плана. Улиците са стабилния елемент, който ни дава възможност за довършване на отчуждаването на останалата част от квартала плюс довършване и изграждане на канализация. Цялата територия е обезпечена с проекти за водоснабдяване и канализация“, каза още той.", "date": "2017.11.30", "title": "Гл. архитект на София Здравко Здравков:  Стабилността на цялостния план  на „Манастирски ливади-Изток“, приет 2001 г., е защитил 300 хил. кв. м. улици в квартала"}
{"url": "http://www.focus-news.net/news/2017/11/30/2462608/afp-beliyat-dom-oproverga-sluhovete-za-smyana-na-reks-tilarsan.html", "text": "Белият Дом отговори на спекулациите, че държавният секретар Рекс Тилърсън ще бъде заменен от директора на Централното разузнавателно управление (ЦРУ) Майк Помпео. Говорителят на президентството Сара Хъкаби Сандърс заяви, че той продължава да изпълнява задълженията си и че „в момента няма новини по кадрови въпроси“, предава AFP.\r\n„Секретар Тилърсън продължава да управлява Държавния департамент и целият кабинет е фокусиран върху успешния завършек на първата година от управлението на администрацията на президент Доналд Тръмп“, добави Сандърс.\r\nПревод и редакция:", "date": "2017.11.30", "title": "AFP: Белият Дом опроверга слуховете за смяна на Рекс Тилърсън"}
{"url": "http://www.focus-news.net/news/2017/11/30/2462609/nimh-prez-sledvashtoto-denonoshtie-shte-ima-valezhi-na-mesta-v-zapadna-balgariya-i-rodopskata-oblast-znachitelni.html", "text": "През следващото денонощие, с преминаването на средиземноморския циклон „Филип“, времето в страната ще бъде облачно. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще има валежи, на места в Западна България и Родопската област - значителни. В източната половина на страната ще остане ветровито, вятърът ще е югозападен и ще е топло, с дневни температури над 15°; там преваляванията ще са слаби и само на отделни места. В северозападните райони ще проникне студен въздух и максималните температури ще са около 6-7°; вятърът ще отслабне. Минималните температури също ще са в широки граници – от около 2-3° в Северозападна България, до 12-13° в източните райони. През нощта срещу събота валежите ще продължат.\r\nПо Черноморието ще е предимно облачно. Слаби превалявания от дъжд ще има главно по Северното Черноморие. Ще духа силен южен вятър. Максималните температури ще са 15° - 18°. Температурата на морската вода е 11°-13°. Вълнението на морето ще бъде е 3-4 бала.\r\nНад планините ще бъде облачно. Ще има валежи от дъжд, над 1800-2000 м – от сняг, в масивите от Западна България  - значителни. В западните райони на Стара планина, където ще нахлуе студен въздух, валежите от сняг ще са над 1500 м. Ще духа бурен, по високите и открити части ураганен вятър от юг-югозапад, който през деня в северозападните райони ще се ориентира от север-североизток и ще отслабне. Максималната температура на 1200 метра ще е около 8°, на 2000 метра – около 3°.\r\nАтмосферното налягане ще се повишава, но ще остане по-ниско от средното за месец декември (948 hPa).      \r\nПрез почивните дни времето ще се задържи облачно, с валежи от дъжд. В събота значителни по количество ще са в югозападните райони и Родопите, както и в централната част от страната, а в неделя на места в Южна България. Температурите ще са без съществен дневен ход, в по-голямата част от страната между 4° и 9°, а в Източна България, където ще продължи да духа умерен южен вятър, ще остават сравнително високи - от 15° до 18°. В неделя късно през деня от северозапад ще започне да нахлува студен въздух и през нощта срещу понеделник дъждът в северозападните райони ще премине в сняг. В понеделник вятърът в цялата страната ще се ориентира от северозапад и ще се усили. Температурите и в Източна България ще се понижат. Облачността ще се задържи значителна, но само на отделни места ще превали слабо.", "date": "2017.11.30", "title": "НИМХ: През следващото денонощие ще има валежи, на места в Западна България и Родопската област - значителни"}
{"url": "http://www.focus-news.net/news/2017/11/30/2462610/kmetat-yordanka-fandakova-30-mln-lv-shte-sa-neobhodimi-samo-za-otchuzhdavaneto-na-bul-todor-kableshkov.html", "text": "30 млн. лв. ще са необходими за отчуждаването на бул. „Тодор Каблешков“ в целия му габарит от ул. “Костенски водопад” до ул. Емилиян Станев” при бул. “Черни връх”. Това каза кметът на София Йорданка Фандъкова по време на обществено обсъждане на проблемите на кв. „Манастирски ливади-Изток”, предаде репортер на Агенция „Фокус“. \r\n„С екипа ми разгледахме изключително подробно всички планове и проблеми на района. Вече направихме няколко срещи. На първо място, продължаваме с процеса по отчуждаване и изграждане на улици. Ще продължим да работим последователно. Разделяме отчуждаването на два етапа – първият, който планираме следващата година, е за следните обекти: до края на годината планираме да отворим участък от ул. “Шарл Шампо” до бъдещата улица „Златните мостове“. Отчуждаваме бъдещата ул. „Златните мостове“ от ул. „Т. Каблешков“ до ул. “Флора” - това са 1237 кв. м.; ул. “Иван Кирков” - от бул. “България” до ул. “Костенски водопад” - 3045 кв. м. ул. “Флора” - от бул. “България” до ул. “Костенски водопад” - 6291 кв. м.\r\nВторият етап за отчуждаване е ул. „Костенски водопад“ от ул. „Тодор Каблешков“ до ул. „Шарл Шампо“ и ул. “Васил Стефанов” - от бул. “България” до ул. “Луи Айер”, коментира Фандъкова. \r\nПо думите й през цялото време ще работят по поетапното отчуждаване на бул. „Тодор Каблешков“ в участъка от ул. „Костенски водопад“ до ул. „Емилиян Станев“ при бул. „Черни връх“. „Предварителните изчисления са, че ще са необходими около 30 млн. лв. общо по отчуждаването на бул. „Тодор Каблешков“. Дала съм задача най-късно до месец март да се обяви процедурата и за южното платно за изграждане на бул. “Каблешков” в целия му габарит от ул. „Костенски водопад“ до „Черни връх“ заедно с трамвайното трасе. То ще се изгражда поетапно в зависимост от отчуждителите процедури. Това е предложението ни, иначе целият проект ще се обсъжда непрекъснато и периодично с вас“, добави тя. Според нея най-малко 2 млн. лв. от парите за отчуждаване, които са заложени за 2018 г. са за обектите от първия етап на отчуждавенето. „Тоест за тях сме осигурили средствата. Ще добавим средства, за да можем да продължим и да не спираме,  както и с проектирането, и изграждането им. Уверявам ви, че процедурите са много тежки и са свързани с тежки обжалвания. Затова конкретен ангажимент с дата за приключване на отчуждаване аз не мога да дам. Мога да дам конкретни срокове за изграждане. За изграждането на улиците, които влизат в първия етап, сме заложили средства в програмата за ремонт и изграждане на улици, така че да можем за три улици да приключим отчужденията и веднага след това да ги изградим. През 2018 г. залагаме изграждането на малкия „Костенски водопад“, допълни тя. Според нея там отчуждителните процедури са приключили и е изградена канализация. „Това са около 1 млн. лв. Отсечката е от „Тодор Каблешков“ до ул. „Васил Стефанов“. За бул. „Тодор Каблешков“ залагаме средствата за началото на строителството на отчужденото вече южно платно, частта от бул. „България“ до ул. „Костенски водопад“. Цялото строителство е 2 млн. лв., като залагаме средствата за аванса. Ще кажа защо - моята надежда е, че ще можем да започнем до края на април, но това ще зависи от обсъждането на проекта през месец март. След като се приема проектът ще започне процедурата за избор на изпълнител и в зависимост от приключването на тази процедура ще започне изграждането. Там също обикновено се случват обжалвания“, каза още Йорданка Фандъкова.\r\n\"Осигуряваме средства на кмета на район „Триадица“ да изпълни отводняване на дъждовните води на терен между улиците „Шарл Шампо“, „Иван Кирков“ и „Цанко Лавренов“. Имаме готовност при добри атмосферни условия да започнем още през тази година уличното осветление на три обекта – ул. „Тодор Джебаров“ от ул. „Григор Чешмеджиев“ до ул. „Васил Стефанов“ на  14 осветителни тела; ул. „Шарл Шапо“ от бл. 12 до бл. 12А - 12 стълба и осветителни тела; и ул. „Иван Криков“ пред бл. 60 и 60А – 10 стълба. Тези три обекта са възложени. За тях размерът на финансиране е 52 500 лв. Заедно с тези обекти през следващата година предвиждаме изграждането на улично осветление в ж.к. „Манастирски ливади“ Б и на ул. „Цанко Лавренов“ до бл.9. За всички улици, които ще изграждаме, предвиждаме място за засаждане на улични дървета\", обясни столичният кмет. \r\n“Имаме терен за училище, за който водим съдебно дело за собствеността.  След като приключат съдебните дела, тогава ще възложим проектирането му. Детската градина вече има разрешение за строеж и ще започнем изграждането и през 2018 г. Общата инвестиция за нея е 5 млн. лв. Нещата, които зависят от Столична община и от район „Триадица“ ще ги контролирам и наблюдавам лично, за нещата, които зависят от съда, ще ви информираме кое до къде е стигнало. Надявам се да работим заедно и да продължаваме диалога\", допълни още тя.", "date": "2017.11.30", "title": "Кметът Йорданка Фандъкова: 30 млн. лв. ще са необходими само за отчуждаването на бул. „Тодор Каблешков“"}
{"url": "http://www.focus-news.net/news/2017/11/30/2462611/provezhda-se-zasedanie-na-natsionalniya-shtab-vav-vrazka-s-prognozite-za-obilni-valezhi.html", "text": "Министърът на вътрешните работи свика Националния щаб във връзка с прогнозите за обилни валежи. Това съобщиха от пресцентъра на МВР. Заседанието се провежда по разпореждане на министър-председателя Бойко Борисов. Участниците в заседанието ще обсъдят предприемането на превантивни мерки. Кратко изявление след срещата ще направи министърът на вътрешните работи Валентин Радев пред сградата на МВР около 20.30 часа", "date": "2017.11.30", "title": "Провежда се заседание на Националния щаб във връзка с прогнозите за обилни валежи"}
{"url": "http://www.focus-news.net/news/2017/11/30/2462612/protothema-aleksis-tsipras-shte-uchastva-na-chetiristranna-sreshta-s-liderite-na-balgariya-sarbiya-i-rumaniya-v-belgrad-na-8-9-dekemvri.html", "text": "Министър-председателят на Гърция Алексис Ципрас ще бъде в Белград на 8-9 декември, само няколко часа, след като приключи срещата му с президента на Турция Реджеп Таийп Ердоган в Атина. Той ще участва във втората Четиристранна среща на върха между Гърция, България, Румъния и Сърбия, пише гръцкото издание Protothema.\r\nДва месеца след първата среща на Четиристранната среща на върха, проведена във Варна, България, президентът на Сърбия Александър Вучич ще приеме премиерите на Гърция, България и Румъния, съответно Алексис Ципрас, Бойко Борисов и Михай Тудосе, в петък, 8 декември 2017 година.\r\nПо време на втората им среща, четиримата лидери ще препотвърдят ангажираността си към развиването на сътрудничеството между техните страни и другите държави на Балканския полуостров. Освен икономическите, транспортните и енергийните въпроси, те ще обсъдят и последните развития в района на Западните Балкани, а именно опазването и засилването на стабилността, както и европейската перспектива на региона.\r\nВъзобновяването на принципите от Срещата на върха в Солун, проведена през 2003 година, беше поставено на масата по време на първата среща на четиристранката във Варна, където беше решено да бъде организирана среща на върха ЕС-Западни Балкани в София през май 2018 година, имайки предвид предстоящото българско председателство на ЕС през първата половина на 2018-а.\r\n Превод и редакция:", "date": "2017.11.30", "title": "Protothema: Алексис Ципрас ще участва на четиристранна среща с лидерите на България, Сърбия и Румъния в Белград на 8-9 декември"}
{"url": "http://www.focus-news.net/news/2017/11/30/2462613/alsat-mmakedoniya-privarzhenitsi-na-vmro-dpmne-protestirat-v-skopie-zatvaryat-krastovishta.html", "text": "Привържениците на македонската опозиционна партия ВМРО-ДПМНЕ блокираха няколко кръстовища в Скопие и започнаха да се събират пред Наказателния съд в града, за да протестират срещу неговите решения, предава македонската албаноезична телевизия „Алсат-М“.\r\nОт партията обявиха, че в следващите 30 дни ще блокират кръстовища в периода между 15 и 17 часа. \r\n Превод и редакция:", "date": "2017.11.30", "title": "„Алсат-М“(Македония): Привърженици на ВМРО-ДПМНЕ протестират в Скопие, затварят кръстовища"}
{"url": "http://www.focus-news.net/news/2017/11/30/2462614/ministar-neno-dimov-izmerenoto-zamarsyavane-na-vazduha-v-sofiya-s-62-pati-nad-normata-predstavlyava-edinichna-chasova-stoynost-koyato-ne-e-saotnesena-kam-chasova-norma.html", "text": "Измереното замърсяване на въздуха в София с 6.2 пъти над нормата представлява единична часова стойност, без да съществува часова норма. Това каза за Радио \"Фокус\" министърът на околната среда и водите Нено Димов. Той уточни, че измерените средни денонощни концентрации на замърсители са всъщност с превишение до 2.6 пъти. Според него двете основни причини за замърсяването на въздуха са метеорологичните условия и начина на отопление. \r\n„Основният източник на замърсяване на въздуха в България е именно отоплението на твърди горива. В последните няколко дни рязко застудя и предполагам, че това е комбинация с други специфични метеорологични условия. Но като цяло, включително и в замерването, което правихме преди няколко седмици на няколко ключови места в София, се видя, че там, където има отопление на твърдо гориво, се превишават нормите с фини прахови частици. Става дума за средно денонощните норми“, заяви Министър Нено Димов и допълни, че на дневен ред са поставени 9 мерки за справяне с проблема, които са били разгледани преди дни в Брюксел. Следващата стъпка е изготвяне на график за прилагането на тези мерки, който трябва да бъде готов до месец февруари, 2018 година. Министър Димов алармира, че Европейската комисия би могла да наложи глоба на България заради замърсения въздух, но е по-вероятно да опита да стимулира решаването на въпроса.", "date": "2017.11.30", "title": "Министър Нено Димов: Измереното замърсяване на въздуха в София с 6.2 пъти над нормата представлява единична часова стойност, която не е съотнесена към часова норма"}
{"url": "http://www.focus-news.net/news/2017/11/30/2462615/deputatat-ot-bsp-za-balgariya-tasko-ermenkov-kam-gerb-zashto-vsichki-ot-balgariya-byagat-v-strani-s-po-visok-danak-a-nie-sme-s-plosak-danak.html", "text": "Много малко са държавите в света, в които няма необлагаем доход. Ние сме държавата, в която се взема от най-бедните но не се додава от най-богатите. Това заяви в Народното събрание народният представител от ПГ на „БСП за България“ Таско Ерменков, съобщиха от пресцентъра на НС на БСП. Той припомни, че вчера, по време на гласуване на бюджета за следващата година, управляващите отказаха да вдигнат прага на максималния облагаем доход. Той припомни, че предложението на социалистите е имало за цел да се задържат средства при най-бедните, за да могат да живеят по-достойно. „Философията на една лява партия е, да не се взимат пари от най-бедните, както в момента става, от най-онеправданите, които едва свързват двата края. Това беше смисълът на нашето предложение“, обясни той. „Ако ни кажете, че с плоския данък е начинът за развитието на икономиката ни и хората да живеят по-добре, ще ви попитам- защо от България всички бягат в страни, където данъкът е много по-висок, с необлагаем минимум, където има прогресивно подоходно облагане и живеят по- добре, въпреки по-високите данъци, отколкото в нашата държава“, попита Ерменков управляващите.", "date": "2017.11.30", "title": "Депутатът от „БСП за България“ Таско Ерменков към ГЕРБ: Защо всички от България бягат в страни с по-висок данък, а ние сме с плосък данък"}
{"url": "http://www.focus-news.net/news/2017/11/30/2462616/mkdmakedoniya-protestat-na-vmro-dpmne-v-skopie-e-zavarshil-ot-partiyata-obyaviha-che-utre-shte-protestirat-pak.html", "text": "Протестът на опозиционната македонска партия ВМРО-ДПМНЕ пред Наказателния съд в Скопие е завършил, но ще бъде подновен утре, когато отново ще бъде изразено недоволството от задържането на 30-ина лица, между които депутати и бивши партийни функционери на партията, във връзка с нахлуването в македонския парламент на 27 април 2017 година, предава скопското електронно издание „МКД“.\r\nОливер Андонов се обърна към събралата се тълпа и заяви, че арестите са политически, а властта е на народа и ако Чавков иска да направи преврат, той ще го направи, докато протестира срещу „Шарените“.\r\nСвое обръщение имаше и Александър Нацев от ВМРО-ДПМНЕ, който заяви, че арестите са опит за разрушаване на духа на македонците. \r\nПревод и редакция:", "date": "2017.11.30", "title": "„МКД“(Македония): Протестът на ВМРО-ДПМНЕ в Скопие е завършил, от партията обявиха, че утре ще протестират пак"}
{"url": "http://www.focus-news.net/news/2017/11/30/2462617/vyara-tserovska-kmet-na-pernik-obshtinata-shte-poluchi-nov-zaem-v-razmer-na-7-200-000-leva-s-koyto-da-pogasi-staroto-si-zadalzhenie.html", "text": "Община Перник ще получи нов заем в размер на 7 200 000 лева, с който да погаси старото си задължение. Това каза в интервю за Радио „Фокус“ кметът на Перник Вяра Церовска. Тя уточни, че във финансовата история на Перник се наблюдава натрупване на множество заеми, които впоследствие трудно успяват да бъдат върнати, защото успоредно с това трябва да се покриват и всекидневните нужди на общината. Според нея за решаването на проблема е необходимо да се направи преглед на държавната методиката за отпускане на субсидии за общините. \r\n„Община Перник през 2008 година получава 12 милиона чисти пари от държавата, за да върне тогава натрупаните 12 милиона общ дълг. През 2009 година получава още 6 милиона. Тоест, би трябвало Общината в края на този мандат да приключи почти без задължения. Напротив. От 2009 до 2014 година общият размер на задълженията на Общината, при положение че тя е занулила през 2008 година, става 25 милиона“, коментира Вяра Церовска и допълни, че Община Перник ще се стреми да не трупа допълнителни задължения и да усвоява средствата по предназначение. По думите й въпреки това съществуват разходи, които не могат да се избегнат, ако се поддържат чистотата и инфраструктурата в общината.", "date": "2017.11.30", "title": "Вяра Церовска, кмет на Перник: Общината ще получи нов заем в размер на 7 200 000 лева, с който да погаси старото си задължение"}
{"url": "http://www.focus-news.net/news/2017/11/30/2462618/api-vremenno-dvizhenieto-po-pat-i-2-ruse-razgrad-v-uchastaka-tsar-kaloyan-ezerche-e-ogranicheno-poradi-katastrofa.html", "text": "Временно движението по път I-2 Русе - Разград в участъка Цар Калоян - Езерче е ограничено, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходен маршрут:  с. Писанец - с. Сеново - с. Дряновец.", "date": "2017.11.30", "title": "АПИ: Временно движението по път I-2 Русе - Разград в участъка Цар Калоян - Езерче е ограничено, поради катастрофа"}
{"url": "http://www.focus-news.net/news/2017/11/30/2462619/sport-prodalzhava-razsledvaneto-sreshtu-funktsioneri-na-fifa.html", "text": "Френската полиция е разпитала бившия вицепрезидент на ФИФА Реналд Тамарии във връзка с разследването за корупционни практики при изборa на Катар за домакин на Световното първенство през 2022 година. Разпита е продължил почти 24 часа и се е провел на остров Таити в Тихия океан от специализирано звено за борба с корупцията и разкриване на финансови престъпления. Функционерът вече получи осемгодишна забрана да осъществява футболни дейности за приемане на подкуп по същия случай.", "date": "2017.11.30", "title": "Спорт: Продължава разследването срещу функционери на ФИФА"}
{"url": "http://www.focus-news.net/news/2017/11/30/2462620/parlamentat-izleze-v-30-minutna-pochivka-za-da-reshi-kazusa-sas-sredstvata-za-remont-na-hram-pametnika-sv-aleksandar-nevski-i-zografskiya-manastir.html", "text": "Парламентът излезе в 30-минутна почивка, за да реши казуса със средствата за ремонт на храм-паметника „Св. Александър Невски“ и Зографския манастир, предаде репортер на Агенция „Фокус“. Това стана по предложение на председателя на ПГ на ГЕРБ Цветан Цветанов. По негово настояване се свика извънреден председателски съвет на Народното събрание и заседание на Бюджетна комисия. \r\nКазусът е във връзка с отпуснатите вчера средства в размер на 1, 130 млн. лева за ремонта на храм-паметника „Св. Александър Невски“ и Зографския манастир. Това бе част от алтернативния бюджет на БСП. Той се състои в това, че средствата не са  отразени в рамката на държавния бюджет за 2018 г., която бе приета преди това.  \r\nДеница КИТАНОВА", "date": "2017.11.30", "title": "Парламентът излезе в 30-минутна почивка, за да реши казуса със средствата за ремонт на храм-паметника „Св. Александър Невски“ и Зографския манастир"}
{"url": "http://www.focus-news.net/news/2017/11/30/2462636/mustafa-karadaya-dps-tsveta-karayancheva-napravi-vtora-stapka-kam-ostavka-ako-tya-e-zhertva-na-partiyniya-egoizam-na-gerb-prizivat-ni-e-da-uvazhavame-institutsiyata-predsedatel-na-ns.html", "text": "Цвета Караянчева направи втора стъпка към оставка – ако тя е жертва на партийния егоизъм на ГЕРБ, призивът ни е да уважаваме институцията председател на НС. Това каза председателят на ДПС Мустафа Карадайъ във връзка с отхвърлянето на средствата за ремонта на катедралата „Св. Александър Невски“ и Зографския манастир, предаде репортер на Агенция „Фокус“.  „Първата ви стъпка беше в заявление от ваша страна за нарушаване на Конституцията и на Правилника за организацията и дейността на Народното събрание. Втората стъпка е днес, с нарушаването на правилника, което вече е  демонстрация на заявеното от първия път“, каза Карадайъ на Цвета Караянчева. Той се обърна и към управляващите от мнозинството: „Ако г-жа Караянчева я виждате като жертва в тяснопартийния и властови егоизъм, то призивът ни е да имаме уважение към институцията председател на Народното събрание и да не нарушаваме Конституцията и Правилника за организация и дейността на НС“, заяви Карадайъ. Той се обърна и към Цветан Цветанов: „Призовавате за нормален тон, но нормалният тон идва от спазването на правилата“. Председателя на ДПС благодари на министъра на финансите Владислав Горанов и заяви, че ДПС ще следи изпълнението поетия ангажимент за ремонта на „Св. Александър Невски“ и Зографския манастир.\r\nДеница кИТАНОВА", "date": "2017.11.30", "title": "Мустафа Карадайъ, ДПС: Цвета Караянчева направи втора стъпка към оставка – ако тя е жертва на партийния егоизъм на ГЕРБ, призивът ни е да уважаваме институцията председател на НС"}
{"url": "http://www.focus-news.net/news/2017/11/30/2462637/parlamentat-otpusna-6881-mln-leva-na-voennata-akademiya-gsrakovski-ot-darzhavniya-byudzhet-za-2018-godina.html", "text": "Парламентът отпусна 6,881 млн. лева на Военната академия „Г.С.Раковски“ от държавния бюджет за 2018 година, предаде репортер на Агенция „Фокус“. За Националния военен университет „Васил Левски“ са предвидени 13, 525 млн. лева, а за Националното военноморско училище „Н.Й.Вапцаров“- 5,395 млн. лева. \r\nБиляна ИВАНОВА", "date": "2017.11.30", "title": "Парламентът отпусна 6,881 млн. лева на Военната академия „Г.С.Раковски“ от държавния бюджет за 2018 година"}
{"url": "http://www.focus-news.net/news/2017/11/30/2462638/sofiya-dvama-maskirani-mazhe-sa-izvarshili-vaorazhen-obir-v-ofis-na-zastrahovatelna-kompaniya-v-stolichniya-kvartal-mladost-4.html", "text": "Двама маскирани мъже са извършили въоръжен обир в офис на застрахователна компания в столичния квартал „Младост 4“, предава БНР. Крадците са взели между 3 000 и 5 000 лева, след като заплашили служителите в офиса. Полицията издирва извършителите.", "date": "2017.11.30", "title": "София: Двама маскирани мъже са извършили въоръжен обир в офис на застрахователна компания в столичния квартал „Младост 4“"}
{"url": "http://www.focus-news.net/news/2017/11/30/2462639/vidin-19-predpriyatiya-v-oblastta-dalzhat-obshto-604-000-lv-za-rabotni-zaplati-ot-nachaloto-na-godinata.html", "text": "19 предприятия в област Видин дължат общо 604 000 лв. за работни заплати от началото на годината, каза за Радио „Фокус“ – Видин Надежда Симеонова, директор на Инспекция по труда – Видин. Тя посочи, след намеса на служителите на Инспекцията по труда за периода са изплатени забавени възнаграждения в размер на 215 000 лв.\r\n“През изминалия месец са констатирани 3 случая на работа на лица без сключен трудов договор. В две фирми от сферата на здравеопазването и озеленяването са установени забавени трудови възнаграждения в размер на 100 000 лв.“, каза Надежда Симеонова. Тя допълни, че до края на годината приоритет в работата на Дирекция „Инспекция по труда“ – Видин ще бъдат проверките, свързани с редовно изплащане на дължимите трудови възнаграждения.\r\nАнна ЛОЗАНОВА", "date": "2017.11.30", "title": "Видин: 19 предприятия в областта дължат общо 604 000 лв. за работни заплати от началото на годината"}
{"url": "http://www.focus-news.net/news/2017/11/30/2462640/frantsiya-e-spryala-golyama-pratka-radioaktivni-gabi-ot-belarus.html", "text": "Франция е спряла голяма пратка гъби от Беларус, замърсени със слаба радиоактивност, предаде Reuters, като се позова на местните власти. \r\nОт френския ядрен регулатор ASN заявиха, че преди няколко дни в пратка гъби с маса 3,5 тона с произход Беларус митнически служители са открили следи от цезий 137, който е отпаден продукт от работата на ядрени реактори. \r\nОт регулатора посочват, че макар пратката да не представлява опасност за населението, тя ще бъде унищожена в специална пещ. \r\nИнцидентът не е свързан с радиоактивния облак, който се появи над Южна Русия миналия месец, уточняват властите. Калина Жекова", "date": "2017.11.30", "title": "Франция е спряла голяма пратка радиоактивни гъби от Беларус"}
{"url": "http://www.focus-news.net/news/2017/11/30/2462641/vitsepremierat-ekaterina-zaharieva-vrachi-nagradite-na-krib-za-mistar-i-misis-ikonomika-za-2017-g.html", "text": "Заместник министър-председателят по правосъдната реформа и министър на външните работи Екатерина Захариева връчи тази вечер призовете на „Мистър и Мисис Иономика” за 2017 г. на Конфедерацията на работодателите и индустриалците в България (КРИБ). Това съобщиха от пресцентъра на Министерството на външните работи. Тазгодишните носители на титлата са Елина Друмева, собственик на „Абритес” ООД и Димитър Димитров, изпълнителен директор на „Софарма Трейдинг”. \r\nЦеремонията „Мистър и Мисис Икономика” се провежда за седма поредна година от Конфедерацията на работодателите и индустриалците в България (КРИБ), като за трети път партньор на събитието е списание „Икономика”. \r\n„Много неща ми харесаха днес. Чух „заслужени” няколко пъти. Нека да имаме самочувствие, защото всичко, което постигате е в резултат на вашия денонощен труд. Зад всеки Ваш успех стои труд, умения, иновативност”, обърна се вицепремиерът Екатерина Захариева към представителите на българския бизнес. Тя подчерта, че благодарение на доброто партньорство между държавата и бизнеса за първи път в историята брутният вътрешен продукт на страната ще достигне 100 млрд лева. „Ръстът на БВП на нива около 4% вече е устойчив и ако запазим стабилността в държавата, той ще остане такъв и през следващата година”, изтъкна Захариева. \r\n„Като външен министър ще презентирам България като добро място за живот и за инвестиции. Уверявам ви, че ако имате нужда от моята помощ като вицепремиер - аз съм насреща. Вече работим за намаляване на бюрокрацията, намаляваме и таксите. Заслугата за този БВП е и Ваша. Нашата работа е да ви помагаме”, даде обещание към бизнеса вицепремиерът и външен министър. \r\nЕкатерина Захариева закри церемонията, отправяйки пожеланието и надеждата управителите на българските компании да работят с все повече амбиция и малко лудост, за да продължават да постигат такива успехи.", "date": "2017.11.30", "title": "Вицепремиерът Екатерина Захариева връчи наградите на КРИБ за „Мистър и Мисис Икономика” за 2017 г."}
{"url": "http://www.focus-news.net/news/2017/11/30/2462643/mvr-nyama-postradali-pri-vaorazheniya-grabezh-v-zhk-mladost-4.html", "text": "Тази вечер, около 20.00 часа, в полицията е постъпил сигнал за извършен грабеж в ж.к. \"Младост 4\", съобщиха от пресцентъра на МВР. Според първоначалните данни, двама маскирани и въоръжени са почукали на вратата на приключил вече работа офис на застрахователна компания. След като са били пуснати от служителите, те взели сума пари и два мобилни телефона. При случая няма пострадали. \r\nКриминалисти на СДВР предприемат оперативно-издирвателни действия за установяване на извършителите.", "date": "2017.11.30", "title": "МВР: Няма пострадали при въоръжения грабеж в ж.к. \"Младост 4\""}
{"url": "http://www.focus-news.net/news/2017/11/30/2462644/nimh-oranzhev-kod-za-obilni-valezhi-e-v-sila-za-8-oblasti-v-stranata-za-1-dekemvri.html", "text": "Оранжев код за обилни валежи е в сила за 8 области в страната за 1 декември. Това сочи справка на сайта на НИМХ. Кодът е в сила за областите София град, София област, Перник, Кюстендил, Благоевград, Смолян. В Кърджали също е обявен оранжев код за обилни валежи, но и за силен вятър.  В областите с оранжев код ще има значителни валежи от дъжд, над 1800 метра - от сняг. Количествата ще са между 35 и 65 л/кв. м, в отделни райони и повече. В местата със снежна покривка, с очакваните валежи от дъжд и умерения до силен вятър, снеготопенето ще е интензивно. В Кърджали ще духа силен юг-югозападен вятър със скорост 14-19 м/сек и пориви до 22-24 м/сек.\r\nЖълт код е обявен в областите Видин, Монтана, Враца, Ловеч и Пловдив. В първите 4 области ще има значителни валежи от дъжд, над 1500 метра - от сняг. Количествата ще са между 20 и 30 л/кв. м, в планинските райони и повече. В Пловдив само в южната част от областта ще има значителни валежи от дъжд. Количествата ще са между 20 и 30 л/кв. м.\r\nЖълт код за силен вятър е в сила за Хасково, Ямбол, Сливен, Бургас, Варна и Добрич.  В тези области ще продължи да духа силен юг-югозападен вятър със средна скорост между 14 и 19 м/с и пориви до 22-24 м/с.\r\nПо Черноморието също е обявен жълт код – ще духа южен вятър 14-17 м/сек (7 бала по Бофорт), пориви до 20 м/сек (8 бала по Бофорт). Вълнението ще бъде 3-4 бала.", "date": "2017.11.30", "title": "НИМХ: Оранжев код за обилни валежи е в сила за 8 области в страната за 1 декември"}
{"url": "http://www.focus-news.net/news/2017/11/30/2462645/darzhavniya-departament-na-sasht-reks-tilarsan-haresva-svoyata-rabota-kato-top-diplomat-vav-vashington-i-vaznameryava-da-ostane-na-posta-si.html", "text": "Държавният секретар на САЩ Рекс Тилърсън харесва своята работа като топ дипломат във Вашингтон и възнамерява да остане на поста си. Това заяви негов говорител след съобщенията, че президентът Доналд Тръмп планира да го смени, предаде AFP. Говорителят Хедър Науърт каза пред репортери, че шефът на администрацията на Белия дом Джон Кели е позвънил в Държавния департамент, за да увери служителите, че слуховете са неверни. „Държавният секретар Тилърсън харесва тази работа и има много неща за вършене“, подчерта Науърт, като потвърди, че следващата седмица дипломатът ще се срещне с европейски министри в Брюксел, Стокхолм, Виена и Париж. \r\nПо-рано Reuters съобщи, че във Вашингтон се разпространяват слухове, според които Белият дом е разработил план да замени Тилърсън с директора на ЦРУ Майк Помпео, а ЦРУ да се оглави от републиканския сенатор Том Котън. Калина Жекова", "date": "2017.11.30", "title": "Държавния департамент на САЩ: Рекс Тилърсън харесва своята работа като топ дипломат във Вашингтон и възнамерява да остане на поста си"}
{"url": "http://www.focus-news.net/news/2017/11/30/2462646/plovdiv-konteyneri-za-stroitelni-otpadatsi-sa-postaveni-na-8-mesta-v-shestte-rayona-na-grada.html", "text": "Контейнери тип „Лодка“ за строителни отпадъци са поставени на 8 места в шестте района на Пловдив. Това съобщи за Радио „Фокус“ – Пловдив директорът на Общинско предприятие „Чистота“ Иван Стоянов. Той посочи, че в тях гражданите могат да изхвърлят строителни отпадъци от ремонтни дейности в домакинствата си, като еднократното количество не може да надвишава 1 куб. м. \r\nПоставянето на контейнерите е в съответствие с Наредбата за управление на отпадъците на територията на Община Пловдив, като целта е да се предотврати нерегламентираното изхвърляне на строителни отпадъци. „Задължение на фирмите е сами да осигурят извозването на отпадъците“, посочи Стоянов. Той подчерта, че от общинското предприятие стриктно ще следят за спазването на заповедта и нарушителите ще бъдат санкционирани. Стоянов напомни, че за други едрогабаритни отпадъци като дивани, маси, фотьойли и врати, е предназначена специализираната площадка на ул. „Даме Груев“. \r\nКонтейнерите тип „Лодка“ са разположени по улиците „Юрий Венелин“, „Странджа“ и „Тракийски юнак“ в район „Централен“, на ул. „Юндола“ в район „Западен“, на ул. „Еледжик“ в район „Северен“, на ул. „Цар Симеон“ в район „Тракия“,  също на ул. „Богомил“ в район „Източен“ и на ул. „Даме Груев“ в район „Южен“.\r\nТони МИХАЙЛОВ", "date": "2017.11.30", "title": "Пловдив: Контейнери за строителни отпадъци са поставени на 8 места в шестте района на града"}
{"url": "http://www.focus-news.net/news/2017/11/30/2462647/reuters-silvio-berluskoni-shte-bade-saden-po-obvinenie-v-podkupvane-na-svidetel.html", "text": "Бившият италиански премиер Силвио Берлускони ще бъде съден по обвинение в подкупване на свидетел, дал показания през 2013 г. в рамките на процеса за секс с непълнолетна проститутка, предаде Reuters. Берлускони – лидер на дясноцентристката партия „Форца Италия“, е обвинен в това, че е платил на пианист, участвал в даваните от политика партита, да даде лъжливи показания в съдебния процес, по който в крайна сметка бе оправдан. \r\nНовото дело ще започне през февруари в Сиена, според източник на агенцията. \r\n81-годишният политик, четирикратен премиер на Италия отхвърля обвиненията. \r\nДелото идва малко преди парламентарните избори в страната, които трябва да се проведат най-късно до месец май. То едва ли обаче ще повлияе на изгледите за неговата партия, коментира Reuters. Калина Жекова", "date": "2017.11.30", "title": "Reuters: Силвио Берлускони ще бъде съден по обвинение в подкупване на свидетел"}
{"url": "http://www.focus-news.net/news/2017/11/30/2462648/parlamentat-prie-okonchatelno-darzhavniya-byudzhet-za-2018-g.html", "text": "Парламентът прие окончателно държавния бюджет за 2018 г., предаде репортер на Агенция „Фокус“.  Приходите от данъци са в размер на 21,040 млрд. лева. В бюджета за 2018 г. се предвижда икономическият ръст слабо да се забави до 3,9%, крайното потребление да се повиши с 4,7 %, а ръстът при инвестициите да се ускори до 4,3 %. При засилване на вътрешното търсене, растежът на вноса на стоки и услуги ще достигне 7,1 %. През 2018 г. нивото на безработица се очаква да се понижи до 6,2 %. В средносрочен план за данъците не се предвиждат значителни промени, като се запазва правителственият приоритет за ниски данъци.  С приетия бюджет  бяха предвидени 180,5 млн. лв.за опазване на границата, а 35, 2 млн. лева са средствата отделени за зимно поддържане и снегопочистване на общински пътища в държавния бюджет за 2018 година. Общата субсидия за делегираните от държавата дейности  за общините в бюджета за следващата година е 2,780 млрд. лева. Предвидени са трансфери за местни дейности в размер на 284,022 млн. лева.  Депутатите приеха бюджета на Министерството на Председателството на Съвета на ЕС през 2018 година с разходи от 3,300 млн. лева. Народните представители  първоначално приеха предложението от алтернативния бюдет на БСП да отпуснат 1, 130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, но впоследствие се върнаха  на текста и го отхвърлиха. Обсъждането и гласуването на бюджета за 2018 г. продължи в две пленарни заседания. \r\nДеница КИТАНОВА", "date": "2017.11.30", "title": "Парламентът прие окончателно държавния бюджет за 2018 г."}
{"url": "http://www.focus-news.net/news/2017/11/30/2462649/ministar-valentin-radev-otchete-spad-na-migrantskiya-natisk-i-na-zhertvite-po-patishtata-ot-nachaloto-na-godinata-dosega-obzor.html", "text": "Министърът на вътрешните работи Валентин Радев направи отчет на работата на МВР, като се спря на четири основни теми - пътния травматизъм, картина на миграционния натиск, превенция по време на отоплителния сезон и работата на зоополицията. Той уточни, че за жалост този месец черната статистика на пътните инциденти с много загинали е взела връх, като периодът от 17 ноември до 23 ноември е  най-тежък от началото на годината. По думите му в 18 катастрофи са загинали 28 души. Радев допълни, че в сравнение с миналата година загиналите са с 51 по-малко, а ранените с 714 по-малко.\r\nВъв връзка с миграционния натиск министърът на вътрешните работи отчете намаление с 81,2% в сравнение с 2016 г. Той обърна внимание и на превенцията по време на отоплителния сезон, като коментира, че с настъпването на зимата, важен въпрос за гражданите е внимателното боравене с отоплителни уреди. 520 са пожарите, възникнали в бита от 1 октомври до този момент, като при тях са загинали 24 души, а други 34 са пострадали. Според министър Радев най-уязвимите групи от населението в този период на годината са децата и възрастните хора. \r\nЗа зоополицията той обясни, че проявата на особена жестокост към животните, както и неупражняването на контрол над животни са обществено опасни деяния и са определени за престъпления. По думите му някои от тях се наказват с лишаване от свобода от 3 до 5 години и глоби от 5 до 10 000 лева. Министърът уточни, че освен със сигналите, постъпили в полицията, тези служители извършват и ежедневни проверки в Интернет пространството и медийни публикации за жестокост към животни, с цел своевременно извършване на проверки. От началото на 2017 г. в страната са образувани общо 274 досъдебни производства по текстове от НК, свързани с престъпления срещу животни.  \r\nЛюба АЛЕКСИЕВА", "date": "2017.11.30", "title": "Министър Валентин Радев отчете спад на мигрантския натиск и на жертвите по пътищата от началото на годината досега (ОБЗОР)"}
{"url": "http://www.focus-news.net/news/2017/11/30/2462650/milcho-dongov-kmet-na-selo-ivaylo-obshtina-pazardzhik-osnovniyat-problem-v-romskata-mahala-v-seloto-e-svarzan-s-patnata-infrastrukturata.html", "text": "Основният проблем в ромската махала в село Ивайло, община Пазарджик, е свързан с пътната инфраструктурата, каза за Радио „Фокус“ – Пазарджик Милчо Донгов, кмет на селото. Той уточни, че улиците там са неасфлтирани и през дъждовните дни се получават завирявания и дупки. \r\n„Миналата година бе положен  фрезован асфалт на 400 м участък на една от улиците в ромския квартал. Надяваме се да имаме средства да преасфалтираме и още няколко улици“, каза още Донгов.  Около ромската махала има и нерегламентирано сметище, където се изхвърлят битови и строителни отпадъци, като местната власт е изготвила план за неговото периодично почистване. \r\nСелото има около 3 000 жители, а ромският квартал е разположен в източната част на населеното място, в посока село Черногорово.\r\nАлбена ЖИЛЕКОВА", "date": "2017.11.30", "title": "Милчо Донгов, кмет на село Ивайло, община Пазарджик: Основният проблем в ромската махала в селото е свързан с пътната инфраструктурата"}
{"url": "http://www.focus-news.net/news/2017/11/30/2462651/ministar-vladislav-goranov-byudzhetat-za-2018-godina-dava-osnova-za-prodalzhavashto-ustoychivo-razvitie.html", "text": "Този бюджет дава перспектива, той е преразпределнието на БВП през следващата година, който дава основа за продължаващо устойчиво развитие. Това каза финансовият министър Владислав Горанов след приемането на окончателния бюджет за 2018 година, предаде репортер на Агенция „Фокус“. „Там, където дебатите бяха смислени бяха смислени, а там където не бяха - бяха дълги. Докато нещата се случват в пленарна зала значи законът има върховенство и всичко в държавата е наред“, коментира той. „Ниската преразпределителна роля на държавата изисква от една страна много по-висока ефективност на държавните разходи, предизвикателство основно към изпълнителната власт. Със сигурност дава възможност на обикновения инициативен човек да взима решения за това как да разходва това, което създава“, обясни той. „Нашата доктрина е, че свободният, образован и инициативен човек може сам да вземе решение как да харчи създаваното от него“, заяви министърът. „Ако се изкушим да увеличим дела на държавата значи, че сме лицемерни и че смятаме, че сме по-умни от българските граждани“, каза още той. \r\nБиляна ИВАНОВА", "date": "2017.11.30", "title": "Министър Владислав Горанов: Бюджетът за 2018 година дава основа за продължаващо устойчиво развитие"}
{"url": "http://www.focus-news.net/news/2017/11/30/2462652/the-sun-avtomobil-se-vzrivi-blizo-do-koleden-bazar-v-predgradie-na-london.html", "text": "Автомобил се взриви на метри от коледен базар в предградие на Лондон, съобщава британският вестник The Sun. В момента на инцидента в района е имало стотици хора. Полицията и пожарната служба бързо са отцепили мястото на произшествието и са потушили пожара. \r\nНяма сведения за пострадали. Причините за инцидента се изясняват. Междувременно, от лондонската полиция посочват, че не смятат инцидента за подозрителен. Калина Жекова", "date": "2017.11.30", "title": "The Sun: Автомобил се взриви близо до коледен базар в предградие на Лондон"}
{"url": "http://www.focus-news.net/news/2017/11/30/2462653/plovdiv-nauchna-konferentsiya-na-tema-vasil-levski-iz-krivinite-na-literaturnata-ikonografiya-shte-se-provede-v-karlovo-na-1-i-2-dekemvri.html", "text": "Научна конференция на тема „Васил Левски – из кривините на литературната иконография” ще се проведе в Карлово на 1 и 2 декември. Това съобщиха за Радио „Фокус“ – Пловдив от Национален музей (НМ) „Васил Левски“-Карлово, който организират събитието, съвместно с Филологическия факултет на Пловдивския университет (ПУ) „Паисий Хилендарски“. Откриването на конференцията ще се проведе от 12.30 часа на 1 декември. Кметът на Община Карлово д-р Емил Кабаиванов, заместник-председателят на Фондация „Васил Левски“ Стойо Карагенски и ректорът на ПУ „Паисий Хилендарски” проф. д-р Запрян Козлуджов ще приветстват участниците в събитието.\r\nКонференцията ще се състои от четири заседания. Ще бъдат представени разработки като „Левски: канонизацията”, „Васил Левски в контекста на балканските освободителни движения през погледа на Гърция”, „Държавническото иконизиране на Васил Левски в англоезичната преса”, „Васил Левски – портретът”, „Биографията на Апостола от Захари Стоянов и устойчивите стериотипи в публичния образ на Васил Левски”, „Символизации на образа на Васил Левски в самосъзнанието на бесарабските българи”. \r\nСпециално място в програмата е отредено и за проекта „Апостола в детските очи” на НМ „Васил Левски” и Фондация „Васил Левски”. В дискусионната маса се очаква да се включат студенти и млади научни работници.\r\nТони МИХАЙЛОВ", "date": "2017.11.30", "title": "Пловдив: Научна конференция на тема „Васил Левски – из кривините на литературната иконография” ще се проведе в Карлово на 1 и 2 декември"}
{"url": "http://www.focus-news.net/news/2017/11/30/2462654/germaniya-iztegli-treti-diplomat-ot-svoeto-posolstvo-v-severna-koreya.html", "text": "Германия изтегля трети дипломат от своето посолство в Северна Корея заради засилващите се опасения относно ракетната програма на Пхенян. Това оповести германският външен министър Зигмар Габриел ден след поредното ракетно изпитание на Пхенян, предаде Reuters. В сряда Пхенян съобщи, че е тествала успешно нова междуконтинентална балистична ракета, която има способността да достигне континенталната част на САЩ. \r\nБерлин остро осъди изпитанието и го определи като нарушение на международното законодателство. Калина Жекова", "date": "2017.11.30", "title": "Германия изтегли трети дипломат от своето посолство в Северна Корея"}
