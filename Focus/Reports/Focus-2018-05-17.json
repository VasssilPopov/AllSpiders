{"url": "http://www.focus-news.net/news/2018/05/17/2523190/sport-dzhosep-guardiola-udalzhi-dogovora-si-s-manchestar-siti.html", "text": "Треньорът на Манчестър Сити Джосеп Гуардиола удължи договора си до 2021 година, съобщиха от клуба. Настоящият договор на испанския треньор беше до 2019 година. Гуардиола е начело на Манчестър Сити от 2016 година, като този сезон завоюва титлата в английското първенство.", "date": "2018.05.17", "title": "Спорт: Джосеп Гуардиола удължи договора си с Манчестър Сити"}
{"url": "http://www.focus-news.net/news/2018/05/17/2523169/predstoyashti-mezhdunarodni-sabitiya-za-18-may-agentsiya-fokus.html", "text": "Президентът на Турция Реджеп Тайип Ердоган ще бъде домакин на извънредна среща на Организацията за ислямско сътрудничество в Истанбул в отговор на насилието в Ивицата Газа.\r\n*** Германският канцлер Ангела Меркел пристига на посещение в Москва, в рамките на която ще проведе среща с държавния глава на Руската федерация Владимир Путин.\r\n*** Извънредно заседание на Върховния комисариат на ООН по правата на човека във връзка с насилието в Ивицата Газа.\r\n*** Държавният глава на САЩ Доналд Тръмп ще приеме за среща генералния секретар на ООН Антониу Гутериш.\r\n*** Руският премиер ще представи предложението си за състава на новия кабинет в Москва. \r\n***", "date": "2018.05.17", "title": "Предстоящи международни събития за 18 май (Агенция „Фокус“)"}
{"url": "http://www.focus-news.net/news/2018/05/17/2523171/prof-mihail-konstantinov-nyama-kak-da-se-misli-za-zapadnite-balkani-i-tehnite-perespektivi-zatvoreni-v-ramkite-na-evropa.html", "text": "Няма как да се мисли за Западните Балкани и техните перспективи, затворени в рамките на Европа, тъй като има световни процеси, които са бързи и неприятни и са далеч от своето решение, коментира за Радио \"Фокус\" анализаторът професор Михаил Константинов. \r\n\"Трябва да се запази разум. Европа трябва да е единна пред лицето на Брекзит, който ще се случи догодина. Трябва да се признаят грешките, които се направиха. Засега грешките се признават с половин уста. Германската политическа класа си призна, че е сбъркала през 2015 година, но някак си, така, между другото - \"Малко сбъркахме\". Не сте сбъркали малко, сбъркахте много. Това трябва да бъде ясно и честно казано на европейските народи. Те ще го разберат. Както се казва, системата е: \"Иване, кажи си\". Да си кажат: \"Сбъркахме\", да се извинят на своето население, което беше подложено на тежък натиск, на неприятности, и да поискат доверието на хората. Няма да стане с лъжи и политически-коректни бръщолевения. Хората искат истината, а не политически въжеиграчи. Но аз се надявам, че на европейските политици накрая ще им дойде акълът, ако не им дойде, някой ще го направи по друг начин\", заяви той във във връзка с бъдещето на Европейския съюз. \r\nПрофесор Михаил Константинов допълни, че постигнатото на срещата на високо равнище в София решение на въпроса с името на Македония ще освободи пътя към тяхната интеграция.", "date": "2018.05.17", "title": "Проф. Михаил Константинов: Няма как да се мисли за Западните Балкани и техните переспективи, затворени в рамките на Европа"}
{"url": "http://www.focus-news.net/news/2018/05/17/2523170/sliven-obshtinata-ne-e-obyavyavala-bedstveno-polozhenie-ot-2015-godina.html", "text": "Община Сливен не е обявявала бедствено положение от 2015 година. Това сочи справка в кризисната дирекция на Общината. Заради проливните валежи тогава в Сливен и селата Биково, Тополчане, Стара река, Жельо войвода, Злати войвода и Крушаре, където са били  наводнени частни имоти и прилежаща инфраструктура, е обявено бедствено положение. Частично бедствено положение е било обявено и в село Раково заради свлачище. Било е уведомено Министерството на околната среда и водите и са предприети мерки за обезопасяване на свлачището.", "date": "2018.05.17", "title": "Сливен: Общината не е обявявала бедствено положение от 2015 година"}
{"url": "http://www.focus-news.net/news/2018/05/17/2523174/prof-aleksandar-marinov-2025-godina-e-nerealistichen-horizont-za-novo-razshiryavane-na-es.html", "text": "2025 година е нереалистичен хоризонт за ново разширяване на Европейския съюз (ЕС), независимо, че Европейската комисия предложи този срок, каза пред Радио \"Фокус\" социологът професор Александър Маринов по повод проведената в София среща на върха ЕС - Западни Балкани и подписаната декларация.\r\n\"Смятам, че обтекаеми са фразите. Има някакво най-общо послание, но си личи, че то е продиктувано не толкова от конкретните намерения на страните от ЕС да се захванат, колкото с поддържането на добро отношение към ЕС. Морковът се клати пред муцуната на магарето, да не го забравя, че го има. Тези резултати от срещата отстъпват и от реалистичните очаквания. Виждаме докъде я докарахме с преекспонирането на този приоритет и с подценяването на другите такива. Ще мине председателството ни, ще видим какво, ще остане в историята от срещата в София. Може би тя ще остане със знаменита фразата на Доналд Туск, че \"Ако европейците имат приятели като Тръмп, нямат нужда от врагове\", коментира професор Маринов и уточни, че е трудно да се направи стратегия за присъединяване на Западните балкани, защото френският президент Макрон категорично е поставил евентуалното бъдещо разширение на Европейския съюз в зависимост от реформирането на ЕС.", "date": "2018.05.17", "title": "Проф. Александър Маринов: 2025 година е нереалистичен хоризонт за ново разширяване на ЕС"}
{"url": "http://www.focus-news.net/news/2018/05/17/2523173/blagoevgrad-520-absolventi-ot-stopanskiya-fakultet-na-yuzu-neofit-rilski-poluchiha-diplomite-si.html", "text": "На тържествена церемония днес бяха връчени дипломите на абсолвентите от випуск 2017 на Стопанския факултет към Югозападния университет (ЮЗУ) „Неофит Рилски“ в Благоевград. Това съобщиха от пресцентъра на висшето учебно заведение. Своите дипломи получиха 520 абсолвенти в ОКС „Бакалавър“ и ОКС „Магистър“ от специалностите „Стопанско управление“, „Туризъм“, „Финанси“, „Счетоводство и контрол“, „Маркетинг“, „Международни икономически отношения“, „Икономика на публичната сфера“, „Счетоводно-финансов мениджмънт“, „Управление на проекти“, „Мениджмънт и маркетинг на международния бизнес“, „Международен туризъм“, „Управление и развитие на човешките ресурси в стопанския сектор“, „Мениджмънт на хотелиерската и ресторантьорска дейност“ и др.\r\nДеканът на Стопанския факултет доц. д-р Преслав Димитров откри тържеството и поздрави абсолвентите.\r\n„Оттук нататък ви предстои едно голямо учене и това е ученето през целия живот. Всеки един от вас ще се сблъска със своето работно място, във фирмата или институцията, в която работи като експерт или ръководител, с много проблемни ситуации, в които ние няма да сме там и ще трябва да се справяте сами, като използвате знанията, уменията и компетенциите, които сте получили тук. Ще ви е трудно, но ако искате да останете в тази професия, която сте си избрали – професията на икономиста, ще трябва да учите цял живот, тъй като светът и икономиката се променят“, каза доц. д-р Преслав Димитров.\r\n„Бъдете горди, че сте възпитаници на Югозападния университет, бъдете щастливи от това, което работите. Няма нищо по-хубаво от това да работите това, което ви е хоби“, каза още доц. Димитров. Той пожела на дипломантите лично щастие, здраве, късмет и успех във всяко едно начинание.\r\nДипломите на отличниците връчи ректорът на Югозападния университет „Неофит Рилски“ проф. д-р Борислав Юруков.\r\n„Всички ваши близки са тук, за да споделят този върховен миг, в който вие получавате атестат за един успешен бъдещ живот. От тук нататък  ще трябва много да се трудите, защото това е само началото“, каза в обръщението си към дипломантите проф. д-р Борислав Юруков.\r\n„В момента в София се провежда среща на европейските лидери, на която се обсъждат изключително важни въпроси. Това е показателен знак за вашето тържество, защото това ви дава възможност да реализирате себе си в една бъдеща Европа, в която България може да заеме достойно място. Считам, че благодарение на цялото ръководство и прекрасния екип на Стопанския факултет вие сте подготвени и можете да поемете по този път“, каза още проф. Юруков.\r\nПървенец на Випуск 2017 е Филип Иванов, завършващ специалност „Стопанско управление“ с успех 5.85 от семестриалните изпити и 6.00 от държавните изпити. Сред отличниците са и Павлина Борисова, Карамфила Арнаудова, Ваня Янева, Марио Петров, Елизабет Найденова, Цветелина Панева, Стефани Милева и Радостина Юлева. Те получиха плакет на университета за показаните високи резултати в процеса на своето обучение.\r\nСпециален музикален поздрав към абсолвентите отправиха Полина Порумова и Стефан Йорданов – възпитаници на Факултета по изкуствата.", "date": "2018.05.17", "title": "Благоевград: 520 абсолвенти от Стопанския факултет на ЮЗУ „Неофит Рилски“ получиха дипломите си"}
{"url": "http://www.focus-news.net/news/2018/05/17/2523172/es-potvardi-evropeyskata-perspektiva-na-zapadnite-balkani-no-poiska-reformi-obzor.html", "text": "ЕС потвърди европейската перспектива на Западните Балкани, но поиска реформи. Това е равносметката от проведената днес в София Среща на върха ЕС-Западни Балкани. Срещата бе първата по рода си от 15 години насам и демонстрира подновения ангажимент на ЕС към региона, който остава нестабилен две десетилетия след разпада на бивша Югославия. Домакин на разговорите на високо ниво бе българският премиер Бойко Борисов, а срещата  е най-голямото събитие в рамките на Българското председателство на Съвета на ЕС, чийто основен приоритет е именно европейска перспектива и свързаност на Западните Балкани. \r\nУчастниците в разговорите подписаха заключителна декларация, от която става ясно, че ЕС е решен да засили ангажиментите си на всички равнища в подкрепа на Западните Балкани, а страните от региона заявиха, че европейската перспектива е техен твърд стратегически избор. Няма конкретна информация кога може да се очаква страните от региона да се присъединят към ЕС. Посочено е обаче, че Съюза стартира приоритетна програма с цел да се ускори подобряването на живота на хората от Западните Балкани. На срещата на върха и в приетата Софийска декларация бе подчертана важността на дълготрайния ангажимент на Западните Балкани към принципите на правовата държава, борбата с корупцията и организираната престъпност, доброто управление и зачитането на правата на човека и правата на малцинства. Лидерите на ЕС и Западните Балкани постигнаха съгласие да предприемат редица действия, чрез които да се подобрят енергийната и транспортната инфраструктура и цифровата свързаност в региона. ЕС ще предостави безвъзмездни средства за допълнителни 11 приоритетни транспортни проектa (автомобилен транспорт, железопътен транспорт, пристанища) на обща стойност 190 милиона евро. С тази инвестиция могат да бъдат осигурени до 1 милиард евро заеми от международни финансови институции.          С цел разработването на новата програма за цифрови технологии за Западните Балкани ЕС е заделил 30 милиона евро за инвестиции за осигуряването на широколентов достъп в целия регион. Партньорите постигнаха съгласие за разширяване на наличните в региона механизми за намаляване на разходите за роуминг, така че да се обхванат и шестте държави партньори. Същевременно ЕС ще разработи пътна карта за намаляване на цената на роуминга между Западните Балкани и ЕС. Освен това ЕС ще насърчава преминаването на региона към нови енергийни източници, особено източници на възобновяема енергия, включително устойчивото използване на водноелектрическата енергия. \r\nВ областта на икономическата свързаност Комисията продължава да подкрепя собствения план на региона за създаване на регионално икономическо пространство, като срещата на върха приветства ангажиментите за ускоряване на работата по признаването на квалификациите и улесняването на търговията в рамките на Западните Балкани. Комисията ще увеличи предоставяната подкрепа за младите хора и образованието, по-специално с удвояване на финансирането по „Еразъм +“ за региона и чрез стартиране на пилотен проект за мобилност в областта на професионалното образование и обучение. Наред с това партньорите поеха ангажимент за програмата за цифрови технологии за Западните Балкани, с която ще се подпомогне преходът на Западните Балкани към цифрова икономика. Тя включва мерки като изготвянето на пътна карта за намаляване на разходите за роуминг и пакет за техническа помощ за потенциални инвестиции в области като широколентовия достъп. Следващата среща ЕС-Западни Балкани ще се проведе след 2 години в Хърватия, по време на нейното ротационно председателство на Съвета на ЕС.\r\nСлед края на срещата българският премиер заяви, че всички участници си тръгват от нея с „по едно наум“ и подчерта, че единственото спасение е в това да бъдем единни. Символ на това бе и появата на германския канцлер Ангела Меркел, британския премиер Тереза Мей и френския президент Еманюел Макрон на самата среща - тримата пристигнаха заедно в НДК, като преминаха пеша по Моста на влюбените. Българският премиер изтъкна още, че е важно да се работи в сътрудничество със страните от Западните Балкани, за да се ограничи влиянието на други геополитически сили в региона. „На тази среща на върха успяхме да създадем още по-тесни връзки с нашите приятели от Западните Балкани, които всеки ден, стъпка по стъпка, се приближават все повече до Европейския съюз — всеки със собственото си темпо и собствените си достойнства. Свързаността с Европейския съюз означава споделяне на ценностите и принципите му, включително зачитане на принципите на правовата държава, независимостта на съдебната власт и свободата на словото, защото Европейският съюз на първо място е общност на ценности и закони“, заяви председателят на Европейската комисия Жан-Клод Юнкер.\r\nПредседателят на Европейския парламент Антонио Таяни заяви, че стабилността на Балканите е стабилност и за ЕС. Той коментира, че всички държави от Западните Балкани са в Европа, но ако тези държави искат да станат пълноправни членки на общността, трябва да уважават нейните правила. \r\nПредседателят на Европейския  съвет Доналд Туск  определи срещата като успех. Той посочи, че за Западните Балкани няма друга алтернатива освен Европа и отбеляза, че Европейският съюз е и ще остане най-надеждния партньор на страните от региона. Туск отбеляза също, че проектът за свързаност между ЕС и страните от Западните Балкани не е алтернатива на разширяване на съюза. По думите на Доналд Туск има скептицизъм по въпроса с разширяването на Европейския съюз, но тенденцията да се върви към това е абсолютно ясна. Според него намерението на ЕС не е да разваля процеса по \"европейска свързаност\", предлагайки „бърза писта“ за присъединяване на страните от Западните Балкани. \r\nГерманският канцлер Ангела Меркел не се ангажира с конкретни дати за приемане и заяви, че днес говорим не за разширяване на ЕС, а за даване на европейска перспектива на страните от региона. От своя страна френският президент Еманюел Макрон коментира, че реформата на ЕС и еврозоната е основната предпоставка за разширяването на общността.\r\nДругите две основни теми по време на срещата на върха бяха търговските отношения със САЩ и излизането на щатите от ядреното споразумение с Иран. Що се отнася до ядрената сделка с Иран има единодушна договореност ЕС да поддържа сделката, докато Иран изпълнява условията по нея. \"Ще се действа\", ако европейските интереси бъдат застрашени, обяви Доналд Туск. Във връзка с коментари, че Иран може да е \"непредсказуем\", Доналд Туск посочи, че истинският геополитически проблем е не когато имаш непредсказуем опонент, а когато най-добрият ти приятел е непредсказуем и поясни, че това е най-големият проблем пред ЕС и САЩ в момента. „Нашето становище е да продължим близкото си сътрудничество с настоящата американска администрация, но за тази цел имаме нужда от по-малко капризи и по-последователен подход. И говорим за всеки аспект от геополитиката“, коментира Юнкер и добави, че ЕК ще продължи своето сътрудничество с Иран.\r\nЕвропейската комисия вече има начертан път как да действа и по въпроса с търговията със САЩ, но това ще се случи, ако САЩ изключи ЕС от своите нови митнически ограничения. „Ние искаме неограничено изключение от тарифните мерки в САЩ. Ако това стане, ние сме готови да започнем преговори с нашите трансатлантически партньори“, обясни Юнкер. Той допълни, че ще се търси засилване на сътрудничеството между САЩ и съюза в сферата на енергетиката. ЕС е готов да обсъжда и реформа в Световната търговска организация. Юнкер отново посочи, че ЕС няма да преговаря със САЩ с \"Дамоклев меч над главите ни\".\r\nСлед няколко срещи, проведени помежду им през последните два дни, гръцкият и македонският премиер обявиха, че са постигнали напредък в преговорите по отношение на името на Македония. Министър-председателят на Македония Зоран Заев заяви, че двамата са се обединили около един вариант за име на Македония, но не пожела да разкрие какъв, преди да я „обсъдят в страните си“. „От днес приятелството между Македония и Гърция е дори по-силно, надявам се до края на председателството да имаме решение на спора за името на страната“, каза Заев. Гръцкият премиер Алексис Ципрас подчерта от своя страна, че с македонския си колега са „покрили голяма част от разстоянието, но все още има път за изминаване“. „Разглеждаме обстойно всички подробности, но все още не сме в състояние да говорим за споразумение\", допълни Ципрас.\r\nВ рамките на срещите и събитията, съпътстващи форума страната ни получи подкрепа по две важни теми. Подготвяните регламенти на ЕС - „Мобилен пакет I“ и „Мобилен пакет II“, налагащи нови правила в придвижването на стоки и хора и предизвикали недоволството на българските превозвачи, са били обсъдени на среща между германския канцлер Ангела Меркел, българския премиер Бойко Борисов и френския президент Еманюел Макрон късно вечерта в сряда. Канцлерът Меркел увери, че диалогът за българските превозвачи ще продължи, а президентът Макрон изрази надежда, че решения по темата ще има през септември. „Бих желал да постигнем компромиси в идните месеци. Желаем задълбочена реформа в директивата за командированите работници. Благоприятно настроени сме към определени правила, като отчитаме спецификата на сухопътния транспорт в България“, коментира той. \r\nМеждувременно френският президент изрази подкрепа към присъединяването на България към чакалнята на еврозоната. По думите му страната ни е изпълнила условията за това. Той поздрави България и за качествената защита на границите. „Остават да се водят технически разговори между министрите. Мисля, че няма да е отговорно да се бърза с ангажименти, тъй като сме в процес да промяна на правилата. Отчитаме качеството на работата, която осъществи България“, каза още Еманюел Макрон.", "date": "2018.05.17", "title": "ЕС потвърди европейската перспектива на Западните Балкани, но поиска реформи (ОБЗОР)"}
{"url": "http://www.focus-news.net/news/2018/05/17/2523175/petko-angelov-prevozvach-zakonat-makron-e-diskriminatsiya-na-balgarskite-transportni-firmi-i-mozhe-da-dovede-do-falit-na-balgarski-prevozvachi.html", "text": "Дискриминация на българските транспортни фирми е законът „Макрон“, познат още като \"Мобилен пакет 1 и 2\", и може да доведе до фалит на български превозвачи, коментира пред Радио \"Фокус\" един от протестиращите Петко Ангелов. Той допълни: \"Ние имаме твърде ясна позиция, че ще протестираме до последно, ако трябва, ще изкараме камионите в Брюксел. Г-н Борисов разбра и като министър-председател извика финансовия си министър също да му потвърди данните, които дадохме, че 17% от брутния вътрешен продукт се оформя от транспорта, от транспортния отрасъл. Тези пари ще изчезнат от държавата, ние като фирми ще фалираме или ще се изнесем извън България, но няма да допуснем да ни се вземат шофьорите и бизнеса. Според нас проблемът ще се реши.\"\r\nПетко Ангелов каза, че в протеста през деня са се включили 5000 превозвачи, като около 3000 са протестирали в София, а останалите – в страната. Според него, ако в рамките на 15 дни се види, че ще има гласуване в Европейския парламент, протестът на превозвачите ще се премести пред Европейските институции в Брюксел.", "date": "2018.05.17", "title": "Петко Ангелов, превозвач: Законът „Макрон“ е дискриминация на българските транспортни фирми и може да доведе до фалит на български превозвачи"}
{"url": "http://www.focus-news.net/news/2018/05/17/2523179/kyustendil-20-detsa-sa-otlicheni-v-konkursa-nov-zhivot-na-izhvarlenite-predmeti.html", "text": "20 деца бяха отличени в конкурса „Нов живот на изхвърлените предмети“. Това съобщи за Радио „Фокус” – Кюстендил Милена Маркова, председател на читалище „Пробуда” – Кюстендил. По думите й конкурсът е част от проект „Зелени библиотека“. \r\n„Участие в него взеха 63 деца от 7 до 29 години с над 90 творби, като представиха предмети, изработени от рециклирани материали, с които да покажат своето отношение и грижа към природата”, каза Милена Маркова. По думите й журито, което е оценило многобройните творби, е определило 20 победители. В рамките на награждаването група „Гъбка“ от Детска градина „Първи юни” – филиал „Зорница“, са поздравили гостите и участниците с песен. \r\nКласираните участници са получили предметни награди, а всички останали участници диплом за успешно представяне.\r\nВенцеслав ИЛЧЕВ", "date": "2018.05.17", "title": "Кюстендил: 20 деца са отличени в конкурса „Нов живот на изхвърлените предмети“"}
{"url": "http://www.focus-news.net/news/2018/05/17/2523180/veliko-tarnovo-regionalniyat-istoricheski-muzey-otkri-v-bukuresht-izlozhba-s-unikalni-fotosi-ot-rusko-turskata-voyna.html", "text": "Регионален исторически музей (РИМ)– Велико Търново представи в Букурещ изложба „България и Румъния пред прага на Новото време. Забравени снимки и гравюри от Руско-турската война”. Това съобщиха от пресцентъра на музея. Изложбата бе открита на от Емил Врежаков, уредник в Отдел „Нова и най-нова история”. Тя е част от Седмицата на славянската култура, организирана от факултета по чужди езици и литература в Букурещкия университет, съвместно с посолствата на славянските държави. Събитието се проведе в присъствието на Явор Стоянов, съветник в Службата по култура, образование и наука в посолството на Република България в Румъния и Любомир Николов, генерален секретар на Демократичния съюз на българите в Румъния.\r\nЕкспозицията е посветена на 140 години от края на Руско-турската освободителна война и подписването на Сан Стефанския мирен договор и съдържа 59 изображения. Представени са гравюри, публикувани от френското издание „L’Univers illustre” по време на войната. Част от тях са слабо познати в обществото, както в България, така и в Румъния и са предоставени за разпространение от българското Национално движение „Русофили”. В изложбата са използвани и копия на снимки направени от военните фотографи и кореспонденти Александър Иванов и Франц Душек, предоставени от Иво Хаджимишев и съхранявани във фонда на РИМ – Велико Търново. Акцентите в са посветени на посещението на ген. Радецки, великият руски княз Николай Николаевич и руски войски в старата българска столица Велико Търново през 1877 г., както и на участието във войната на Румъния. Във фокуса попадат щаб-квартирата на руския император в село Горна Студена, военният щаб на румънският крал Карол I, позициите на руската артилерия при Корабия, български доброволци участвали в сраженията, освобождението на българските градове, парада на победата на руските войски над Турция, проведен в Букурещ след края на войната и други.\r\nАвтори на изложбата са доц. Светла Атанасова, Наталия Борисова и Емил Врежаков.", "date": "2018.05.17", "title": "Велико Търново: Регионалният исторически музей откри в Букурещ изложба с уникални фотоси от Руско-турската война"}
{"url": "http://www.focus-news.net/news/2018/05/17/2523177/varna-selo-padina-otbelyaza-dvoen-praznik.html", "text": "С народни песни, хора̀ и рибен курбан жителите на Падина отбелязаха празника на селото и на православния си храм „Възнесение Господне“, който става на 105 години. По традиция местните се събраха в двора на Младежкия дом, който се превърна и в арена на народното веселие. Това съобщиха от Община Девня.\r\nСред гостите бяха кметът на Девня Свилен Шитов, заместникът му Донка Йорданова, представители на химическия завод „Солвей соди“, който инвестира в реновирането на Младежкия дом и ще ремонтира за своя сметка покрива на читалището,  председателят на местния парламент Владимир Ненков и др.\r\nКметът на село Падина Ивелина Йоргакиева посрещна гостите и поздрави всички по случай светлия християнски празник Възнесение Господне. Общинският кмет Свилен Шитов се здрависа с хората, а в своята официална реч изтъкна, че Падина е модел на традиционното българско село, в което хората са единни, сплотени и инициативни, за което им благодари.\r\nКметът пожела на падинци здраве, щастие и късмет, след което поиска и да завали, тъй като според поверието дъждът на Спасовден носи берекет. Свилен Шитов благодари и на представителите на „Солвей соди“ за инвестицията в Младежкия дом, който е основно ремонтиран, с нова дограма и климатици.\r\nМестният енорийски свещеник отец Иван благослови рибения курбан. „Господи, помилуй всички православни християни, които живеят в това село и в България“, помоли се духовникът.\r\nСлед православния ритуал жени от селото сервираха курбана по масите, а за доброто настроение на всички се погрижиха атрактивните моми и момци от танцова формация „Войводи“ – Варна, самодейците от танцов клуб „Падинска жарава“ – с. Падина, в който играе и кметицата Ивелина Йоргакиева, професионалистите от орк. „Орхидеи“ – Варна и народната певица  Ангелина Димитрова.", "date": "2018.05.17", "title": "Варна: Село Падина отбеляза двоен празник"}
{"url": "http://www.focus-news.net/news/2018/05/17/2523176/the-new-york-times-emanyuel-makron-plashta-visoka-tsena-u-doma-zaradi-demonstratsiyata-na-priyatelstvo-s-donald-tramp.html", "text": "Френският президент Еманюел Макрон изглежда плаща висока цена у дома за топлата прегръдка, дългото прочувствено ръкостискане, усмивките и „пърхането с мигли“, които демонстрира при неотдавнашната си среща във Вашингтон с държавния глава на САЩ Доналд Тръмп. Младият френски лидер бе подложен на остри критики от политическите му опоненти в собствената му страна, коментират в редакцията на американския вестник The New York Times. \r\nЗа демонстрацията на приятелство с един американски президент, който е дълбоко непопулярен във Франция, Макрон плати солена цена – неговият рейтинг падна заради впечатлението, че политиката му облагодетелства богатите. Неподправените молби на Макрон за политически промени от страна на Тръмп се възприемат като неуспехи и повече от половината от анкетираните само преди седмица французи признават, че не гледат с добро око на задушевното представление на лидера им, който в замяна получи... всъщност, нищо. \r\nЦената, която Макрон плаща за поведението си спрямо лидера на Белия дом, стана още по-висока, след като държавният глава на САЩ обяви оттеглянето на страната от споразумението за ядрената програма на Иран. Особено като се има предвид, че френският президент отиде във Вашингтон с мисията да убеди Тръмп да остане в сделката, постигната през 2015 г. \r\nФранция е „проституирала\" и  „се е унижила в отношенията си със САЩ\", твърди Даниел Фаскел, депутат от опозиционна дясноцентристка партия, след като миналата седмица Тръмп гръмко обяви излизането на САЩ от сделката с Техеран.  „Франция подкрепя партньор, който се оказва опасен за световния мир\", коментира Клементин Отен, друг народен представител, представител на левите от политическия спектър.  „Франция трябва да удари с юмрук по масата, вместо да се занимава с Доналд Тръмп“, допълва Отен. \r\nЕнтусиазмът на Макрон към г-н Тръмп се противопоставя неблагоприятно на далеч по-хладния подход на други европейски лидери като германския канцлер Ангела Меркел и неговите предшественици във френското председателство, които държат американците на ръце.\r\nВ допълнение към излизането от ядрената сделка с Иран, Макрон получи и други „подаръци“ от Тръмп – френският лидер не успя да го убеди да остане и в Парижкото споразумение за климата, нито да спечели сърцето му до степен, в която Вашингтон да се откаже от допълнителните мита за вноса на стомана и алуминий от ЕС. И в Париж резултатите не изглеждат добре: три на нула за Тръмп срещу Макрон. Тереза Герова", "date": "2018.05.17", "title": "The New York Times: Еманюел Макрон плаща висока цена у дома заради демонстрацията на приятелство с Доналд Тръмп"}
{"url": "http://www.focus-news.net/news/2018/05/17/2523181/blagoevgrad-s-vodosvet-otkriha-obnoveniya-deveti-korpus-na-yuzu-neofit-rilski-v-koyto-se-obuchavat-meditsinski-sestri-i-akusherki.html", "text": "С водосвет официално бе открит обновения Девети корпус на Югозападния университет (ЮЗУ) „Неофит Рилски“, където се помещава катедра „Здравни грижи“. Това съобщиха от пресцентъра на висшето учебно заведение. Водосветът за здраве бе отслужен от свещеникът от благоевградския храм „Въведение Богородично“ – отец Петър Стефанов. На събитието присъстваха ректорът на Югозападния университет „Неофит Рилски“ проф. д-р Борислав Юруков, деканът на факултета „Обществено здраве, здравни грижи и спорт“ доц. д-р Стоян Везенков, зам.-деканът доц. д-р Даниела Попова, ръководителят на катедра „Здравни грижи“ доц. д-р Росица Дойновска, директорът на МБАЛ – Благоевград д-р Огнян Митев, медицински сестри от МБАЛ „Пулс“ и МБАЛ – Благоевград, преподаватели и студенти.\r\nОбновената сграда разполага със специализирани кабинети за медицински и акушерски грижи и лекционни зали, в които над 100 студенти от „Медицинска сестра“ и „Акушерка“ получават теоретични  знания и затвърждават практическите си умения в реална клинична среда. Двете специалности са акредитирани от Националната агенция за оценка и акредитация с много висока оценка – 8,62, което гарантира прием и обучение за срок от 5 години.\r\nУчебният корпус се намира в района на МБАЛ-Благоевград, което улеснява практическото обучение на студентите и сътрудничеството между факултета „Обществено здраве, здравни грижи и спорт“ и двете болници.", "date": "2018.05.17", "title": "Благоевград: С водосвет откриха обновения Девети корпус на ЮЗУ „Неофит Рилски“, в който се обучават медицински сестри и акушерки"}
{"url": "http://www.focus-news.net/news/2018/05/17/2523182/veliko-tarnovo-spektakalat-hashove-na-muzikalno-dramatichen-teatar-konstantin-kisimov-vleze-v-uchebnika-po-literatura.html", "text": "Спектакълът „Хъшове“ на Музикално-драматичен театър „Константин Кисимов“-Велико Търново влезе в учебника по литература. Това съобщиха от пресцентъра театъра. Фотография от историческото заглавие ще бъде отпечатана в новия учебник за VII клас на издателство „Анубис“ като илюстрация към учебния материал за повестта „Немили-недраги” на Иван Вазов. Снимката е на великотърновския фотограф Даниел Йорданов, който редовно намира вдъхновение в постановките на храма на Мелпомена в старата столица.\r\n„От издателството са разбрали, че МДТ „Константин Кисимов” е единствен, след Народния театър в София, който прави подобна сценична реализация на „Хъшове”. Свързаха се с нас и поискаха снимки от представлението. Ние сме предоставили авторските права над избраната фотография за определен период от време”, обясни директорът на театъра Васил Вълчев.\r\nСпектакълът „Хъшове” по мотиви от Вазовата драма влезе в афиша на МДТ през 2017 г. по повод 120-годишнината от рождението на Кисимов. Постановката е на гост-режисьора Бойко Илиев, художник е Лидия Къркеланова, а в нея участва целият драматичен състав на театъра. В образа на Странджата блестящо се превъплъщава актьорът Иван Митев. Главните герои от драмата пресъздават още Детелин Кандев /Македонски/, Милен Иванов /Владиков/, Виктор Терзийски /Хаджията/, Дончо Дончев /Попчето/, Георги Тодоров /Дерибеят/, Стефан Методиев /Добревич/, Стефка Петрова /Г-жа Добревич/, Стефка Златкова /Евгения/. В спектакъла своя дебют на търновска сцена направиха Стоян Борисов в ролята на Бръчков и Дария Йорданова като слугинчето Катинка.\r\nВеликотърновци могат да гледат представлението отново тази вечер от 19.00 часа в голяма зала на МДТ. С него започва маратонът на българските заглавия в празничния месец май. По повод Деня на славянската писменост и култура в афиша на театъра за включени три български заглавия, които се продават на пакетна цена от 18 лв. За всяка от постановките обаче може да се закупи и отделен билет.\r\nНа 22 май от 19.оо часа в голяма зала ще бъде представен мюзикълът „Българи от старо време“ по едноименната оперета и повестта на Любен Каравелов. Музиката е на Асен Карастоянов, а либретото – на Коста Райнов. В представлението участват солистите, хорът, балетът и оркестърът на театъра.\r\nНа 23 май от 19.00 часа в камерна зала ще се играе историческият спектакъл „Духът на поета” от Стефан Цанев. Режисьор е Антони Цонев. В образа на Стамболов се превъплъщава актьорът Детелин Кандев, а в ролята на Захарий Стоянов ще видим Иван Митев. Като Гунчо – най-приближеният човек до Стамболов, в представлението излиза Георги Тодоров. Постановката е обогатена с авторската музика на Петър Атанасчев, а сценографията е на Лидия Къркеланова.", "date": "2018.05.17", "title": "Велико Търново: Спектакълът „Хъшове“ на Музикално-драматичен театър „Константин Кисимов“ влезе в учебника по литература"}
{"url": "http://www.focus-news.net/news/2018/05/17/2523183/vzglyad-shte-uspee-li-evropa-da-ustoi-pod-napora-na-sashti.html", "text": "Европа реши да отстоява своята независимост: тя няма да преразглежда споразумението с Иран и няма да спазва американските санкции. Развалянето на иранската сделка от Вашингтон стана капката, която преля чашата на търпението на Европейския съюз. ЕС действително няма накъде да отстъпва – по-нататъшно подчинение на атлантическия диктат ще обезсмисли самият общоевропейски проект. Ще стане ли май 2018-а повратен момент и начало на разкола на Запада, се отговаря на въпроса в материал на руския вестник „Взгляд“ , представен без редакторска намеса.\r\nСъбралите се в сряда в София лидери на европейските страни и ръководители на ЕС, формално трябваха да обсъждат въпроси от отношенията с балканските страни-кандидатки за влизане в Съюза. Но как можеш даг говориш за разширяване, ако не се справяш със своята главна функция – защитата на интересите на европейците? Именно затова едва ли на неформалната вечеря в българската столица е ставало въпрос за нещо друго, освен отношенията със САЩ – Европа стои на прага не само на търговска война, а на геополитически конфликт със своя... А кой точно?\r\nСтарши партньор, съюзник, сюзерен, конкурент? В геополитически план САЩ еднозначно е начлник на Стария Свят – в рамките на единния Запад и НАТО именно американските атлантисти са старши. След Втората световна война САЩ, чрез различни форми на контрол, направляваха Германия, Италия, Франция и други страни от западната част на континента, а след това и от източната. Като техен партньор в контролирането на Европа се изявяваше Великобритания и каквито и разногласия да възникваха между двата бряга на Атлантика, Европа, даже приемайки формата на Европейски съюз, като цяло беше наясно с положението си.\r\nДа, с нарастването на европейския интеграционен проект, в континенталните европейци нарастваше желанието да бъдат по-самостоятелни, но англосаксите винаги са държали ситуацията под контрол. Реална независимост на Германия и още повече нейното сближение с Русия еднозначно противоречи на интересите на атлантистите – и няколко години по-рано, под благовидния предлог за „руската заплаха“, Европа беше принудена да наложи антируски санкции. „Украйна вече е ваша, а Путин би ви я дал под крилото на ЕС“ – горе долу така обясняваха алчните европейски политици в началото на геополитическия конфликт с Русия.\r\nВпрочем, по-голямата част от европейската политическа класа беше наясно, че за ЕС е изгодно да има тесни връзки с Русия и, въпреки че се съгласяваха да продължават санкциите, през цялото време търсят възможност да прекратят конфронтацията с Москва. Неотдавна, за поддържане на русобската атмосфера, на англосаксите им се наложи да устроят провокацията със Скрипал, за да могат дори и по този начин, да поддържат напрежението между Русия и Европа.\r\nИзглеждаше, че през близките месеци всичко ще върви по старому: Европа ще чака как ще завърши борбата за власт в САЩ и ще се опита да се нареди едновременно и зад Тръмп и зад противостоящия му атлантически елит. Но последните действия на Вашингтон поставиха въпроса ребром.\r\nРазвалянето на иранската сделка беше необходимо на Тръмп заради множество вътрешнополитически съображения, но преди всичко, чрез нея той има намерение да натиска европейците. Според неговите планове, те са длъжни в крайна сметка да се присъединят към САЩ и заедно с това да принудят Иран да сключи ново споразумение, което Тръмп би могъл да „продаде“ в Америка като своя голяма победа. Позицията на Русия и Китай, които при всички случаи биха били против преразглеждане на сделката, не беше от голямо значение за Тръмп – видимо вдъхновен от мнимия успех на своето корейско настъпление (в което Пекин и Пхенян му създадоха илюзията за пробив) президентът на САЩ реши, че и тук всичко ще се получи. За да направи ЕС сговорчив, той го заплаши със санкции. Но Старият Свят се засегна не на шега – реши да съхрани и сделката, и отношенията с Иран.\r\nИ сега последствията от американския натиск над Европа във връзка с иранската сделка ще излязат далеч извън рамките на най-обикновено недоразумение между съюзниците. - това заяви в сряда председателят на Европейския съвет, т.е. президентът на единна Европа, Доналд Туск.\r\nА главата на правителството на единна Европа Жан-Клод Юнкер още миналата неделя заяви, че ЕС сам трябва да поеме ролята на глобален лидер, защото решението на Тръмп означава, че САЩ „повече нямат намерение да сътрудничат“ с други държави и се отнасят към приятелските отношения „с такава ярост“, която не може да не учуди. И европейските страни трябва не само да спасят споразумението с Иран. „Ние трябва да заменим Съединените щати като международен субект, който е загубил сила, а затова и своето влияние в дългосрочна перспектива“.\r\nТ.е. се получава така, че Европа не само е готова да поеме сама отговорността за собственото си бъдеще, за което говори вече дори и Ангела Меркел, включително и да поеме грижите около сигурността си. Но и е готова да замени Щатите като световен лидер – дали не ни се е причуло?\r\nНе, защото в Европа започна да се говори за това веднага след победата на Доналд Тръмп на изборите преди година и половина. Още тогава беше ясно, че Тръмп иска Америка да се заеме със себе си, а не да строи атлантически сят – и за напълването на американския портфейл, той ще разтърси всички партньори, врагове и съюзници. Европейците, свикнали с това, че техният суверенитет е ограничен по въпросите на войната и мира, изведнъж разбраха, че трябва да плащат за американското покровителство, защото то не притрябвало на Америка на Тръмп.\r\nПрез единния Запад мина пукнатина – и независимо от това, че атлантическият елит и от двете страни на океана се надява, че Тръмп е просто лош сън и през 2020-а година нещата ще се върнат по местата им, реално няма никакви шансове за възстановяване на единството на Запада. Америка ще преработи своята външна политика в съответствие с целта „да се направи отново велика“ независимо от това, дали на власт ще е Тръмп или не, защото хегемонът се умори и национално ориентираните американски елити взимат властта от играещите световен полицай.\r\nКакво става с атлантистите? Възможно ли е да се примирят с това – или ще се опитат да пренесат центъра на тежестта на западния свят в Европа. Временно (до възвръщането на властта във Вашинготн), или като постоянна мярка. Но има ли в Европа кадри, способни да носят кръста на лидера? Пробваха Меркел – не става, а и е опасно, все пак Германия изведнъж може и да се съвземе, а следващият канцлер да се окаже не така питомен? Туск и Юнкер? Мкарон? Не и те не стават. Затова и няма решение – и на този фон отношенията вътре в Запада се превръщат точно в това, което искаше Тръмп: в борба между националните държави.\r\nИ това предизвиква протест и в ЕС, макар и недодялана, но единна държава и отделните европейски страни. Тръмп вижда в ЕС конкурент на Америка и иска да го отслаби. В иранския епизод дори не е важно това, че става дума за Иран, в който Германи и Франция имат големи икономически планове, а за това, че на Европа просто се заповядва да забрави за защита на своите интереси. А на всичкото отгоре това се прави с абсолютно измислен предлог: за разлика от въведените антируски санкции, за развалянето на иранската сделка няма никакви, даже и формални поводи.\r\nЕвропа не може да се съгласи с това – това би станало самоубийство за Европейският съюз като такъв. Както пише анализаторът на Le Figaro Рено Жирар: \r\nЗа това говорят вече не само тези, които през последните години напомняха на Европа, че подчинявайки се на американския натиск и съхранявайки антируските санкции, тя вреди сама на себе си – не, вече това говорят и привържениците на твърдия курс по отношение на Москва – последователните атлантисти. - това написа в The Washington Post бившият шведски премиер Карл Билд. \r\nЕвропа не може да се подчини на натиска на САЩ, но, отричайки го, тя нито може да отиде към раздяла с Вашингтон, нито, още по-малко, да претендира за световно лидерство. Тя просто иска по-голяма самостоятелност, което само по себе си е твърде много в днешната ситуация. За това Европа трябва да направи баланса на силите по изгоден за нейните интереси – и в търсенето на неговите елементи тя, естествено, обръща поглед по посока на Русия.\r\nНещата съвпаднаха така, че през следващите няколко седмици в Русия ще бъдат главите на половината от най-силните страни в света: Германия, Франция, Япония и Индия. Поначало, Ангела Меркел и Еманюел Макрон имаха намерение да говорят с Владимир Путин по най-различни въпроси: за Сирия, търговията, Украйна... Но сега всичко ще се върти около думата „Иран“, която стои не само за страната и не само за сделката. А за този избор, който Европа прави пред очите ни.\r\nПревод и редакция:", "date": "2018.05.17", "title": "„Взгляд“: Ще успее ли Европа да устои под напора на САЩ?"}
{"url": "http://www.focus-news.net/news/2018/05/17/2523178/ria-novosti-vladimir-putin-se-sreshtna-s-bashar-asad-v-sochi.html", "text": "Държавният глава на Руската федерация Владимир Путин се срещна в Сочи със сирийския президент Башар Асад. Това съобщи пред журналисти говорителят на Кремъл Дмитрий Песков, предава РИА Новости. \r\n„Днес (четвъртък, 17 май – бел.р.), в Сочи се състоя среща между президента на Русия (Владимир) Путин с президента на Сирийската арабска република Башар Асад. Асад посети Сочи с работна визита“, поясни Песков пред журналисти. \r\nПо-рано двамата лидери проведоха среща в лятната резиденция на руския държавен глава. Асад бе в Сочи преди почти половин година. Срещата помежду им се състоя на 20 ноември, но за нея стана известно едва ден по-късно. Тогава Путин представи на сирийския си колега ръководството на Министерството на отбраната и на Генералния щаб на руската армия. Тереза Герова", "date": "2018.05.17", "title": "РИА Новости: Владимир Путин се срещна с Башар Асад в Сочи"}
{"url": "http://www.focus-news.net/news/2018/05/17/2522748/stolichniyat-obshtinski-savet-shte-razgleda-doklad-za-promyana-na-byudzheta-na-obshtinata-za-parvoto-trimesechie-na-2018-godina.html", "text": "Столичният общински съвет ще разгледа доклад за промяна на бюджета на общината за първото тримесечие на 2018 година. Това предвижда дневният ред на днешното заседание на общинските съветници. Те ще обсъдят и авансово финансиране от бюджета, отчитано като временен безлихвен заем по проект „Ефективно използване на новите технологии за чист атмосферен въздух“ (AIRTHINGS), финансиран по Програма „Балкани – Средиземно море“ (2014-2020 г.) на ЕС. Ще бъде разгледана и програмата за скринингово флуорографско изследване на състоянието на дихателната система на жителите на столицата.\r\nСтоличният общински съвет ще обсъди и доклад относно предложение за поемане на дългосрочен общински дълг и одобряване на документи, свързани с изпълнението на проект „Изграждане на инсталация за комбинирано производство на енергия в София с оползотворяване на RDF - отпадък“.\r\nВ допълнителните точки към дневния ред е предвидено да се обсъди и създаването на общинска комисия за развитие на библиотечно-информационното обслужване на гражданите под името „Столичен съвет по библиотечно дело“.", "date": "2018.05.17", "title": "Столичният общински съвет ще разгледа доклад за промяна на бюджета на общината за първото тримесечие на 2018 година"}
{"url": "http://www.focus-news.net/news/2018/05/17/2522707/predstoyashti-sabitiya-v-stranata-za-17-may-agentsiya-fokus.html", "text": "***\r\nОт 9.15 часа в НДК ще се проведе среща на върха между лидерите на ЕС и на Западните Балкани. В 15.00 часа ще се състои пресконференция. \r\n***\r\nОт 16.00 часа в НДК ще се проведе Световен икономически форум (Давоски форум) с тема „Стратегически диалог за Западните Балкани“. В него ще вземат участие и президентът на Световния икономически форум Бьорге Бренде, ръководителят на ЕБВР Сума Чакрабарти и изпълнителният директор на Световната банка Кристалина Георгиева и ще бъдат представени ангажиментите на финансовите институции към проектите на Балканите.\r\n***\r\nОт 14.00 часа на „Дондуков“ 2  държавният глава Румен Радев ще разговаря с президентите на Конфедерацията на европейския бизнес (BusinessEurope).\r\n***\r\nОт 09.00 часа ще започне редовното заседание на Народното събрание.\r\n***\r\nОт 08.00 часа в Световния ден за борба с хипертонията специалисти от Военномедицинска академия ще преглеждат безплатно пациенти с проблеми с кръвното налягане. \r\n***\r\nОт 09.00 часа епископ Тихон в съслужение със софийския протосингел архимандрит Василий и столично духовенство ще отслужи празнина св. Литургия в храм „Св. Никола Софийски“ по повод храмовия празник.\r\n***\r\nОт 9.00 часа в Нов български университет, Библиотека, Семинарна зала, ще се проведе семинар “Привилегията да сме информирани: Новите продукти на \"Brill”, „American Physical Society“, „Bloomsbury“, „Elsevier“ и „De Gruyter“.\r\n***\r\nОт 9.30 часа 9 състав на Специализирания наказателен съд ще заседава по делото срещу Дамян Д. и Стелан П., обвинени в организиране и ръководене на организирана престъпна група. \r\n***\r\nОт 9.30 часа 18 състав на Специализирания наказателен съд ще заседава по делото срещу Красимир К., Славчо А. и Галина А., обвинени в организиране и ръководене на организирана престъпна група.\r\n***\r\nОт 10.00 часа в многофункционален спортен комплекс „Спортна София „Зона Б-5“, по инициатива на кмета на район „Възраждане“-СО Савина Савова, ще се проведе спортен празник „Възраждане спортува 2018. Спортът срещу агресията”.\r\n***\r\nОт 10.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в организиране и ръководене на организирана престъпна група.\r\n***\r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г., Ани С. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще заседава по делото срещу Мелиад Ф., Хасан Е. и Хадж Х, обвинени в тероризъм. \r\n***\r\nОт 10.00 часа 15 състав на Специализирания наказателен съд ще заседава по делото срещу Ангел Р., Красимир Ст., Пламен К. и др., обвинени в организиране и ръководене на организирана престъпна група.\r\n***\r\nОт 10.00 часа до 17.00 часа по бул. „Цариградско шосе“ при отбивката към бул. \"Брюксел\" в лентите в посока София ще премине протестно шествие на тежкотоварни камиони и автобуси. При 4-ти км ще бъдат паркирани товарни автомобили, а след отбивката за кв. \"Дървеница\" до отбивката за бул.\"Ситняково\" ще бъде наредена протестна колона от автобуси. От 13.00 ч. до 17.00 ч. ще бъде проведено протестно шествие със сборен пункт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи.\r\n***\r\nОт 10.00 часа 1-ви въззивен състав на Софийския градски съд ще заседава за мярката за неотклонение на Борислав Миланов, обвинен за бутнатото дете в Южния парк.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в сградата на Комисията за енергийно и водно регулиране (КЕВР), бул. \"Княз Дондуков\" № 8-10, ет. 4 ще се проведе обществено обсъждане на проект на Наредба за изменение и допълнение на Наредба № 1 за регулиране на цените на електрическата енергия.\r\n***\r\nОт 10.30 часа в сградата на Комисията за енергийно и водно регулиране (КЕВР), бул. \"Княз Дондуков\" № 8-10, ет. 4 ще се проведе обществено обсъждане на проект на Наредба за изменение и допълнение на Наредба № 5 за регулиране на цените на топлинната енергия\r\n***\r\nОт 11.00 часа в конферентната зала на БСК (София, ул. Алабин 16-20, ет.1) ще се проведе церемонията по връчване на наградите на БСК за принос към развитието на българската икономика „ИН-5“.\r\n***\r\nОт 11.00 часа 17 състав на Специализирания наказателен съд ще заседава по делото срещу Добрин Д., Николай И. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА ще се проведе пресконференция на тема: „ЕС трябва да спре да финансира корупцията на Балканите!“, в която ще участват Риболовен клуб “Балканка” гр. София, Наташа Црънкович – участник в кампания за опазване на реките в Босна и Херцеговина, Любомир Пейчич – риболовец и активист за опазване на реките в Сърбия.\r\n***\r\nОт 12.00 часа в Министерство на образованието и науката ще се проведе пресконференция на тема „Как се създава нация от мечтатели и иноватори“.\r\n***\r\nОт 12.00 часа министърът на земеделието, храните и горите Румен Порожанов  ще открие новата административна сграда на Общинска служба по земеделие „Източна“. Тя се намира в гр. София, в.з. Малинова долина, ул. „Бистришко шосе“ № 26. На събитието ще бъдат предоставени данни за хода на кампанията по директни плащания 2018 г. \r\n***\r\nОт 12.00 часа в SOHO (ул. „Искър“ 4), зала SoHall на ет.1, ще се проведе пресконференция на тема „Постиженията в онкохематологията: от обричаща диагноза до нов живот“, поставяща началото на 6-месечна информационна кампания за злокачествените заболявания на кръвта.\r\n***\r\nОт 13.00 до 14.00 часа пред Войнишкия мемориал пред НДК музикалните състави на БНР продължават протестните си действия с митинг-концерт. Протестът е с искане за увеличение на възнагражденията и се организира от Федерация „Култура“ на КТ „Подкрепа“.\r\n***\r\nОт 13.00 часа заместник-министърът на икономиката Александър Манолев ще открие седма годишна кръгла маса Bulgarian ICT Watch, която ще се проведе в зала Универсум на ул. „Винсент ван Гог“ 7. \r\n***\r\nОт 13.00 часа в International Business School, зала Универсум, улица \"Винсент ван Гог\" 7, . ще бъде проведена седма годишна кръгла маса Bulgarian ICT Watch.\r\n***\r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 14.00 часа в галерия „Академия“, ул. „Шипка“ 1, по случай 80-годишнината от създаването на Колекцията с визуално изкуство на Британски съвет ще се проведе публична лекция на Емма Декстър, Директор Визуални изкуства на Британски съвет.\r\n***\r\nОт 15.00 часа 20-и състав на Софийския градски съд ще заседава по искане за условно предсрочно освобождаване от Джок Полфрийман.\r\n***\r\nОт 15.00 часа 8 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 15.00 часа 7 състав на Специализирания наказателен съд ще заседава по делото срещу Ивайло И., комулиране на наказанията.\r\n***\r\nОт 15.00 часа 11 състав на Специализирания наказателен съд ще заседава по делото срещу Маджар К., Венелин К., Мирослав К., обвинени в организиране и ръководене на организирана престъпна група.\r\n***\r\nОт 16.00 часа 7 състав на Специализирания наказателен съд ще заседава по делото срещу Бойко Б., Емил Б., Емил Д. и др., произнасяне за връщане на веществени доказателства. \r\n***\r\nОт 16.00 часа в Националната библиотека “Св. св. Кирил и Методий” ще се състои демонстрацията на печат на Гутенбергова преса върху ръчно изроботена хартия по метода на нейния откривател Цай Лун.\r\n***\r\nОт 16.00 часа в Гьоте-институт България, ул. „Будапеща“ 1, поредната дискусия от поредицата „Културни панели“ среща политици, активисти, артисти и граждани, които ще обсъждат какво означава „добър живот“ и каква е ролята на политиката, културата и града.\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа Регионалният исторически музей ще представи изложбата \"В зората на европейската цивилизация: Слатина-София на 8 хиляди години\".\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа в Княжевската градина ще се проведе благотворителен концерт за спасяването на Пирин.\r\n***\r\nОт 18.00 часа в Книжарница \"Приятели\" (бул. \"Цар Симеон Велики\" № 118) ще бъде представена книгата „Тая земя, оная земя“ - кратки разкази.\r\n***\r\nОт 18.00 часа в Унгарския културен институт ще бъде представен сборника с пиеси на унгарския драматург Жолт Пожгаи „Девици и чудовища“.\r\n***\r\nОт 18.30 часа в кино „Люмиер Лидл” ще бъде представен филма „Собибор”.\r\n***\r\nОт 19.00 часа  в Националния археологически музей ще бъдат връчени традиционните награди „Питагор“ за съществен принос в развитието на науката на български учени, научни колективи и организации. \r\n***\r\nОт 19.00 часа в зала „България“ ще се състои концерт на Юрий Башмет със Софийската филхармония.\r\n***\r\nОт 19.00 часа в Централния Военен Клуб ще се състои официален коктейл по повод встъпването в длъжност на президента на Световната федерация за недвижими имоти FIABCI - Асен Македонов.\r\n***\r\nОт 19.00 часа  в концертна зала „България“ ще се състои концерт на руския виолист Юрий Башмет и Софийската филхармония под диригентството на Найден Тодоров. Събитието е част от програмата на „Европейски музикален фестивал“ 2018.\r\n***\r\nВ 17.00 часа в Градската библиотека „Паисий Хилендарски“ ще се състои откриването на изложба на художника Ангел Хубенов. Проявата е част от Майските културни празници. \r\n***\r\nВ 18.00 часа в Градската библиотека „Паисий Хилендарски“ ще се състои мултимедийно представяне на историята на периодичния печат в Станимака и Асеновград от журналиста Марин Маринов. Проявата е част от Майските културни празници. \r\n***\r\nВ 19.00 часа в читалище „Родолюбие“ ще се играе постановката „Крадецът на праскови“. Проявата е част от Майските културни празници. \r\n***\r\nОт 09.00 часа в храм „Св. вмчца Неделя“ – Батак знеполският епископ Арсений ще отслужи архиерейска света Литургия по повод е Събора на св. Баташки мъченици.\r\n***\r\nНа площад „България“ е позиционирано изложението „Литера Експо“. \r\n***\r\nОт 10.30 часа в Аулата на Учебен корпус № 1 ще се проведе тържествена церемония по случай връчването на дипломите на випуск 2017 от Стопанския факултет на Югозападния университет „Неофит Рилски“.\r\n***\r\nОт 13.00 часа ще се извърши водосвет на Учебен корпус № 9 на ЮЗУ „Неофит Рилски“. \r\n***\r\nОт 16.00 часа във Второ ОУ „Димитър Благоев“ ще бъде представен „Изкуството да си страхотен“ или  Малък наръчник за добри маниери на издателска къща „Унискорп“. От 18.30 часа на пл. „България“ пред МОЛ „Ларго“ , жители и гости на Благоевград ще се запознаят с поредицата „1001 Светилища“ на  автора Димитър Тонин на издателска къща „Шамбала“.\r\n***\r\nОт 18.30 часа пред зала „22 септември“ кметът д-р Атанас Камбитов ще посрещне абитуриентите от Випуск 2018 в Благоевград. След това те ще се отправят към мол „Ларго“, където кметът организира официален прием за зрелостниците.\r\n***\r\nОт 16.30 часа общинският съветник от ГЕРБ Петко Георгиев ще има приемен ден за граждани в офиса на партията на ул. „Конт Андрованти” 5.\r\n***\r\nОт 09.00 часа на стадион „Локомотив” ще се проведе Областното състезание на младежките противопожарни отряди  „Млад огнеборец”. \r\n***\r\nОт 9.00 часа в Очна клиника \"Свети Николай Чудотворец\" ще се състои пресконференция във връзка с успешна операция на 102-годишна пациентка. \r\n***\r\nОт 10.00 часа на автомагистрала \"Хемус\" ще се състои протест на превозвачите във връзка с нови европейски правила. \r\n***\r\nОт 11.00 часа в зала 6 и 7 на Градската галерия ще се състои пресконференция по повод Европейска Нощ на музеите и галериите 2018. \r\n***\r\nОт 11.00 до 18.00 часа в двора на Медицински университет – Варна ще се извършват безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Надя Георгиева организира приемна за граждани. \r\n***\r\nОт 19.00 часа на сцената на Двореца на културата и спорта ще се проведе благотворителен фолклорен спектакъл в подкрепа на новостроящия се храм „Св. прпмчк Прокопий Варненски“.\r\n***\r\nОт 08.00 часа в Патриаршески храм „Възнесение Господне” на Царевец ще бъде отслужена празнична утреня, последвана от светата литургия с начален час 10.00 часа. Светата литургия ще бъде под предстоятелството на Негово Високопреосвещенство Великотърновския митрополит Григорий в съслужение с епископ Сионии, игумен на Троянския манастир, архимандрит Самуил, игумен на Бачковския манастир, свещеници от Великотърновска епархия и други от БПЦ.\r\n*** \r\nОт 10.00 часа в Патриаршия музей „Възнесение Господне“ на крепостта Царевец ще бъде отслужена  литургия за Възнесение Господне – Спасовден.\r\n*** \r\nОт 10.00 часа в пресклуб на БТА – Велико Търново ще се проведе Пресконференция на кмета на община Елена инж. Дилян Млъзев.\r\n***\r\nОт 11.00 до 18.00 часа в парк „Марно поле“ ще се проведе информационна кампания за безплатно измерване на кръвното налягане на жителите на града. \r\n*** \r\nОт 11.30 часа на голяма сцена на МДТ ще се състои пресконференция във връзка в предстоящата премиера на детския спектакъл \"Пипи дългото чорапче\" по романа на Астрид Линдгрен. \r\n*** \r\nОт 13.00 часа в Търговски парк Велико Търново ще се проведе откриване на обновения строителен хипермаркет „Практикер“.\r\n*** \r\nОт 17.30 часа в Читалнята на Регионалната библиотека ще се проведе среща-разговор със специализирана аудитория в защита на дисертационния труд на Емил Александров. \r\n*** \r\nОт 18.00 часа  в Голяма зала на Общината ще бъде излъчена прожекция на филм: La lengua de las mariposas (1999), José Luis Cuerda. Book of Manuel Rivas.\r\n*** \r\nОт 19.00 часа в МДТ „Константин Кисимов“ ще бъде представена постановката „Хъшове“ по Иван Вазов. \r\n***\r\nОт 10.00 часа заместник-кметът Венци Пасков ще присъства на храмовия празник „Възнесение Господне“ в село Търняне.\r\n***\r\nОт 12.30 часа в конферентната зала на ул. Цар Александър II №19-21 ще се проведе обучителен семинар в областта на селското стопанство по програма INTERREG V-А Румъния – България.\r\n***\r\nОт 09.00 часа в храм „Възнесение Господне“ ще започне празничната архиерейска света Литургия по случай 170 години от освещаването на храма. Тя ще бъде предстоявана от Врачанския митрополит Григорий в съслужение с архиереи на Българската православна църква. В 11.30 часа пред църквата “Св. Възнесение” ще бъде отслужен водосвет и осветен курбан, който ще се раздаде на врачани за здраве и благословение. Вечерта от 18.00 часа в Художествената галерия на Регионалния исторически музей ще се състои празничен концерт.\r\n***\r\nОт 10.00 часа пред сградата на ОДМВР Враца ще се състои брифинг по повод опазването на обществения ред и безопасността на движението по пътищата, по време  на абитуриентските балове и публичните прояви, свързани с честването на 24 май - Деня на българската просвета и култура и славянската писменост. \r\n***\r\nОт 11.00 часа в Конферентна зала на Търговско-промишлена палата Враца ще се състои дискусия на тема „Проблеми и решения за подобряване на пътната безопасност в Северозападна България“, организирана Института за пътна безопасност.\r\n***\r\nОбластна администрация – Враца организира поредица от спортни инициативи под надслов „Спортувай активно“ 2018 г. по повод Деня на българския спорт – 17-ти май. \r\nОт 14.00 часа в Спортна зала на ППМГ „Акад. Иван Ценов“ ще се проведе демонстрация по волейбол от ВК „Ботев“ – Враца и приятелски волейболен мач между отборите на ППМГ „Акад. Иван Ценов“ – Враца и ПЕГ „Йоан Екзарх“ – Враца за девойки – младша възраст.\r\nОт 14.30 часа на Спортно игрище на ПЕГ “Йоан Екзарх“ – Враца ще се проведе демонстрация по баскетбол от БК „Ботев 2012“  - Враца и приятелски баскетболен мач между отборите на СУ „Св. Климент Охридски“ – Враца и ПГТР, юноши – младша възраст.\r\nОт 15.00 часа на писта „Огнян Филипов“ ще се проведе демонстрация по автомоделизъм от СТМК „Враца“ и провеждане на спортно състезание с участието на ученици от ПТГ „Никола Йонков Вапцаров“ – Враца.\r\nОт 15.30 часа на лекоатлетическата писта на НУ „Иван Вазов“ – Враца ще се проведе демонстрация по лека атлетика от СК „Олимпия- Враца“ и провеждане на щафетни игри между отборите на НУ „Иван Вазов“ – Враца, НУ „Иванчо Младенов“ – Враца и НУ „Св. Софроний Врачански“ – Враца; \r\nОт 16.00 часа в парк в ж.к. „Дъбника“ ще се проведе демонстрация по тенис на маса от СКТМ „Враца“ и индивидуални игри с участието на ученици от СУ „Никола Войводов“ – Враца.\r\nОт 17.00 часа в Заседателна зала на Областна администрация – Враца ще се проведе официална церемония по награждаването на най-изявените спортисти на област Враца и връчване на наградите на областния управител.\r\nОт 18.30 часа в Спортно игрище в обществен парк „Хижата“ ще се състои официално представяне на всички спортни инициативи „Спортувай активно“ 2018 г., демонстрация по футбол от ПОФК „Ботев“ – Враца, приятелски мач между отборите на СУ „Христо Ботев“ – Враца и СУ „Козма Тричков“ – Враца.\r\n*** \r\nОт 18.00 часа в Младежки дом ще се проведе Годишен концерт на съставите при Младежки дом Горна Оряховица. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n***\r\nОт 12.30 часа в Регионална здравна инспекция – Добрич ще се състои среща на д-р Ангел Кунчев - главен държавен здравен инспектор с общопрактикуващи лекари, медицински специалисти, родители, медии, сдружения и пациентски организации на тема „ Ваксини и здраве “. \r\n***\r\nОт 17.30 часа в Младежки център, Концертна зала, ще се състои XXVII Европейски младежки поп-рок конкурс „Сарандев”.\r\n***\r\nОт 17.30 часа в Художествена галерия – Добрич ще се проведе XXIV годишна изложба на художниците педагози в Добрич.\r\n***\r\nОт 19.00 часа в Драматичен театър „Йордан Йовков“ ще бъде представен Спектакъл „Д-р“ на Драматичен театър „Йордан Йовков“.\r\n***\r\nОт 14.00 часа в зала 1 на Община Дулово ще започнат честванията по повод 20-тата годишнина на Историческия музей в града.\r\n***\r\nОт 17.00 часа в училищния двор на СУ „Стефан Караджа\" и ОУ „Йордан Йовков“ ще се състоят прояви на различни видове спорт, като тенис на корт, волейбол, хандбал, тенис на маса, кикбокс, карате, велосипедизъм и бадминтон.\r\n***\r\nОт 16.00 часа на ул. „Искра“ №25, зала 28, ет. 2, Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 09.30 часа в залата на „Научно технически институт” – Кюстендил ще се проведе Зелена академия „Устойчиво развитие на биологичните ресурси”. \r\n***\r\nОт 09.30 часа на стадион „Осогово” ще се проведе спортният празник „Детство мое”.  \r\n***\r\nОт 18.00 часа в залата общински драматичен театър ще се състои постановката „Съкровището на Силвестър”.  \r\n***\r\nОт 10.00 часа на стадиона  в Момчилград ще се проведе областно състезание с младежките противопожарни отряди „Млад огнеборец”.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия храм „Успение на Пресвета Богородица“.\r\n***\r\nОт 10.30 часа от кв. „Изток“ ще тръгне велопоход и ще завърши пред Двореца на културата в центъра на града, където в 11.00 часа ще се проведат демонстрации на Мажоретен състав при VI СУ \"Св. Св. Кирил и Методий\" и СК по художествена гимнастика \"Виктория\". От 12.00 часа в Централния градски парк ще се проведат игри на открито \"Бързи и яростни\".\r\n***\r\nОт 14.00 часа в Конферентната зала на Двореца на културата ще се проведе първата среща на Инициативния комитет, който ще работи за нов проект за Пернишката крепост.\r\n*** \r\nОт 11.00 часа в пресклуб на БТА-Плевен ще се проведе пресконференция на Джейлян Демирев - ръководител на клуб \"Северняците\" - Плевен за предстоящо събитие.\r\n***\r\nОбщинските съветници от ГЕРБ в Пловдив ще проведат приемни с гражданите. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Дамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9; Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nВ 10.00 часа на Асеновградско шосе превозвачи ще излязат на мирен протест. \r\n***\r\nВ 10.00 часа в Заседателната зала на Община Пловдив ще се проведе пресконференция за дуалното образование. Ще присъстват кметът на Пловдив инж. Иван Тотев и ресорният заместник-кмет Стефан Стоянов.\r\n***\r\nВ 12.30 часа в СУ„Найден Геров“  ще се проведе творческа работилница за децата от училището на тема „КАК СЕ ПРАВИ ФОТО РАЗКАЗ?\", воден от младия режисьор Христо Симеонов. По време на творческата работилница, участниците ще гледат и късометражния филм на Христо Симеонов „Синът”.\r\n***\r\nОт 17.15 часа от площада пред Община Пловдив ще се проведе дефиле на всички участници във Фестивала на хляба до БНБ, където в 18.00 часа официално ще се състои официалното откриване. \r\n***\r\nОт 13.00 часа в Заседателна зала на Община Русе, ще се проведе пресконференция, посветена на Световното първенство по волейбол за мъже. На нея ще присъстват кметът на Община Русе Пламен Стоилов, Данчо Лазаров - председател на Управителния съвет на Българската федерация по волейбол и Любомир Ганев, член на Управителния съвет на Федерацията.\r\nВ началото на редовното заседание на общинския съвет утре, ще бъде направена и презентация по повод Световното първенство и ползите, които то ще донесе на Русе като град-домакин.\r\n*** \r\nОт 10.00 часа на камерна сцена в ПБНЧ „Еленка и Кирил Д. Аврамови 1856“ ще бъдат представени спектаклите от ХVII  издание на Театрална сцена „Малкия принц. От 10.00 часа – за участниците от детските градини. От 14.00 часа – за участниците от училищата\r\n*** \r\nОт 13.30 часа в Детския отдел на Градската библиотека ще се проведе инициативата                                                                  „С пламъка на Ботев” – библиотекари и ученици от V „б”  и VII „б” клас на СУ „Цветан Радославов” четат стихотворения от поета-революционер и разкази за него. \r\n*** \r\nОт 18.00 часа в Художествена галерия „Николай Павлович“гостува Унгарски културен институт с концерт на дуо Юлиана Киш и Адриен Месарош – сопрано. В програмата: арии от оперети, мюзикъли, филмова музика, Godspell,творби на Пиацола и Гершуин. \r\n***\r\nОт 18.00 часа в залата на ДТ „Стефан Киров“ ще се състои  гала-концертът на участниците в 22-то издание на Международния детски фолклорен танцов фестивал „Приятелство без граници“.\r\n***\r\nОт 10.00 часа на изхода на Смолян, до Митницата ще се проведе мирен протест срещу приемането на пакета за мобилност за международните превозвачи.\r\n***\r\nОт 16.30 часа в Регионална библиотека „Николай Вранчев“ – Смолян ще се отчете ежегодния конкурс за превод на името на Николай Вранчев.\r\n***\r\nОт 18.30 часа в Зала № 1 на РДТ „Николай Хайтов“, НЧ „Христо Ботев-1871“ – Смолян ще представи Юбилеен празничен концерт – 25 години на Младежка танцова формация „Фани Бенова“\r\n***\r\nОт 19.00 часа в НЧ „Кирил Маджаров-1866“ – Смолян, зала „Николай Карагяуров“ ще се проведе Юбилеен концерт 90 години Смесен хор „Родопски звуци“\r\n***\r\nОт 11.00 часа пред пътния надлез в района на гара Стамболийски ще се състои официалната церемония по приключването на проекта на Държавно предприятие Национална компания „Железопътна инфраструктура“ за строително-монтажните дейности за модернизация на железопътния участък Септември–Пловдив с изграждане на 4 броя пътни надлези.\r\n***\r\nОт 10.15 часа на ул. „Хаджи Димитър Асенов“ 94 в зала на Комплекс „Форум“ Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 14.00 часа в заседателната  зала на  Община Трън ще се проведе редовно заседание на Общинския съвет. \r\n***\r\nОт 10.00 часа в залата на втория етаж на Община Хасково ще се проведе пресконференция във връзка с предстоящия Национален събор на народното творчество „Китна Тракия пее и танцува”.\r\n***\r\nОт 19.30 часа за трета поредна година в Чепеларе ще се проведе Бал на спортистите.\r\n***\r\nОт 10.00 часа пред сградата на областна администрация ще се проведе протест на служители на шуменския екарисаж.\r\n***\r\nОт 11.00 часа в зала 304 на общината ще заседава комисия за съдебни заседатели. \r\n***\r\nОт 17.00 часа в зала „Младост“ ще се проведе традиционният спортен празник на детските градини в Шумен „Весел старт“.", "date": "2018.05.17", "title": "Предстоящи събития в страната за 17 май (Агенция „Фокус“)"}
{"url": "http://www.focus-news.net/news/2018/05/17/2522749/denyat-17-may-v-balgarskata-istoriya.html", "text": "На 17 май 1395 г. в битката при Ровине Султан Баязид І разбива войските на влашкия воевода Мирчо Стари и утвърждава своето господство на левия бряг на. Дунав. \r\nПрез 1853 г. висшият съвещателен съвет на Османската империя отхвърля руските искания, отправени ден по-рано. Княз Меншиков връчва ултиматум, в който се настоява Русия да покровителства православната църква в Османската империя. \r\nПрез 1867 г. съгласно с предварителния план на Върховното началство на Георги Раковски четата на Филип Тотю, състояща се от 35 души, преминава Дунав при Свищов. \r\nМайор Коста Паница е осъден на смърт, като присъдата му е утвърдена от княжевския наместник и премиер Стефан Стамболов, през 1890 г. \r\nПрез 1913 г. официално е сложен краят на Балканската война от 1912–1913 г. с подписването на Лондонски мирен договор между балканските съюзници (България, Гърция, Сърбия и Черна гора) и Турция. \r\n2011 г. \r\nЦветелина Бориславова става собственик на мажоритарния дял на пионера на българския пазар на ипотечни облигации Българо-американска кредитна банка (БАКБ). При принудително изпълнение на продажбата на ипотекираните имоти с предимство се ползват титулярите на ипотечни облигации, обезпечени със съответните имоти. Дяловете на Бориславова досега са собственост на ирландската Алайд Айриш Бенк, която е изцяло национализирана по време на ирландската банкова криза и обявява, че разпродава дяловете си в чужбина. За да осъществи сделката Бориславова продава дела си от 16% в СИБанк получавайки малко над 141 млн. лева. Банкерката напуска и поста си на председател на надзорния съвет на СИБанк. Според класацията на в. „Пари“ за най-богатите българи към 1 декември 2010 г. тя е управлява активи за 219,8 млн. лева. В началото на 2011 г. инвестиционният фонд на Бориславова „Клевър синерджис“ е с внесен капитал над 72 млн. лв. и активи на стойност 500 млн. лв.\r\n2007 г. \r\nПрезидентът връчва Орден „Стара планина“ на:\r\n1. Тончо Русев - първа степен - „за изключително големите му заслуги към Република България в областта на културата.“\r\n2. Марин Чонев - втора степен - „за изключително големите му заслуги към Република България в областта на културата.“\r\n2007 г. \r\nПрезидентът връчва орден „Св. св. Кирил и Методий“\r\n1. Елена Стефанова - първа степен - „за големите й заслуги към Република България в областта на културата“\r\n2. Антраник Арабаджиян - първа степен - „за големите му заслуги към Република България в областта на културата“\r\n3. Николай Казмуков - първа степен - „за големите му заслуги към Република България в областта на културата“\r\n4. Богомил Стоилов - първа степен - „за големите му заслуги към Република България в областта на културата“\r\n4. Спас Карафезов - втора степен - „като деец на културата и читалищното дело“\r\n2006 г.\r\nПодписана е програма между Русия и България за съвместни действия до 2007 г. за разширяване на двустранния стокооборот, с цел балансиране. Програмата е подписана от ръководителя на апарата на руското правителство Сергей Наришкин и българския министър на икономиката и енергетиката Румен Овчаров в рамките на междуправителствена комисия.\r\nСенатът на САЩ одобрява изграждането на разделяща стена и автомобилни заграждения на границата с Мексико. Според законопроект за борбата с незаконната емиграция стената ще бъде с дължина 600 километра, а автомобилните заграждения 800 километра. Поправката е приета с 83 гласа “за” и 16 гласа “против”. В текстът е включено нареждане за построяване на стена и автомобилни заграждения “на тези участъци на югозападната граница, където най-често незаконни имигранти и трафиканти на хора проникват нелегално в САЩ”. Общата дължина на границата между САЩ и Мексико е 3200 километра.\r\nКанадските законодатели гласуват удължаването на престоя на военния контингент на страната в Афганистан до 2009 г. в същия ден, в който един канадски войник загива, след престрелка с активисти от движението на талибаните. След шестчасови дебати по въпроса в Камарата на общините предложението на премиера на страната за удължаване на срока е одобрен с 149 гласа “за” и 145 – “против”. В момента Канада има 2300 войници. По-рано страната обяви амбициите си да командва частите на НАТО в Афганистан.\r\n1997 г.\r\nОт членове, напуснали БЗНС е учреден БЗНС - Народен съюз. Регистриран е през юли 1997 г. с главен секретар Анастасия Мозер.\r\n1956 г.\r\nБългария е приета за член на ЮНЕСКО. Организацията на Обединените нации за образование, наука и култура /ЮНЕСКО/ е създадена през ноември 1945 г. в Лондон като една от четирите “големи” специализирани организации на ООН. В ЮНЕСКО членуват 190 страни след приемането и на Източен Тимур.\r\n1953 г.\r\nПо решение на ЦК на БКП е закрит сатиричният театър \"Стършел\". Той започва да съществува на 30 ноември 1952 г., като Естрада за хумор и сатира. Инициативата за създаването му е на редакцията на в. \"Стършел\". Сценариите се пишат от \"стършелите\" Челкаш, Петър Незнакомов, Валери Петров, Генчо Узунов и Радой Ралин. Проектите на декорите са на Илия Бешков, художествен ръководител е Стефан Сърчаджиев, а музиката се изпълнява от оркестъра на Сашо Сладура с най-добрите джаз музиканти. Театърът е закрит след двадесет представления при голям успех.\r\n1944 г.\r\nПърва дружина от 123-ти пехотен полк (около 250 души), начело с майор Атанас Русев, минава към партизанското движение и става Трета партизанска бригада \"Георги Димитров\".\r\n1922 г.\r\nБелогвардейските части в България са разпуснати с постановление на правителството, а висшите чинове са арестувани и екстернирани. Тази стъпка е предприета, след като при обиск са разкрити документи, уличаващи белогвардейските части в България в действия против властите. До края на годината са закрити всички военни формирования и руската императорска легация в София. По решение на конференцията на посланиците на Антантата оръжието на Врангеловата армия е предадена на Съглашението.\r\nИзвършен е опит на българската буржоазия съвместно с белогвардейските войски на барон Врангел да свали от власт правителството на Александър Стамболийски. Врангеловите войски са настанени в България през 1921 г. под натиска на Антантата. Това са крупни въоръжени части – около 24 000 души, със своя организация, съд и военни училища. Конституционният блок влиза в преговори с Врангеловите генерали за общи действия срещу правителството на БЗНС. БКП научава за подготвяния заговор и започва да публикува на страниците на в. \"Работнически вестник\" изобличителни материали. Тя призовава трудещите се да се борят за изгонването на белогвардейските заговорници от България. Правителството на Ал. Стамболийски пристъпва към екстрадиране на провинилите се Врангелови офицери. Впоследствие хиляди врангелисти се завръщат в Съветска Русия.\r\n1913 г.\r\nОфициално е сложен краят на Балканската война 1912–1913 г. с подписването на Лондонски мирен договор между балканските съюзници (България, Гърция, Сърбия и Черна гора) и Турция. Съгласно клаузите на договора, Турция отстъпва на съюзниците всички свои балкански територии на запад от линията Мидия-Енос, остров Крит и останалите намиращи се под нейно владичество по-малки егейски острови. По този начин на практика Турция е изтласкана от Европа, тъй като само малка част от Източна Тракия, в непосредствена близост до Цариград, остава под нейна власт. Албания е провъзгласена за независима държава, като уточняването на държавните й граници се предвижда да бъде решено от Великите сили.\r\nТози мирен договор не предвижда начин на разпределение на отстъпените от Турция територии между балканските съюзници. Единственото конкретно постановление относно новото териториално устройство на завладените от съюзниците земи се отнася до остров Крит и останалите егейски острови, признати за територия на Гърция. Подялбата на ново завладените територии се предвижда да бъде договорена между съюзниците с един отделен договор или с двустранни договори между заинтересованите страни. Лондонският мирен договор не урежда дори размяната на военнопленници или дължимите на победителите военни репарации. Постановява се само създаването на специални съюзнически комисии по тези въпроси. Това е предпоставка за избухналите противоречия между съюзниците и съответно за избухване на Втората Балканска война.\r\n1901 г.\r\nПриет е Закон за административното деление. Броят на окръзите е намален до 12, на околиите - до 71 (в три категории).\r\n1890 г.\r\nМайор Коста Паница е осъден на смърт, като присъдата му е утвърдена от княжевския наместник и премиер Стефан Стамболов. На 21 януари е разкрит заговор за убийство на княза и премиера в столичния гарнизон на Паница, след което той е арестуван.\r\nМайор Коста Паница е роден на 12 март 1857 г. в Търново. Той взема участие в Априлското въстание 1876 г. и в Сръбско-турската война 1876 г. Същата година постъпва в Пехотното военно училище в Одеса. След като започва Руско-турската освободителна война 1877–1878 г. Коста Паница напуска училището, за да се включва като доброволец във военните действия. След Освобождението служи в Източнорумелийската милиция. Заминава отново за Русия, където завършва военно училище и юридическия отдел на Военната академия в Санкт Петербург. След завръщането си в България взема участие в борбите на българите от Македония и Одринска Тракия и в движението за съединение на Източна Румелия с Княжество България. През 1885 г. едновременно е председател на Българския македонски централен революционен комитет \"Искра\" и член на Българския таен централен революционен комитет. Коста Паница взема участие в Сръбско-българската война 1885 г. Разстрелян е на 16 юни 1890 г.\r\n1876 г.\r\nХристо Ботев настоява капитанът на парахода “Радецки” Дагоберт Енглендер да спре при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. При с. Оряхово четата, около 200 души, слиза на българския бряг. Военен ръководител на Ботевата чета е Н. Войновски, а знаменосец - Н. Симов - Куруто. За да преминат през Дунава на 16 май (стар стил), четниците, от различни румънски пристанища, разделени на няколко групи, се качват като обикновени пътници на австрийския параход \"Радецки\". След като слиза на българския бряг четата се отправя към Стара планина, преследвана непрекъснато от редовна турска войска, черкези и башибозуци. На 18 май тя е обкръжена на планинския рид Милин камък. Там води цял ден бой, в който загиват 30 души, сред които и Н. Симов. На 20 май Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите 2 - на Г. Апостолов и на Д. Икономов водят на 21 май тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание.\r\n1867 г.\r\nСъгласно предварителния план на Върховното началство на Георги Раковски четата на Филип Тотю, състояща се от 35 души, преминава р. Дунав при Свищов. Четата трябва да се съедини в Стара планина с четата на П. Хитов. В Свищов четниците са посрещнати от неколцина млади революционери, които се присъединяват към тях. В гората Пустията при с. Върбовка, Севлиевско, четата е обградена от военни части и башибозуци. През нощта оцелелите се изтеглят към Балкана. Поддържани от помагачи Филип Тотю с още 4 души се добират до Стара планина в района на Юмрукчал (днес Ботев връх). Там се срещат с четата на П. Хитов и заедно се отправят за Сърбия, където участват във Втората българска легия.\r\n1853 г.\r\nВисшият съвещателен съвет на Османската империя, председателстван от Мустафа Решид паша, отхвърля руските искания отправени ден по-рано. От 46 светски и духовни сановници, които участват в заседанието, само трима гласуват за изпълнение на руския ултиматум. На основата на взетото решение Високата порта отказва да изпълни исканията на Николай І, което на практика означава нова война между Русия и Турция.\r\nНа 16 май Княз Меншиков връчва ултиматум на Високата порта, в който се настоява Русия да получи правото да покровителства православната църква в Османската империя. В ултиматума се настоява и за смяна на министъра на външните работи Фуад паша, който е обвинен в некоректно отношение към Петербург.На тази дата за родени:\r\n1953 г.\r\nРоден е Румен Александров Леонидов - български поет, преводач и издател. Завършва специалност \"Българска филология\" в Пловдивския университет „Паисий Хилендарски” през1979 г. От същата година завежда отдел \"Поезия и критика\" в сп. \"Факел\", а по-късно е редактор на сп. \"Факел\" до 1990 г. От 1991 г. до 1993 г. е редактор и заместник-главен редактор на в-к \"Литературен вестник\". Съосновател и съсобственик е на издателство \"Факел\" в периода 1990-1995 г. Съосновател е на \"Свободно поетическо общество\" през 1990 г. и негов главен координатор от 1993 г. до 1999 г. Основател и главен редактор на сп. \"Български месечник\" в периода 1997-2000 г. В периода 1999-2000 г. е член на програмния съвет на БНТ, редактор е също в сп. \"Смут\" през 2001 г. Автор е на поетически преводи на Вл. Висоцки, Б. Виан и др. и на 6 поетични книги: \"И огънят си спомни за искрата\" от 1982 г., \"Голям и малък\" от 1990 г., \"Неточните размери на живота\" от 1995 г., \"Камък в блатото\" от 1997 г., публикувана във в-к Македония, \"Нощта на продавачи. Проза в стих\" от 1997 г., \"Класически парчета. Избрано\" от 1999 г.\r\n1938 г.\r\nРодена е Цвета Димитрова Джумалиева - балерина. През 1956 г. завършва Държавното хореографско училище в София. Работи като балерина в Националния академичен театър за опера и балет от 1956 г., а през 1968 -1969 г. - в \"Комише Опер\", Берлин. Преподавател е в Държавното хореографско училище в София от 1974 г. Сред по-известните й роли са: Копелия (\"Копелия\" от Л. Делиб), Пепеляшка (\"Пепеляшка\" от С. С. Прокофиев), принцеса Маша (\"Лешникотрошачката\" от П. И. Чайковски), Аврора (\"Спящата красавица\" от П. И. Чайковски), Принцесата (\"Дървеният принц\" от Б. Барток) и др. Получава Първа награда на конкурса \"Виоти\" в гр. Верчели, Италия (1958 г.).\r\n1914 г.\r\nРоден е Алипи Николов Матеев - математик. През 1936 г. той завършва физика, една година по-късно и математика в СУ ” Св. Климент Охридски”. През 1940 г. специализира математика в Парижкия университет. От 1962 г. е професор в Катедрата по геометрия на СУ ” Св. Климент Охридски”. През 1963-1967 г. е декан на Математическия факултет, а през 1958-1971 г.- ръководител на Катедрата по обща и приложна математика. Той е един от инициаторите за издаване на сп. “Математика” и пръв негов главен редактор. Работи по проблеми на диференциалната геометрия и обучението по математика. Матеев умира на 7 декември 1979 г. в София. Автор е на трудовете “Върху някои въпроси на диференциалната геометрия на кривите и линейните повърхнини в елиптичното пространство” (1950 г.), “Върху някои основни теореми от теорията на конгруенцните прави в елиптичното пространство” (1958 г.), “Специални конгруенции от прави в хиперболичното пространство” (1960 г., на френски език) и др.\r\n1902 г.\r\nРоден е акад. Иван Василев Ненов - български художник. Учи живопис в Художествената академия в София при Н. Ганушев (от 1920 г.), завършва при Н. Маринов (1925 г.). Преподавател е в Художествената академия. Твори в областта на живописта, графиката, мозайката и керамиката. Носител е на голямата награда на СБХ за най-хубаво произведение на годината (1943 г.), орден \"Георги Димитров\" (1975 г., 1982 г.). Някои творби: \"Портрет на Е. Савова\" (1923 г.), \"Автопортрет\" (1925 г.), \"Майка\" (1928 г.), \"Портрет на баща ми\" (1930 г.), \"Безработна\" (1931 г.), \"Стъклената кана\" (1933 г.), \"Момиче, което се реши\" (1933 г.), \"Венеция\" (1933 г.), \"Локал\" (1933 г.), \"Мома\" (1935 г.), \"Натюрморт с дюли\" (1935 г.), \"Прегръдка\" (1935 г.), \"Рибари\" (1938 г.), \"Момичета плетат мрежи\" (1946 г.), \"Нощна разходка\" (1949 г.), \"Очакване\" (1974 г.) и др.\r\n1868 г.\r\nВ Калофер е роден полковник Тодор Комсиев - командир на 2-ра пехотна бригада от сборната дивизия през Първата световна война.\r\nЗавършва Военното училище в София. По време на Балканските войни е дружинен командир в 7. Пехотен Преславски полк. От януари 1915 г. е пом.-командир на 6. Пехотен Търновски полк. След въвличането на България в Първата световна война е командир на 14. Пехотен Македонски полк (1915–1917 г.), след което е командир на 2. бригада.На тази дата умират\r\n2009 г. \r\nУмира един от най-популярните български актьори – Петър Петров Слабаков. Роден е на 23 април 1923 г. в Лясковец. Завършва средно образование в Шумен. След 9 септември 1944 г. е доброволец във Втората световна война. Работи като тракторист, деловодител в конезавод, леяр. Завършва  специалност „Икономика на промишлеността“. Има над 120 роли в киното. Получава „Аскеер“ за цялостно творчество. Женен е за Цветана Гълъбова. От брака му с Кина Дашева се ражда Андрей Слабаков, режисьор.\r\nОколо 1989 г. става един от основателите на „Екогласност“. Депутат в 7-то Велико народно събрание (от листата на СДС) и в 37-то Народно събрание (от листата на БСП).\r\nУчаства в десетки филми, най-известните от които са „Пленено ято“, „Цар и генерал“, „Вечни времена“, „Мъртви души“.\r\n1958 г.\r\nУмира Петър Иванов Вариклечков - български офицер, полковник. По време на Руско- турската война като доброволец от Българското опълчение той се сражава при Стара Загора и Шипка. След Освобождението Вариклечков завършва Елисаветградското военно училище. В Сръбско-българската война 1885 г. той командва полубатарея от Първи артилерийски полк, с който взема участие в битката при Сливница и в овладяването на Пирот. През 1913 г. полковник Вариклечков е ранен и напуска армията. През Първата световна война е мобилизиран и служи като началник на артилерията на Четвърта армия и като командир на отбраната на Беломорското крайбрежие.\r\n1555 г.\r\nУмира Свети Николай Нови Софийски – български светец мъченик, обущар от София. Роден е през 1510 г. в Янина, Гърция. Насила помохамеданчен, той се отказва от исляма. Убит е с камъни от мюсюлманска тълпа, разкъсан на части и изгорен, а прахът му хвърлен в реката. Житието му е написано от Матей Граматик. Българската православна църква почита паметта му на 17 май.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.05.17", "title": "Денят 17 май в българската история"}
{"url": "http://www.focus-news.net/news/2018/05/17/2522718/vtoriyat-mobilen-paket-na-ek-sred-osnovnite-temi-predi-sreshtata-mezhdu-evropeyskite-lideri-obzor.html", "text": "В зала „Изток“ парламентарната група на ГЕРБ проведе заседание с лидера на групата на Европейската народна партия в Европейския парламент Манфред Вебер. След заседанието Вебер заяви, че със своите 219 евродепутати ЕНП ще подкрепи предложенията на ГЕРБ по пакета за мобилност. По думите му не трябва да се използват мерки, наказващи българските превозвачи. Той заяви, че е изненадан и от позицията на българските социалисти. Председателят на групата на ЕНП изрази задоволството си от провеждането и организацията на европредседателството ни. От своя страна председателят на ПГ на ГЕРБ Цветан Цветанов заяви, че Манфред Вебер винаги е защитавал интересите на Европа, респективно тези на България. Междувременно парламентарните групи излязоха с декларации по темата. От БСП разкритиукуваха управляващите, че са загубили една година да защитят интересите на българските превозвачи. Според тях едва ли австрийското председателство на Съвета на ЕС ще ги защити тези интереси по-добре. От опозицията поискаха и изслушване на премиера Борисов в пленарна зала по темата. „Очакват се утре масови протести на българските превозвачи. Става въпрос за над 100 хил. български домакинства“, каза заместник-председателят на ПГ на „БСП за България“ Драгомир Стойнев от парламентарната трибуна и определи ситуацията в бранша като тежка. В декларация от ГЕРБ обърнаха внимание, че БСП експлоатира тази тема от една седмица. Управляващите посочиха, че на 17 май 2018 г. няма да има протест на българските превозвачи, а мирно шествие в подкрепа на правителството. Темата за пакета за мобилност бе повдигната и на среща при премиера Бойко Борисов в Министерски съвет, в която участваха и представители на синдикалните организации. В изявление пред медиите министърът на транспорта Ивайло Московски заяви, че липсва анализ на цялото въздействие на законодателния проект за мобилност. Той припомни, че Пакетът за мобилност за първи път е бил внесен от Европейската комисия на 31 май 2017 г. Министър Московски заяви, че след тази дата в едноседмичен срок страната ни е реагирала с решение на Министерски съвет, което е внесено по негово предложение, и правителството веднага е декларирало своята позиция официално в Европейския съвет. По думите му тази позиция на 100% защитава интересите на българските превозвачи. Президентът на КНСБ Пламен Димитров посочи, че синдикатите ще настояват за промяна в Пакета за мобилност и в заплатите, и в условията, при които работят българските превозвачи. \r\nДеница КИТАНОВА", "date": "2018.05.17", "title": "Вторият мобилен пакет на ЕК - сред основните теми преди срещата между европейските лидери (ОБЗОР)"}
{"url": "http://www.focus-news.net/news/2018/05/17/2522777/ministar-lilyana-pavlova-investitsiite-v-bvp-na-balkanite-ot-evropa-sa-74-a-ot-rusiya-i-drugite-darzhavi-okolo-3-4-zatova-e-vazhno-da-badem-edno-evropeysko-semeystvo.html", "text": "Инвестициите в БВП на Балканите от Европа са 74%, а от Русия и другите държави – около 3-4%, затова е важно да бъдем едно европейско семейство. Това каза министърът на Българското председателство на Съвета на ЕС Лиляна Павлова в интервю за предаването „Здравей, България“ по Нова телевизия.\r\nПо думите ѝ датата за членство в ЕС не трябва да е самоцел, докато не сме сигурни, че държавите са готови. Павлова подчерта, че и не можем да си позволим да даваме фалшиви очаквания, че можем определим точна дата за присъединяване на някоя държава към ЕС. „Защото буквално преди една година изобщо темата за интеграцията на Западните Балкани изобщо не беше в дневен ред. Затова целим три важни неща. Първо, в резултат на тази среща да се подпише политическа декларация, че европейската перспектива на страните от региона е дългосрочен и необратим приоритет оттук нататък. Второто са конкретни проекти за свързаност, която е базирана на три стълба – транспортна, енергийна и дигитална, образователна и икономическа“, каза още тя и обясни, че други важни стълбове са сигурност, миграция, борба с организираната престъпност и не на последно място са и мерките, свързани с институционалните реформи и върховенството на закона и подкрепата, която ще предоставим на страните от Западните Балкани.\r\n„Ние сме длъжни да им дадем перспектива и увереност на страните от Западните Балкани, че имат нашата подкрепа за свързаност. Даже първите проекти ще бъдат подписани днес. Гражданите на Балканите трябва да знаят, че инвестициите в Балканите от Европа са 74% - инвестиции в БВП на Балканите, а 3-4% инвестират Русия и другите държави. Така че за Балканите е важно да бъдат част от Европа, но и за Европа е важно да бъдем едно европейско семейство, защото мира и стабилността минава именно през това – да бъдем заедно“, каза още тя.\r\nПавлова уточни, че идеята на срещата днес е не толкова да се говори за пари, но да се постигне съгласие за създаване на рамка за хибридно финансиране, базирано на презентацията, която премиерът Бойко Борисов направи по-рано тази година в Лондон. „Трябва да се представят всички проекти като част от трансевропейската мрежа – пътни, железопътни, пристанищни, енергийни, газови връзки, дигитални магистрали, и да бъде казано каква част от тези проекти вече се изграждат и за каква част от тях ще бъде предоставено финансово инвестиране от европейските фондове. Затова днес участват и международните финансови институции, за да получим и техния ангажимент, че те също ще предоставят ниско лихвен финансов ресурс“, каза още Павлова.\r\nТя коментира и темата за Италия, като обясни, че държавата мина през една много тежка политическа криза и ситуация, която е в резултат от щетите, които понесе като страна на първа линия, поемаща голяма част от миграционния натиск. „Италианците имат усещането, че не получиха достатъчна подкрепа в този процес. Затова Българското председателство предложихме нова философия за това какъв да бъде регламента за новата система за убежище и миграция, за да говорим, че на ниво още външна граница да подкрепим държавите – да получават повече оперативна и гранична помощ. Както част от мерките да бъдат и разселването и навлизането навътре в Европа. И трябва да направим така, че всяка държава да усеща, че Европа е на мястото си и помага“, обясни Бавлова.", "date": "2018.05.17", "title": "Министър Лиляна Павлова: Инвестициите в БВП на Балканите от Европа са 74%, а от Русия и другите държави – около 3-4%, затова е важно да бъдем едно европейско семейство"}
{"url": "http://www.focus-news.net/news/2018/05/17/2522747/v-sofiya-se-provezhda-seminar-po-vaprosite-na-zdravnata-politika.html", "text": "София е домакин на първия от поредица семинари по въпроси на здравната политика. Това съобщиха от пресцентъра на Министерството на здравеопазването. Семинарите, общо 6 на брой, са част от проект за приноса на Европейските структурни и инвестиционни фондове (ЕСИФ) в сферата на здравеопазването. Проектът е финансиран от Европейската комисия и Изпълнителната агенция за потребители, здравеопазване, земеделие и храни. \r\nПо предложение на Европейската комисия, по време на Българското председателство на Съвета на ЕС, в София се провежда първото събитие – двудневен семинар на темата „Работна сила в здравеопазването“. Останалите събития ще се проведат в други европейски държави. \r\nМинистерството на здравеопазването представя проект BG05M9OP001-1.015-0001 „Специализация в здравеопазването”, финансиран по Оперативна програма „Развитие на човешките ресурси” 2014-2020 г. Той е избран за добър пример по темата на семинара „Работна сила в здравеопазването“. \r\nДнес е вторият ден на семинара, в който участие ще вземат 50 делегати. Събитието ще се проведе в Ессенс Център на ул. „6-ти септември“ 37. Дневният ред предвижда представяне от Европейската комисия по тема развитието на политиките и приоритетите на ЕСИФ, свързани с работната сила в сектора на здравеопазването. Презентации по темата ще представят експерти от различни европейски държави. Ще се дискутират темите за предизвикателствата пред планирането на работната сила в различните държави членки на ЕС, ролята и подкрепата на ЕСИФ за справяне с тези предизвикателства, как средствата от европейските фондове могат да се използват най-добре за насочване на приоритетните цели на здравната политика.", "date": "2018.05.17", "title": "В София се провежда семинар по въпросите на здравната политика"}
{"url": "http://www.focus-news.net/news/2018/05/17/2522832/krum-zarkov-bsp-vsichko-v-sdelkata-s-chez-prilicha-na-lazha-tova-poveche-ne-mozhe-da-se-sluchva-zashtoto-dnes-e-druzhestvo-utre-shte-e-tsyala-balgariya.html", "text": "Всичко в сделката с ЧЕЗ прилича на една голяма лъжа - това повече не може да се случва, защото  днес е това дружество, утре ще е цяла България. Това каза зам.-председателят на ПГ на „БСП за България“ Крум Зарков по време на дебатите по доклада на Временната комисия за ЧЕЗ, предаде репортер на Агенция „Фокус“. „Често чуваме въпроса кой стои зад Гинка Върбакова и „Инерком“? Едно е сигурно -  те са подставени лица. Зад тези хора и тази фирма стои уродливото лице на политическо-икономическото лице на държавата\", каза Зарков. По думите му всичко в случая е задкулисно и мъгла. „Тази мъгла в момента застрашава електроподаването на 3 млн. души. Изправени сме пред сериозен тест. Ние като парламент и обществото като цяло. Ще оставим ли този скандал да мине за две седмици или ще го разнищим до степен такава, че нищо такова да не може да се случва, защото днес е ЧЕЗ, утре е цяла България“, каза Крум Зарков. Зам.-председателят на ПГ на „БСП за България“ попита как е възможно да бъде доказан произходът на средствата за финансиране на сделката в края на миналата година, а всъщност да става въпрос за финансови средства, които тепърва ще бъдат търсени. „Това не е само логическа задача. То показва, че всичко в тази сделка прилича на една голяма  лъжа“, добави Зарков.\r\nДеница КИТАНОВА", "date": "2018.05.17", "title": "Крум Зарков, БСП: Всичко в сделката с ЧЕЗ прилича на лъжа - това повече не може да се случва, защото днес е дружество, утре ще е цяла България"}
{"url": "http://www.focus-news.net/news/2018/05/17/2522708/pregled-na-osnovnite-temi-v-svetovniya-pechat-agentsiya-fokus.html", "text": "Иранският външен министър   Мохамад Джавад Зариф проведе среща с върховният представител на ЕС по въпросите на външните работи и политиката на сигурност Федерика Могерини и със своите колеги от Германия, Великобритания и Франция Хайко Маас, Борис Джонсън и Жан-Ив Льо Дриан относно бъдещето на иранското ядрено споразумение. Зариф заяви, че срещата е преминала „конструктивно“, пише  Tehran Times.\r\n„Проведох конструктивна среща с върховния представител и с тримата министри, след успешните посещения в Пекин и в Москва. Всички са съгласни, че още много трябва да се направи, за да се гарантират икономическите ползи от договора за иранския народ“, заяви Зариф.\r\nМогерини заяви след срещата, че трябва да се започне работа, която да запази живо иранското ядрено споразумение след едностранното излизане на САЩ от него. \r\n*** Турският министър-председател Бинали Йълдъръм призова мюсюлманите по света „да се съберат заедно“ в името на палестинската кауза, след като при сблъсъци в Ивицата Газа с израелските сили загинаха повече от 60 души, пише   Hurriyet.\r\n„Никога не е имало преди такъв инцидент, при който ООН да е била толкова безпомощна“, заяви Йълдъръм, говорейки за насилието в Газа. Според местните здравни власти най-малко 62 палестински демонстранти са загинали. По-рано Йълдъръм покани своите колеги от мюсюлманските държави да проведат спешна среща в Организацията за ислямско сътрудничество за инцидента. \r\nХиляди палестинци протестираха на 14 май по случай 70 години от създаването на ислямската държава Израел – събитие наричано от палестинците „Катастрофата“ както и срещу решението посолството на САЩ в Израел да се премести от Тел Авив в Ерусалим. \r\n***  Председателят на Европейския съвет Доналд Туск разкритикува президента на САЩ Доналд Тръмп за отношението му към Европа, заявявайки, че Европа не може да запазва повече дипломатическа солидарност със САЩ, пише The Hill.\r\n „Наблюдавайки последните решения на Тръмп някой може да се помисли, че с приятели като него нямаме нужда от врагове. Но честно, ЕС трябва да е благодарен. Благодарение на него се отървахме от илюзии“, заяви Туск.  „Разбираме, че ако се нуждаем от протегната ръка за помощ, ще я открием да започва от собствените ни рамене“, допълни той.\r\nПо-рано Тръмп извади САЩ от иранското ядрено споразумение, въпреки предупрежденията от Германия, Франция и Великобритания. Тръмп също така наложи вносни мита върху Европа. Той често критикува европейските партньори в НАТО, че разходите им за отбрана са ниски. \r\n*** Япония е пренебрегната от Северна Корея при разпращането на поканите до международната преса за затварянето на ядрения полигон в Пунгиери в провинция Хамьонг, което ще се проведе по-късно този месец, пише „Чосун Илбо“.\r\nСеверна Корея съобщи, че ще покани медии от пет държави, защото няма достатъчно място за други на полигона. Ще бъдат поканени медии от Великобритания, Южна Корея, САЩ, Китай и Русия. Това доведе до спекулации, че Пхенян нарочно иска да изолира Япония от бъдещите преговори за пълното си ядрено разоръжаване. \r\nПо-рано Япония заяви, че Северна Корея трябва да премахне и програмата си за балистични ракети среден и къс обхват – нещо, от което никоя друга държава не се притеснява. По-рано севернокорейският вестник „Родонг Синмун“ заяви, че японският министър председател Шиндзо Абе „ще се опита с обичайните си жалки номера да удължи обречения си политически живот, но че ще изложи противната си особа пред света“.\r\nСъщевременно японският вестник „Санкей Шимбун“ написа, че Северна Корея със затварянето на ядрения си полигон „се опитва да представи поредния театър пред света“.", "date": "2018.05.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/17/2522713/nezavisimaya-gazeta-shest-zapadni-strani-poveche-ot-20-godini-pritezhavat-formulata-i-obraztsi-na-novichok.html", "text": "Шест западни страни повече от 20 години притежават формулата и образци на „Новичок“, пише руският вестник “Независимая газета“ .\r\nИзданието са позовава на германския , който публикува резултатите от изследване на ,  седмичника   и радиостанциите NDR и WDR.\r\nСъгласно това разследване федералната разузнавателна служба на ФРГ още в 90-те години на миналия век е разполагала с образци на бойно-отровното вещество, известно днес като „Новичок“. Те са получили образци от веществото  от избягал от Русия учен. Той е предал веществото в замяна на убежище за него и семейството му в Германия.\r\nПо указания на тогавашния федерален канцлер Хелмут Кол германското разузнаване е информирало за даденото вещество своите съюзници – САЩ, Великобритания, Франция, Холандия и Канада. В някои страни дори е започнало производство на малки количества „Новичок“, за да се изработи противоотрова срещу него. Русия не е била информирана за това, „за да не помрачават отношенията с Борис Елцин“.  Юлиян Марков", "date": "2018.05.17", "title": "„Независимая газета“: Шест западни страни повече от 20 години притежават формулата и образци на „Новичок“"}
{"url": "http://www.focus-news.net/news/2018/05/17/2522714/vzglyad-evropa-zastrashava-nay-vazhniya-instrument-na-amerikanskoto-mogashtestvo.html", "text": "Европа застрашава най-важния инструмент на американското могъщество, пише руският вестник “Взгляд“\r\nПротивопоставянето между САЩ и Европа е готово да достигне ново ниво заради развалянето на иранската ядрена сделка едностранно от страна на САЩ.\r\nЕС няма намерение да се отказва от доставките на ирански петрол заради американските санкции, като започне да се разплаща с Иран в евро.\r\nТака европейските компании няма да са застрашени от американските санкции, а търговията няма да се осъществява през американски банки.\r\nОт това решение на Брюксел няма да последва сериозен удар по американския долар, защото Европа не закупува чак толкова много ирански нефт. Това обаче може да стане начало на по-мащабни действия на ЕС. Европейските страни са заявявали неотдавна, че работят по плана постепенно да се откажат от разплащането  в долари и да  стимулират компаниите си да преминат на евро.\r\nЦентралните банки на много държави през пролетта обявиха за плановете си да съкратят запасите си в долари и да увеличат запасите си в евро.\r\nПри предишните санкции срещу Иран Русия и Индия са преминали към бартерна търговия и други похвати за избягване на ограниченията. Русия обаче все още търгува най-големите си количества петрол, използвайки американски долари, тъй като дългосрочните договори са подписани в американска валута. Юлиян Марков", "date": "2018.05.17", "title": "„Взгляд“: Европа застрашава най-важния инструмент на американското могъщество"}
{"url": "http://www.focus-news.net/news/2018/05/17/2522778/irish-times-sled-sreshtata-na-visoko-ravnishte-v-sofiya-se-ochakvat-bezkrayni-pregovori-za-chlenstvo-v-es.html", "text": "В София ще се проведе среща на високо равнище, за да се отдаде дължимото на приоритета на държащата ротационното председателство на ЕС България с потвърждаване на европейската перспектива на страните от Западните Балкани. За първи път от 15 години Съюзът провежда подобна среща на високо равнище със Западните Балкани, което демонстрира изтощението от разширяването и последната икономическа криза, коментира   Irish Times.\r\nМакар  Сърбия и Черна гора официално да участват в преговорите за членство, те изглеждат безкрайна. ЕС най-вероятно ще се съгласи на срещата да стартира същите безкрайни преговори с Македония и Албания. Що се отнася до Косово и до Босна и Херцеговина, перспективата в техния случай е много напред във времето. И при шестте балкански държави предприсъединителната програма за реформи едва е започнала. \r\n Организирането на срещата също не е лесно. Пет страни от съюза не признават Косово за държава – Испания, Гърция, Словакия, Румъния и Кипър като испанският министър-председател Мариано Рахой ще бойкотира събитието. Сърбия убедена да участва, но дотук.\r\nГърция и Македония ще се срещнат в кулоарите, за да разберат дали ще успеят да решат спора за името. Горна Македония? Северна Македония? Все още не се очаква решение. Гърция смята, че просто „Македония“ намеква за иредентизъм от страна на съседа ѝ, затова и ще блокира преговорите с ЕС, ако проблемът не се реши.\r\nНе всичко е толкова лошо. Наскоро България и Македония подписаха споразумение за добросъседство, което да разреши разделящите ги различия. И Косово и Черна гора се съгласиха да сключат споразумение за гранична демаркация. Но на срещата ще присъства и бедна Босна и Херцеговина, която се бори с нерешените етнически спорове и с разпределянето на властта в политическата ѝ система, която едва оцелява.  Виктор Турмаков", "date": "2018.05.17", "title": "Irish Times: След срещата на високо равнище в София се очакват безкрайни преговори за членство в ЕС"}
{"url": "http://www.focus-news.net/news/2018/05/17/2522709/anadolu-agency-poveche-ot-hilyada-detsa-sa-raneni-v-ivitsata-gaza-ot-nachaloto-na-protestite-na-30-mart.html", "text": "Повече от хиляда деца са ранени в Ивицата Газа от началото на протестите на 30 март по данни на УНИЦЕФ, предава Anadolu Agency.\r\nОрганизацията посочва, че някои от нараняванията са били тежки и са представлявали потенциална опасност за живота на децата.\r\n„Последните прояви на насилие са влошили състоянието на и без това изнемогващата здравна система на Ивицата Газа заради честите спирания на тока и постоянния недостиг на гориво, медикаменти и оборудване“, заявяват от УНИЦЕФ.\r\nВ сряда УНИЦЕФ и партньорите й доставиха два камиона със спешно необходими медикаменти и консумативи на медицинските учреждения в Газа.  Юлиян Марков", "date": "2018.05.17", "title": "Anadolu Agency: Повече от хиляда деца са ранени в Ивицата Газа от началото на протестите на 30 март"}
{"url": "http://www.focus-news.net/news/2018/05/17/2522715/vitsepremierat-valeri-simeonov-predstavi-zakonodatelnite-si-initsiativi-pred-pg-na-volya-obzor.html", "text": "Вицепремиерът Валери Симеонов проведе среща с парламентарната група на \"Воля\" в Народното събрание. Срещата бе част от поредицата срещи на вицепремиера с парламентарните групи, които целят да ги запознaят с подготвените от него промени в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Симеонов заяви, че е получил принципно съгласие от „Воля“ за всички законопроекти, но предстоят да бъдат прецизирани някои тестове. Той коментира най-много промените в Закона за хазарта. По думите му атаките срещу тази му законодателна инициатива са очаквани особено от тези, които са пряко засегнати. Той обясни, че такава широка подкрепа към внесен законопроект, не е получавал досега от интелектуалните и професионални среди. Във връзка с идеята за 20% ДДС върху хазарта, Валери Симеонов посочи, че такова нещо не присъства в законопреокта му, но подкрепя всяко предложение за увеличаване на данъка върху хазарта. Вицепремиерът Симеонов посочи, че до момента хазартните оператори нямат един процент данък. „Плащат една такса от 15% по Закона за хазарта. Такса“, подчерта Симеонов и уточни, че най-вероятно при обсъждането на законопроекта на комисии, ще поиска налагане на съответните данъци. Вицепремиерът определи срещата си с Марешки като добра. Подобно бе мнението и на председателя на „Воля“ Веселин Марешки. Според него обаче е странно, че от управляващите са поискали мнението им за определени теми. По думите му не е роля на опозицията да решава законодателните неща на въпроса, а да бъде коректив на предложенията на управляващите. Марешки заяви, че „Воля“ не приема на 100% допускането на тютюнев дим, където и да е в закрити помещения и че няма да подкрепят така внесените текстове и в Закона за хазарта. Според него не е само въпросът за рекламата на хазарта.\r\nАгенция \"Фокус\" припомня: На 10 май 2018 г. заместник министър-председателят по икономическата и демографската политика Валери Симеонов проведе срещи с ръководствата на парламентарните групи на ГЕРБ и „БСП за България“, за да ги запознае с промените в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Единно мнение в подкрепа на Закона за хазарта изразиха и двете парламентарни групи след срещата си с вицепремиера. Първата среща Валери Симеонов проведе с най-голямата парламентарно представена партия - ГЕРБ. След срещата председателят на групата и заместник-председател на ГЕРБ Цветан Цветанов заяви, че Законът за хазарта ще получи политическа подкрепа, тъй като в момента подрастващите и хората с по-нисък социален статус се подават на манипулациите в медиите във връзка с хазартните игри. От ГЕРБ заявиха, че все още нямат изготвена позиция по Закона за устройство на територията, а по Закона за водите в частта за язовирите имат готовност да дадат своята подкрепа. „По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза още Цветан Цветанов. ГЕРБ бяха категорични, че няма да подкрепят Закона за здравето, свързан с тютюнопушенето. От своя страна вицепремиерът Валери Симеонов коментира, че уважава мнението на ГЕРБ да не подкрепят законопроекта за тютюнопушенето. Той посочи, че именно ГЕРБ са вносителите на сега действащия законопроект и според него е нормално да имат различни позиции по някои въпроси. Вицепремиерът отговори отрицателно на въпроса склонен ли е да оттегли законодателните промени за тютюнопушенето след като ГЕРБ не ги подкрепя. Симеонов бе оптимист по отношение на Закона за хазарта, защото има категорична позиция на политиците и обществото в негова подкрепа. Вицепремиерът коментира, че фактите ще покажат дали коалицията е стабилна или не. По темата за тютюнопушенето мнението на БСП бе различно. Лидерът на БСП Корнелия Нинова обяви, че партията ѝ няма единна позиция по този проект и депутатите ще гласуват по съвест. Нинова определи като добър проекта за промени в Закона за хазарта и посочи, че предстои останалите законопроекти на Валери Симеонов да бъдат обсъдени от парламентарната група. Според Нинова ситуацията в държавата е странна, тъй като управляващи партии търсят плаващи мнозинства, а не се излиза с обща програма на кабинета. Нинова обяви, че се е ангажирала пред Валери Симеонов да разговаря с ДПС за законопроектите му. Тя изтъкна обаче, че това не променя позицията на БСП за оставката на кабинета.\r\nДеница КИТАНОВА", "date": "2018.05.17", "title": "Вицепремиерът Валери Симеонов представи законодателните си инициативи пред ПГ на „Воля“ (ОБЗОР)"}
{"url": "http://www.focus-news.net/news/2018/05/17/2522712/kommersant-iranskiyat-gaz-shte-si-ostane-v-zemyata.html", "text": "Иранският газ ще си остане в земята, пише руският вестник “Коммерсант“.\r\nЕдинственият крупен западен инвеститор в иранския енергиен сектор е френската компания „Тотал“. Компанията е поискал от Вашингтон да я изключи от режима на санкции срещу инвеститори в Иран, нещо което компанията е успявала да постигне през 1996 година. Но дори да успее и този път връщането на санкциите ще сложи кръст на мащабните инвестиции в газовия сектор и на плановете на Иран да стане крупен играч на газовия пазар. Интересът на руски и китайски инвеститори към страната се очаква също да отслабне.\r\nНа 16 май от „Тотал“ заявиха, че са принудени да прекратят всички дейности в Иран. От компанията обявиха, че спират  дейността си в Иран, защото се страхуват, че вторичните санкции от страна на САЩ ще доведат до загуба на възможност за доларови инвестиции – 90 процента от финансовите операции на компанията минават през американски банки, както и до загуба на американски инвеститори – 30 процента от акциите на компанията принадлежат на инвеститори от САЩ. \r\nСпоред изданието това ще усили позициите на руски, китайски и индийски инвеститори, но е трудно да се прецени в каква степен тези инвеститори са готови да поемат риска от американски санкции.  Юлиян Марков", "date": "2018.05.17", "title": "Коммерсант: Иранският газ ще си остане в земята"}
{"url": "http://www.focus-news.net/news/2018/05/17/2522720/the-guardian-donald-tusk-osadi-deystviyata-na-amerikanskata-administratsiya.html", "text": "Председателят на Европейския съвет Доналд Туск осъди действията на американската администрация, пише британският вестник The Guardian.\r\nВ началото на срещата на лидерите на ЕС в София Туск каза: „Ние сме свидетели на нов феномен: капризната увереност на американската администрация. Наблюдавайки последните решения на президента Тръмп, някои дори могат да си помислят“ С такива приятели, на кого му трябват врагове“.\r\nЗаради изтеглянето  на САЩ от иранското ядрено споразумение и налагането на мита върху вноса на алуминий и стомана Туск заключи, че на Вашингтон вече не може да се разчита. Той призова страните-членки да се обединят зад взетите ключови решения по повод на действията на американската администрация.\r\nПреди вечерята с лидерите на ЕС Доналд Туск заяви: „Нямам съмнения, че в новата световна игра Европа ще бъде или един от големите играчи или пешка. Това е единствената алтернатива.За да бъде субект, а не обект на световната политика, Европа трябва да се обедини икономически, политически и военно, както никога досега. Да го кажем просто: или сме заедно или няма да ни има“.\r\n„Ако говорим честно , Европа трябва да бъде благодарна на президента Тръмп, защото благодарение на него се отървахме от илюзиите си> Той ни накара да разберем, че ако търсим нечия ръка за помощ, това е само нашата собствена“, добави Туск.  Юлиян Марков", "date": "2018.05.17", "title": "The Guardian: Доналд Туск осъди действията на американската администрация"}
{"url": "http://www.focus-news.net/news/2018/05/17/2522710/reuters-liderite-na-es-uhazhvat-zapadnite-balkani-no-patyat-kam-chlenstvoto-e-izpalnen-s-neravnosti.html", "text": "Лидерите на ЕС ухажват Западните Балкани, но пътят към членството  е изпълнен с неравности, пише Reuters.\r\nСрещата в четвъртък, първа по рода си от 15 години, цели да демонстрира подновеният ангажимент на  ЕС към региона, който остава нестабилен две десетилетия след разпада на бивша Югославия.\r\nНа срещата ще присъства Косово, което ще присъства на срещата заедно с Албания, Босна и Херцеговина , Сърбия, Черна гора и Македония.\r\nИспания, както и още четири страни от ЕС не признават независимостта на Косово и испанският премиер няма да присъства на срещата.\r\nПризнаването на Косово в неговите граници е и въпрос, който стои пред Сърбия на пътя й към членство в ЕС.\r\nСлед дълги години на пренебрегване на тези шест страни от региона ЕС предприе действия след засилване влиянието на други страни в региона, който също така стана основен път за мигрантите към европейските страни.\r\nПредседателя на Европейския съвет Доналд Туск заяви преди срещата: „Това ще бъде възможност и за двете страни да потвърдят европейската перспектива за Западните Балкани и техният геостратегически избор“. \r\n„Рисковете за Европа са нулеви“, каза българският премиер Бойко Борисов, чиято страна заедно с Румъния се присъедини към ЕС през 2007 година. Юлиян Марков", "date": "2018.05.17", "title": "Reuters: Лидерите на ЕС ухажват Западните Балкани, но пътят към членството  е изпълнен с неравности"}
{"url": "http://www.focus-news.net/news/2018/05/17/2522716/the-times-populistkite-planove-vodyat-italiya-kam-sblasak-s-bryuksel.html", "text": "Популистките планове водят Италия към сблъсък с Брюксел, пише британският вестник The Times.\r\nИталианските политици, които са на път да формират правителство и вчера не успяха да представят кандидат за премиер пред президента, Плановете им обаче да отпишат милиарди евро италиански дълг предизвикаха сътресения на пазарите. Те реагираха на документ, че партията „Пет звезди“ иска Италия да напусне еврозоната и има намерение да отпише 250 милиарда дълг.\r\nВъпреки, че партиите, които готвят правителство, обявиха, че нямат намерение да напускат еврозоната, слуховете повлияха негативно на италианските дългови книжа.\r\nЛидерът на Лигата Матео Салвини заяви, че това е „игра по финансовите върхове“ и смята да продължи с плановете за намаляване на данъците, ранно пенсиониране и пари за безработните.\r\nВ изтеклия документ също  се говори за намерение на Италия да се откаже от санкциите срещу Русия.\r\nМатео Салвини също така критикува комисаря по миграцията на ЕК Димитрис Аврамопулос, който призова новото италианско правителство да не променя миграционната си политика. Той каза за него: „Чухме един неизбран комисар да казва, че Италия трябва да прави това, което е правила винаги – да си свали панталоните“. Салвини се закани да изгони всичките 500 хиляди нелегални имигранти в Италия  и да намали наполовина разходите за мигрантски центрове, използвайки парите, за да финансира експулсирането. Юлиян Марков", "date": "2018.05.17", "title": "The Times: Популистките планове водят Италия към сблъсък с Брюксел"}
{"url": "http://www.focus-news.net/news/2018/05/17/2522721/pravitelstvoto-predlaga-proektat-aets-belene-da-bade-realiziran-na-pazaren-printsip-obzor.html", "text": "Министерският съвет ще внесе предложение до Народното събрание за реализацията на проекта АЕЦ „Белене“ чрез избор на стратегически инвеститор, без предоставяне на държавна гаранция и без сключване на дългосрочни договори за купуване на ел. енергия, като се отделят активите и пасивите на НЕК в отделно дружество. Това обяви министърът на енергетиката Теменужка Петкова след седмичното правителствено заседание. От думите й стана ясно, че до края на годината ще бъде подготвена нормативно такава процедура, за да се види доколко е реален инвеститорският интерес, който се заявява в рамките на последната година. Според нея това е един от най-положителните варианти. Вицепрмиерът Томислав Дончев допълни от своя страна, че проектът АЕЦ „Белене“ или ще бъде реализиран като пазарен, или няма да бъде реализиран. Той обясни, че решението на правителството не е спонтанно и е абсолютно изрядно от техническа гледна точка, като предвижда, при получаването на мандат от Народното събрание, да бъде тестван пазара и да се види как той реагира на една такава възможност. По думите му държавата би могла да бъде съдружник с някакъв дял, с който че ще може да контролира дейността, за да се гарантира сигурността на гражданите. Той уточни, че е нелепо това решение да бъде вкарвано в координатната система на някакви геополитически емоции – изток или запад. Според Дончев при добро стечение на обстоятелствата раздвижване на площадката на АЕЦ „Белене“ би могло да има около 2020 г. Той уточни също, че око няма интерес от пазара, вариантите за проекта са два – или продажба на оборудването, което няма как да стане при изгодни условия, или друг инсталиране на един от реакторите на площадката на „Козлодуй“.\r\nПо-рано през деня в интервю за сутрешния блок „Добро утро, България“ на Радио „Фокус“ Валентин Николов, народен представител от ПГ на ГЕРБ и заместник-председател на Комисията по енергетика, коментира, че съществува парламентарно мнозинство за изграждането на ядрена мощност независимо от нейната локация.", "date": "2018.05.17", "title": "Правителството предлага проектът АЕЦ “Белене“ да бъде реализиран на пазарен принцип (ОБЗОР)"}
{"url": "http://www.focus-news.net/news/2018/05/17/2522711/politico-ispaniya-i-frantsiya-obarkvat-balkanskite-planove-na-bryuksel.html", "text": "На срещата в София в четвъртък лидерите на Европейския съюз и шест страни от Западните Балкани ще се стремят да покажат, че все още са ангажирани един с друг - 15 години след последното такова събиране. За ЕС това означава, че вратата е отворенa за членство. За балканските страни това означава да декларират, че ще предприемат необходимите реформи, за да го постигнат.\r\nБалканите се върнаха в политическия дневен ред на ЕС, тъй като европейските лидери се разтревожиха от влиянието на други сили на южния му фланг, особено  на Русия. Миграционната криза през 2015 г., в която стотици хиляди хора влязоха в ЕС през маршрута на Западните Балкани, също така напомни за значението на региона за стабилността на блока.\r\nНо интензивната дипломация, която доведе до срещата на върха в София, показва колко е трудно да се постигне споразумение между 28-те членки на ЕС по отношение на политиката към своите балкански съседи, които бяха засегнати от войната и гражданските вълнения през 90-те години и все още се сблъскват с проблеми като корупция,  слаби демократични институции и нерешени двустранни спорове.\r\nПравителствата на ЕС все още се мъчат да се споразумеят дали да поканят Албания и Македония да започнат преговори за членство на заседанието на Европейския съвет следващия месец, като Франция и Холандия  ръководят лагера на скептиците.\r\nВ София испанският министър-председател Мариано Рахой ще вечеря с колегите си лидери от ЕС в сряда вечер - но след това ще си замине, защото в срещата участва Косово. Испания е една от петте страни от ЕС, които не признават Косово, което обяви независимост от Сърбия през 2008 г. Очаква се да присъстват лидерите на другите четири страни, но Косово е особено чувствителен въпрос за Испания, като се има предвид ожесточеното й противопоставяне на сепаратистките движения в рамките на собственото й граници.\r\nДипломатите от ЕС излязоха с творчески решения за справяне с косовския въпрос. Въпреки че Рахой ще бойкотира срещата на върха, представители на ЕС очакват, че Испания ще бъде представена на някакво ниво и ще одобри окончателната декларация, като текстът ще се отнася по-скоро за \"партньори\" от Западните Балкани, отколкото за \"страни\". Сърбия счита Косово за отцепила се провинция - но табелката на Косово на масата ще бъде такава, че да не се разбира статута на територията.\r\n\"Форматът на срещата е само по себе си предизвикателство\", заяви високопоставен служител на ЕС. \"Ние сме особено доволни, че успяхме да изработим декларация, която се подкрепя от всички 28.\"\r\nВъпреки че правителствата на ЕС и Европейската комисия се договарят за желание за задълбочаване на отношенията си със Западните Балкани, те тепърва трябва да се споразумеят как да постигнат тази цел. Комисията съживи разширяването като приоритет миналата година и през април препоръча лидерите на ЕС да дадат зелена светлина на преговорите за членство за Македония и Албания. Ако го направят, двете страни ще изравнят по статут със Сърбия и Черна гора в процеса на присъединяване.\r\nОт западнобалканската шесторка това ще остави само Косово и Босна и Херцеговина да очакват  покана за преговори за членство.\r\nПредседателят на Европейската комисия Жан-Клод Юнкер предложи Сърбия и Черна гора да станат членки на ЕС до 2025 г., въпреки че този график се смята за много амбициозен или напълно нереалистичен от много наблюдатели. Комисарят по разширяването Йоханес Хан повтори, че ЕС е изправен пред избор между \"износ на стабилност\" за Западните Балкани или внос на нестабилност от региона.\r\nНякои правителства обаче са предпазливи да приемат нови членове, които са сред най-бедните в Европа, с политически елит, чийто ангажимент за върховенство на закона и демокрацията често се поставя под въпрос. Те също така се притесняват от реакцията на гласоподавателите в страните си, защото евроскептицизмът и популизмът вече представляват  сила на континента и много хора в по-старите държави-членки се притесняват от миграцията, предизвикана от предишните вълни на разширяване.\r\nЧетиридесет и седем процента от гражданите на ЕС са против приемането на нови членове, а 42 на сто са за и 11 процента не са решили, според последното проучване на Евробарометър за общественото мнение на ЕС. Опозицията е особено силна в някои от най-големите държави в ЕС - 64% от френските граждани и 63% от германците се противопоставят на разширяването.\r\nОще през 2003 г., когато в Солун се проведе последната среща на върха между ЕС и Западните Балкани, 46% от гражданите на ЕС подкрепиха разширяването, 35% се противопоставиха и 19% не бяха решили. В онези дни ЕС беше съставен от само 15 държави.\r\n\"Разширяването за в бъдеще трябва да се заслужи в много по-голяма степен, отколкото беше в миналото\", каза дипломат от ЕС. \"Не можем да се преструваме, че умората от разширяването не съществува\".\r\nОсвен скептицизма за перспективите за членство в региона като цяло, както Македония, така и Албания също са изправени пред особени препятствия преди поканата за преговорите за присъединяване. Македония ще трябва да реши дългогодишния спор за името на страната с Гърция, докато Албания е под натиск да покаже, че предприема твърди действия срещу организираната престъпност.\r\n\"Сега трябва да се справим с това мнение за нещо специално в нашата ДНК, свързано с престъпността\", подчерта албанският премиер Еди Рама в интервю за POLITICO през март.\r\nГерманският канцлер Ангела Меркел се очертава през последните години като адвокат на Западните Балкани и започна серия от срещи, насочени към укрепване на отношенията между страните в региона и приближаването им към ЕС.\r\nГерманският министър за Европа Майкъл Рот тази седмица похвали развитието на Албания и Македония, но каза, че Берлин все още не е решил дали да подкрепи началото на преговорите за членство с двете страни. Той отбеляза, че правителството ще се нуждае от подкрепата на Бундестага и също така иска да постигне консенсус с партньорите си от ЕС.\r\n\"Ние също така сме в тесен контакт с нашите приятели и съюзници, Франция и други\", каза той за POLITICO. \"Трябва да представим позиция, която има реален шанс да стане съвместна позиция на 27 или 28 държави-членки\".\r\nРот подчерта, че \"започването на преговорите за присъединяване не означава приключване на преговорите\", а по-скоро началото на дълъг с години процес, по време на който страните - кандидатки трябва да изпълнят редица политически и икономически критерии.\r\nПариж обаче е скептично настроен да подкрепи разширяването сега. Президентът Еманюел Макрон заяви пред Европейския парламент миналия месец, че ЕС трябва да обмисли  приемането на нови членове, само след като реформира фундаментално, по което се работи, като например предложените от него промени в еврозоната, на които засега се противопоставя Германия.\r\n\"Не искам Балканите да се обръщат към Турция или Русия, но не искам Европа, която трудно работи с 28 и утре с 27, да реши, че можем да галопираме с30 или 32 по същите правила , каза Макрон.\r\nОфициалният представител на Елисейския дворец, който говори за  срещата на върха в София, заяви, че отношенията с балканските страни трябва да се съсредоточат не само върху \"далечното разширяване\" и заяви че въпросът за преговорите за членство на Македония и Албания  е преждевременно поставен. Макрон ще се срещне с лидерите на двете страни през следващите дни, добави официалният служител.\r\nСлужителят предложи  да се помисли за \"по-креативни възможности\" за отношенията на ЕС с региона. Може би дори по-креативен, отколкото да накараш лидер да одобри текст от срещата на върха, която той бойкотира. Юлиян Марков", "date": "2018.05.17", "title": "Politico: Испания и Франция объркват балканските планове на Брюксел"}
{"url": "http://www.focus-news.net/news/2018/05/17/2522725/sluzhitel-ot-stolichna-obshtina-be-zadarzhan-za-vzimane-na-podkup-obzor.html", "text": "Образувано е досъдебно производство срещу директор на дирекция от Столична Община, район „Подуяне“, за взимане на подкуп в общ размер от 15 000 лева. На брифинг ръководителят на Софийска градска прокуратура Емилия Русинова и директорът на ГДБОП главен комисар Ивайло Спиридонов дадоха подробни за случая, като уточниха, че ръководният служител е началник-отдел от Столична Община и е получила подкуп „за да наруши свои служебни задължения\". Поръчката се развива в срок от няколко месеца. Размерът на паричната сума, получена вчера, е 10 000 лева, като обвиняемата е получила 5000 лева за същата обществена поръчка. Сумата е предадена от представител на дружество, спечелило обществената поръчка. Срещу задържаната ще бъде повдигнато обвинение. Наказанието, което е предвидено в НК, е до 8 години лишаване от свобода и глоба от 10 000 лева. Прокурор Русинова уточни, че са налице доказателства и за други обществени поръчки, за които длъжностното лице е получавало парични суми, но предвид краткия период от време, анализът и повдигането на тези обвинения предстоят идните дни. В процеса на работа по случая са установени контакти с представители на дружествата, които са печелили обществените поръчки, като комуникацията помежду им е била доста активна. Служителката е задържана за срок от 72 часа, като предстои внасяне на делото в съда.\r\nГл. комисар Ивайло Спиридонов поясни, че сигналът за корупционни действия е получен в ГДБОП още през октомври миналата година. По думите му по случая е използван целият набор от възможностите на СРС. Той допълни, че тепърва предстои работа по фактите, установени чрез тях, но са налице необходимите данни и доказателства за образуване на досъдебното производство.", "date": "2018.05.17", "title": "Служител от Столична община бе задържан за взимане на подкуп (ОБЗОР)"}
{"url": "http://www.focus-news.net/news/2018/05/17/2522724/pregled-na-osnovnite-temi-v-britanskiya-pechat-agentsiya-fokus.html", "text": "Популистките планове водят Италия към сблъсък с Брюксел, пише британският вестник The Times.\r\nИталианските политици, които са на път да формират правителство и вчера не успяха да представят кандидат за премиер пред президента, Плановете им обаче да отпишат милиарди евро италиански дълг предизвикаха сътресения на пазарите. Те реагираха на документ, че партията „Пет звезди“ иска Италия да напусне еврозоната и има намерение да отпише 250 милиарда дълг.\r\nВъпреки, че партиите, които готвят правителство, обявиха, че нямат намерение да напускат еврозоната, слуховете повлияха негативно на италианските дългови книжа.\r\nЛидерът на Лигата Матео Салвини заяви, че това е „игра по финансовите върхове“ и смята да продължи с плановете за намаляване на данъците, ранно пенсиониране и пари за безработните.\r\nВ изтеклия документ също  се говори за намерение на Италия да се откаже от санкциите срещу Русия.\r\nМатео Салвини също така критикува комисаря по миграцията на ЕК Димитрис Аврамопулос, който призова новото италианско правителство да не променя миграционната си политика. Той каза за него: „Чухме един неизбран комисар да казва, че Италия трябва да прави това, което е правила винаги – да си свали панталоните“. Салвини се закани да изгони всичките 500 хиляди нелегални имигранти в Италия  и да намали наполовина разходите за мигрантски центрове, използвайки парите, за да финансира експулсирането.\r\n***Председателят на Европейския съвет Доналд Туск осъди действията на американската администрация, пише британският вестник The Guardian.\r\nВ началото на срещата на лидерите на ЕС в София Туск каза: „Ние сме свидетели на нов феномен: капризната увереност на американската администрация. Наблюдавайки последните решения на президента Тръмп, някои дори могат да си помислят“ С такива приятели, на кого му трябват врагове“.\r\nЗаради изтеглянето  на САЩ от иранското ядрено споразумение и налагането на мита върху вноса на алуминий и стомана Туск заключи, че на Вашингтон вече не може да се разчита. Той призова страните-членки да се обединят зад взетите ключови решения по повод на действията на американската администрация.\r\nПреди вечерята с лидерите на ЕС Доналд Туск заяви: „Нямам съмнения, че в новата световна игра Европа ще бъде или един от големите играчи или пешка. Това е единствената алтернатива.За да бъде субект, а не обект на световната политика, Европа трябва да се обедини икономически, политически и военно, както никога досега. Да го кажем просто: или сме заедно или няма да ни има“.\r\n„Ако говорим честно , Европа трябва да бъде благодарна на президента Тръмп, защото благодарение на него се отървахме от илюзиите си> Той ни накара да разберем, че ако търсим нечия ръка за помощ, това е само нашата собствена“, добави Туск. \r\n***Израел извърши седем въздушни удар в Ивицата Газа, пише британският вестник Daily Express.\r\nВ Ивицата Газа са били чути експлозии след серия от израелски въздушни удари започнали след полунощ местно време. \r\nИзраелските Военновъздушни сили са потвърдили за шест отделни атаки срещу цели в северната част на Ивицата Газа.\r\nВ своя акаунт в социалната мрежа „Туитър“ израелската армия написа; „Преди малко ВВС на Израел удариха по цели на терористите от „Хамас“ в северната част на Ивицата Газа. Четири от целите бяха военна инфраструктура, а в другите три се произвеждаше оръжие. Ударите са в отговор на тежкия картечен обстрел на град Сдерот, южен Израел и множество атаки през деня“.\r\nПо непотвърдени данни в резултат на въздушните удари е ранен един човек.", "date": "2018.05.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/17/2522723/pregled-na-osnovnite-temi-v-ruskiya-pechat-agentsiya-fokus.html", "text": "Иранският газ ще си остане в земята, пише руският вестник “Коммерсант“.\r\nЕдинственият крупен западен инвеститор в иранския енергиен сектор е френската компания „Тотал“. Компанията е поискал от Вашингтон да я изключи от режима на санкции срещу инвеститори в Иран, нещо което компанията е успявала да постигне през 1996 година. Но дори да успее и този път връщането на санкциите ще сложи кръст на мащабните инвестиции в газовия сектор и на плановете на Иран да стане крупен играч на газовия пазар. Интересът на руски и китайски инвеститори към страната се очаква също да отслабне.\r\nНа 16 май от „Тотал“ заявиха, че са принудени да прекратят всички дейности в Иран. От компанията обявиха, че спират  дейността си в Иран, защото се страхуват, че вторичните санкции от страна на САЩ ще доведат до загуба на възможност за доларови инвестиции – 90 процента от финансовите операции на компанията минават през американски банки, както и до загуба на американски инвеститори – 30 процента от акциите на компанията принадлежат на инвеститори от САЩ. \r\nСпоред изданието това ще усили позициите на руски, китайски и индийски инвеститори, но е трудно да се прецени в каква степен тези инвеститори са готови да поемат риска от американски санкции. \r\n***Европа застрашава най-важния инструмент на американското могъщество, пише руският вестник “Взгляд“\r\nПротивопоставянето между САЩ и Европа е готово да достигне ново ниво заради развалянето на иранската ядрена сделка едностранно от страна на САЩ.\r\nЕС няма намерение да се отказва от доставките на ирански петрол заради американските санкции, като започне да се разплаща с Иран в евро.\r\nТака европейските компании няма да са застрашени от американските санкции, а търговията няма да се осъществява през американски банки.\r\nОт това решение на Брюксел няма да последва сериозен удар по американския долар, защото Европа не закупува чак толкова много ирански нефт. Това обаче може да стане начало на по-мащабни действия на ЕС. Европейските страни са заявявали неотдавна, че работят по плана постепенно да се откажат от разплащането  в долари и да  стимулират компаниите си да преминат на евро.\r\nЦентралните банки на много държави през пролетта обявиха за плановете си да съкратят запасите си в долари и да увеличат запасите си в евро.\r\nПри предишните санкции срещу Иран Русия и Индия са преминали към бартерна търговия и други похвати за избягване на ограниченията. Русия обаче все още търгува най-големите си количества петрол, използвайки американски долари, тъй като дългосрочните договори са подписани в американска валута.\r\n***Шест западни страни повече от 20 години притежават формулата и образци на „Новичок“, пише руският вестник “Независимая газета“ .\r\nИзданието са позовава на германския , който публикува резултатите от изследване на ,  седмичника   и радиостанциите NDR и WDR.\r\nСъгласно това разследване федералната разузнавателна служба на ФРГ още в 90-те години на миналия век е разполагала с образци на бойно-отровното вещество, известно днес като „Новичок“. Те са получили образци от веществото  от избягал от Русия учен. Той е предал веществото в замяна на убежище за него и семейството му в Германия.\r\nПо указания на тогавашния федерален канцлер Хелмут Кол германското разузнаване е информирало за даденото вещество своите съюзници – САЩ, Великобритания, Франция, Холандия и Канада. В някои страни дори е започнало производство на малки количества „Новичок“, за да се изработи противоотрова срещу него. Русия не е била информирана за това, „за да не помрачават отношенията с Борис Елцин“.", "date": "2018.05.17", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/17/2522717/afp-evropeyskite-lideri-se-razbraha-za-edinen-podhod-kam-iranskata-sdelka-i-targovskite-pregovori-sas-sasht.html", "text": "Европейските лидери се разбраха за „единен подход“ към иранската сделка и търговските преговори със САЩ по време на неофициалните разговори в София, предхождащи срещата, посветена на Западните Балкани, предава AFP.\r\nЛидерите на 28-те страни също така са одобрили план за действие във връзка с митата, наложени от САЩ върху вноса на стомана и алуминий, заявявайки, че ЕС няма намерения да „преговаря с пистолет насочен към главата“.\r\n„ЕС ще продължи да настоява за базирана на правила международна система независимо от скорошните решения за климатичните промени, митата и Иран“, е заявил  източник на агенцията.\r\nЗа Иран лидерите ще подкрепят иранското ядрено споразумение докато Иран го спазва.\r\nЕвропейската комисия ще преговаря за перманентно изключване на ЕС от митата на САЩ за стоманата и алуминия. Ако изключването бъде постигнато ЕС е готов да предприеме стъпки за „доброволна регулаторна кооперация“ със САЩ и за реформа в Световната търговска организация. Юлиян Марков", "date": "2018.05.17", "title": "AFP: Европейските лидери се разбраха за „единен подход“ към иранската сделка и търговските преговори със САЩ"}
{"url": "http://www.focus-news.net/news/2018/05/17/2522728/sport-novak-dzhokovich-se-klasira-za-tretiya-krag-ot-tenis-turnira-v-rim.html", "text": "Бившият водач в световната ранглиста, който е и четирикратен шампион във Вечния град, се наложи с 6:4, 6:3 над Николоз Басилашвили и се класира за третия кръг в турнира. Там той ще срещне испанеца Алберт Рамос, който се наложи над високия американец Джон Иснър с 2:1 сета.", "date": "2018.05.17", "title": "Спорт; Новак Джокович се класира за третия кръг от тенис турнира в Рим"}
{"url": "http://www.focus-news.net/news/2018/05/17/2522730/predi-sreshtata-es-zapadni-balkani-obzor.html", "text": "София. Ден преди Срещата на върха между европейските лидери и Западните Балкани, българската столица бе домакин на редица събития, съпътстващи форума. \r\nВ София хотел „Балкан“ се проведе международна конференция на тема: „Демокрация, която дава резултати – реализиране на пълния потенциал на Западните Балкани“. На срещата присъстваха заместник министър-председателят на България и министър на външните работи Екатерина Захариева, ръководителят на генерална дирекция „Политика за съседство и преговори за разширяване“ на Европейската Комисия Кристиан Даниелсон, главният помощник държавен секретар на САЩ Елизабет Милард и македонският министър-председател Зоран Заев. Външният министър Захариева заяви, че всички европейски лидери подкрепят идеята, че трябва да се създадат дългосрочни взаимоотношения със страните от Западните Балкани. Според нея за Срещата на върха, която ще се проведе през утрешния ден в столицата има големи очаквания. Тя заяви, че трябва активно да се работи върху юношеската безработица, която е между 55 и 65% в Балканските държави. Тя също заяви, от срещата на върха в Тесалоники са минали 15 години и се надява след срещата в София, следващата среща на върха да не е след още 15. \r\nРъководителят на генерална дирекция „Политика за съседство и преговори за разширяване“ на Европейската Комисия Кристиан Даниелсон заяви, че трябва да има помирение между страните от Западните Балкани. Според него към момента държавите там работят в синхрон с държавите от ЕС, но тепърва им предстои да се изправят пред някои проблеми, свързани с борбата с корупция, зачитането на върховенството на закона и други. \r\nГлавният помощник държавен секретар на САЩ Елизабет Милард изрази задоволство, че България е избрала да използва Европредседателството да повдигне въпроса за европейското бъдеще на страните от Западните Балкани. Според нея, страната ни като държава съседка има особена роля в интегрирането на региона към европейските и евроатлантическите институции. \r\nМакедонският министър-председател Зоран Заев заяви, че страната му е на много напреднал етап в преговорите с Гърция за името на Македония. Той допълни, че благодарение на договора за добросъседство, подписан с България е подпомогнал за нарастване на търговията между двете страни до 12%. Заев отбеляза още, че имал много продуктивни срещи с лидерите на останалите Балкански държави и че 75% от македонските граждани подкрепят интеграцията към ЕС и НАТО. \r\nПо-късно председателят на Европейския съвет Доналд Туск даде специално изявление, в което засегна темите за ядрената сделка с Иран и каква трябва да бъде ролята на Европа в новата геополитическа среда. Той изтъкна, че ЕС иска да демонстрира, че го е грижа за социално-икономическото развитие на Балканския регион. Според него срещата е възможност да бъде показано, че европейската перспектива за страните от Западните Балкани остава. По повод ядреното споразумение с Иран Доналд Туск заяви, че Европа се нуждае от обединен политически фронт. Той призова европейските лидери да препотвърдят, че се придържат към ядрената сделка, докато Иран се придържа към нея. Председателят на Съвета ще настоява споразумението да продължи, въпреки оттеглянето на САЩ. По думите на Туск новата глобална игра Европа може да бъде основен играч или пионка. „Европа трябва да бъде благодарна на президента Доналд Тръмп, защото благодарение на него се отървахме от всички илюзии“, посочи той. „Той ни накара да осъзнаем, че ако имаме нужда от помощ, ще я намерим на края на собствената си длан“, заяви Доналд Туск. \r\nВ НДК кабинетът и бизнеса дискутираха инвестиционния потенциал на Западните Балкани. Министърът на икономиката Емил Караниколов заяви, че ЕС е основният инвеститор на Балканите с дял на търговията от 73%. С Китай напр. този процент е 7, а със Русия- 4.8. Като основа за насърчаване на инвестициите в региона министърът открои транспортната система. „Това е една от областите, в които не сме конкуренти, а партньори“, заяви той. Министърът за Българското председателство Лиляна Павлова обяви, че в Западните Балкани има над 20 млн. млади хора - работна ръка, от която всички в ЕС се нуждаят и трябва да се възползват. Тя изтъкна, че на утрешната среща ЕС- Западни Балкани се очаква лидерите да приемат политическа декларация и Софийски план за реализация на проекти. Планът, който тръгва от София, включва институционални реформи, сигурност, мерки и борба с организираната престъпност и миграцията, както и инвестиране в потенциала на региона. Утре ще бъде дадено началото и на първите проекти. България и Сърбия ще подпишат меморандум за газовата връзка между двете страни. А ден по-късно страната ни ще подпише меморандум и със Македония.\r\nОсновна тема, ден преди лидерската среща в НДК, беше и диалогът с Балканите за създаване на сигурност, растеж и свързаност. Председателят на групата на ЕНП Манфред Вебер заяви, че Западните Балкани имат партньори и приятели в ЕП, а приносът на България е много важен. „Трябва да покажем на хората, че в ЕС може да има положителен ефект от разширение към Западните Балкани“, изтъкна той. Хърватският премиер Андрей Пленкович коментира, че по-добрата свързаност е нужна на гражданите на Балканите. Премиерът Бойко Борисов посочи, че Срещата на върха не се провежда в много изгодна за Западните Балкани ситуация. Той обяви, че на срещата ще се обсъжда Брекзит и ядреното споразумение с Иран. Бойко Борисов изрази надежда най-накрая да се реши спорът за името на Македония. Той попита европейските лидери от какво толкова се опасяват при присъединяването на балканските страни, при положение, че като население са по-малки от Румъния, а като БВП са като Словакия. По думите на външния министър Екатерина Захариева отлагането на членството на Западните Балкани в ЕС ще демотивира и разгневи гражданите им. „Страните от Балканите трябва да покажат, че могат да правят реформи, да решават проблемите помежду си“, заяви тя. Според нея е възможно тази година да започнат преговорите за членство на Македония и Албания в ЕС. Екатерина Захариева беше категорична, че на Срещата на върха всички лидери на ЕС ще подкрепят европейската перспектива на Западните Балкани. Македонският външен министър Никола Димитров коментира: „Виждаме европейския влак и искаме да го хванем“. Той обяви, че процесът на присъединяване към ЕС винаги се проваля, ако се политизира. „Дадохме историята на историците. Крайно време е регионът ни да мисли за бъдещето“, заяви Никола Димитров. \r\nМеждувременно лидерите на Европейската народна партия (ЕНП) се събраха в резиденция „Бояна“. Основна тема на дискусия беше водещият приоритет на Българското председателство на Съвета на ЕС – Западните Балкани. Председателят на ЕНП Жозеф Дол подчерта, че Балканите винаги са били приоритет и за ЕНП и обясни, че трябва да се работи за региона в името на бъдещите поколения. „България и българският министър-председател Бойко Борисов могат да помогнат на ЕС за приобщаването на Западните Балкани, защото никой не познава региона по-добре от него“, подчерта Дол. От своя страна, премиерът Борисов коментира, че рисковете на Европа от интеграцията на Западните Балкани са нула. Той посочи, че ЕС е разтревожен от излизането на САЩ от ядреното споразумение с Иран и от търговското споразумение, както и от напрежението в Йерусалим. „И ако ние не си прегърнем и обгрижим Западните Балкани и не им помогнем, въпреки че много от тях не са готови и имат още да наваксват, тогава няма защо да се сърдим, че влиянието на САЩ, Русия, Саудитска Арабия ще бъде по-голямо, отколкото това на Европа. Надявам се президентите Вучич и Тачи да си подадат ръка и да покажат, че Балканите могат да бъдат не по-малко цивилизовани от двете Кореи“, каза още Борисов.\r\nПо-късно през деня премиерът Бойко Борисов посрещна официално колегите си от Европейския съвет в София Тех парк, където бе домакин на работна вечеря на лидерите на ЕС.", "date": "2018.05.17", "title": "Преди срещата ЕС - Западни Балкани (ОБЗОР)"}
{"url": "http://www.focus-news.net/news/2018/05/17/2522727/sport-mariya-sharapova-pobedi-dominika-tsibulkova-na-tenis-turnira-v-rim.html", "text": "Тенис: Мария Шарапова победи Доминика Цибулкова на тенис турнира в Рим с 2:1 сета(3:6 6:4 6:2) и се класира за третия кръг на турнира на червени кортове в Рим. Там бившата номер 1 в световната ранглиста ще срещне австралийската тенесистка Дария Гаврилова, победила третата в световната ранглиста испанка Габине Могоруса с 2:1 сета", "date": "2018.05.17", "title": "Спорт: Мария Шарапова победи Доминика Цибулкова на тенис турнира в Рим"}
{"url": "http://www.focus-news.net/news/2018/05/17/2522729/tass-donald-tramp-e-naredil-na-mayk-pompeo-da-podgotvi-plan-za-sanktsii-sreshtu-rusiya-za-narushavane-na-dogovor-ot-1987-godina.html", "text": "Американският президент Доналд Тръмп е наредил на държавния секретар Майк Помпео да подготви план за санкции срещу Русия за предполагаеми нарушаване на Договора за ликвидация на ракетите със среден и малък обсег  от 1987 година, предава TACC. \r\n„В съответствие с пълномощията, възложени ми като президент според конституцията и законите на САЩ, аз поръчвам на държавния секретар в координация с министъра на финансите, министъра на отбраната, министъра на търговията и директора на националното разузнаване да изпълня задълженията ми, описани в член 1244, буква С от закона за военния бюджет на САЩ за 2018 финансова година“.\r\nВъпросният текст задължава президента да представи на Конгреса доклад  с план за въвеждане на санкции срещу лица, които са отговорни за неизпълнение от страна на Русия на въпросния договор, в това число и лица от изпълнителната власт.\r\nСАЩ за първи път обвиниха Русия в нарушение на договора през 2014 година. Русия категорично отрича обвиненията и от своя страна обвинява САЩ в нарушения на същия договор. Юлиян Марков", "date": "2018.05.17", "title": "ТАСС: Доналд Тръмп е наредил на Майк Помпео да подготви план за санкции срещу Русия за нарушаване на договор от 1987 година"}
{"url": "http://www.focus-news.net/news/2018/05/17/2522726/vazpitatelnata-rabota-i-namalyavane-na-administrativnata-tezhest-v-uchilishte-sa-sred-prioritetite-na-mon-obzor.html", "text": "Въвеждане на нови иновативните проекти и допълнително финансиране за обучения по българския език и за обхват на децата в детска градина и училище, намаляване на административната тежест на учителите и по-активно взаимодействие с родителите в посока възпитанието на децата. Това са част от политиките, които министърът на образованието и науката Красимир Вълчев определи като приоритет за втората година от мандата си. Той обобщи извършеното през първата година от екипа на МОН, като специално акцентира върху успешната работа по Механизма за обхват на деца и ученици в образователната система – над 20 000 деца, привлечени обратно към образованието. По думите му с проекта на постановление на МС за постоянно действие на механизма се регламентираме финансирането на работата на екипите. Министърът припомни, че 20 милиона лева допълнително са били отпуснати за включване в образователната система на деца от уязвимите групи в училищна и предучилищна възраст. Той отбеляза, че държавата предоставя и над 22 милиона лева за над 900 училища и близо 400 детски градини, в които има концентрация на деца от уязвими групи. С тези средства ще се увеличат възнагражденията на учителите, които са изправени пред повече предизвикателства в работата си, да се привличат допълнителни хора и да се финансират екипите за обхват. Министър Вълчев съобщи, че се подготвят два големи проекта по Оперативната програма \"Наука и образование за интелигентен растеж\", които да действат през следващата календарна година - за допълнително обучение за преодоляване на образователните трудности в училищна възраст и за обучение в градините за децата, чиито майчин език не е българският. Министър Вълчев посочи, че се работи и върху система от индикатори, чрез които ще се насърчат общините да постигат по-добър обхват на деца в училищна и предучилищна възраст, тъй като децата от уязвими групи постигат по-добри резултати, ако са посещавали детска градина. Приоритет ще бъде и проследяването на това дали се осигурява на децата право на образование, когато родителите им се преместят в друго населено място или държава. Министър Вълчев припомни, че за настоящата година бюджетът беше увеличен с близо половин милиард лева, като такъв ръст не е имало в предходните години. Той подчерта, че това е инвестиция в учителите. Министър Вълчев допълни, че за следващите 3 години в средносрочната прогнозна бюджетна рамка са заложени средства за ежегодно увеличение до достигане на двойно увеличение на заплатите. Ще продължи увеличаването на педагогическите съветници и психолози в училищата, както и осигуряване на подкрепа от други специалисти – ресурсни учители, логопеди и др. Постепенно ще се увеличават и допълнителните средства за малки и отдалечени общини, за да се привличат учители в системата, както и за институции с деца от уязвими групи. Ще се търсят и други инструменти за насърчаване на онези училища, които полагат по-големи усилия и повишават резултатите на учениците си. С допълнително финансиране ще се насърчава привличането на ученици в професионалното образование и ще продължи обвързването на обучението с пазара на труда по направления с очакван недостиг на работна ръка. Красимир Вълчев припомни, че са отпуснати 3 милиона лева, с които ще се стимулира системата на професионалното образование от есента, за да обучават по тези професии. По думите на министъра ще се стимулират техническите направления и профилите, свързани с техника, природни науки и математика. В тези области ще се стимулират и дейностите по интереси, които досега се финансираха по проекта „Твоят час“. Министър Вълчев посочи, че предстои да се оцени доколко биха могли проектите за иновации да се разпространят в повече училища. По думите му това е пътят образованието да бъде направено по-различно и атрактивно за учениците. Той анонсира и проект за възпитателната работа в образователните институции. Ще продължи дигитализирането и електронизирането на образованието. Предвиждат са обучения за учители, които ще им позволят сами да създават електронно съдържание, и всеки преподавател да има достъп до него. Ще се увеличава и приемът в приоритетните професионални направления в държавните висши училища. Министърът посочи, че предстоят промени в Закона за висшето образование, чиято цел ще е да се промени моделът на академично самоуправление. Според него, би следвало стратегиите за развитие на държавните висши училища да са насочени към качествено обучение и подобряване на реализацията, насърчаване на дигитализация и електронизация на обучението, инвестиции в млади преподаватели и включване в европейски университетски мрежи.\r\nМинистър Вълчев съобщи още, че Европейската комисия възстановява плащанията към Оперативна програма „Наука и образование за интелигентен растеж“, след като са изпълнени направените предписания от февруари миналата година. Това означава, че може стартират процедурите, чрез които да се заявят разходваните до момента средства по програмата. Изпълнителният директор на ИП „НОИР“ Кирил Гератлиев отбеляза, че през това време проектите са реализирани с над 170 милиона лева от държавния бюджет и сега има възможност да се иска възстановяването им от ЕК. За да се стимулира партньорството между бизнеса и научните организации, се подготвя общ проект по оперативните програми „Наука и образование за интелигентен растеж“ и „Иновации и конкурентоспособност“.", "date": "2018.05.17", "title": "Възпитателната работа и намаляване на административната тежест в училище са сред приоритетите на МОН (ОБЗОР)"}
{"url": "http://www.focus-news.net/news/2018/05/17/2522731/pregled-na-mezhdunarodnite-novini-do-6-chasa-agentsiya-fokus.html", "text": "Македонският премиер Зоран Заев се срещна с президента на Франция Еманюел Макрон ден преди официалното откриване на срещата на лидерите на страните-членки на Европейския съюз и страните от Западните Балкани в София.\r\nДвамата са разговаряли по актуални политически теми от интерес за Европейския съюз, Балканите и Република Македония, както и за двустранните отношения между Франция и Македония. \r\nПремиерът Заев е изтъкнал пред френския президент, че Македония и страните от Западните Балкани се променят и демонстрират европейски облик. Той е информирал Макрон, че Македония продължава с интензивните и сериозни реформи в правосъдието, държавната администрация, в сферата на медиите и всички проекти за реформи се съгласуват в диалог с опозицията.\r\nПрезидентът Макрон е изтъкнал, че Франция следи политическите процеси в региона и в Република Македония и е отбелязал, че Македония и Гърция предприемат   исторически стъпки в намерението си да решат проблема с името и решаването на този спор има позитивна роля за двете страни.\r\nДвамата са се съгласили, че Западните Балкани трябва да за заздравят връзките си с ЕС и да се запази европейската перспектива за района.\r\n*** Президентът на Венецуела Николас Мадуро заяви, че е готов да започне преговори със САЩ, за да може натрупалите се между двете страни противоречия да бъдат разрешени.\r\n„Готов съм да разрешим проблемите с достойнство, с уважение, чрез диалог. Да престанат нападките на САЩ към нашата суверенна родина“, заяви Мадуро. Според него политиката на САЩ по отношение на Венецуела се е влошила рязко при президента Джордж Буш-младши, докато при неговия предшественик Бил Клинтън „винаги е имало възможност за диалог“. \r\nИ преди Мадуро е изразявал подобни намерения, но не е получавал отклик от Вашингтон.\r\n***Македонският премиер и лидер на СДСМ Зоран Заев изрази благодарност за подкрепата на левите партии, членки на Партията на европейските социалисти, оказвана на Република Македония за членството в Европейския съюз и НАТО, по време на срещата на лидери от партиите, членуващи в ПЕС в София.\r\nНа срещата беше потвърдено, че Македония има силна подкрепа от партиите в ПЕС. Партиите-членки на ПЕС, които имат представители в европейските институции се ангажираха да предложат на Европейския съвет през юни да бъде определена дата за старт на преговорите с Република Македония за членство в Европейския съюз.\r\n***Иранският президент Хасан Роухани призова за обединение на ислямския свят за противодействие на Израел.\r\nТова е заявил в сряда Роухани в телефонен разговор с президента на Турция Реджеп Тайип Ердоган.\r\n„Необходимо е ислямските страни да се обединят и да предприемат решителни мерки срещу Израел. ООН и Организацията за ислямско сътрудничество са длъжни да изпълнят своите задължения в този критичен период и да защитят палестинския народ“, казва Роухани.\r\nОт своя страна Ердоган заявява, че Турция няма да признае какъвто и да е мирен план, който не удовлетворява правата на палестинския народ.\r\n***Повече от хиляда деца са ранени в Ивицата Газа от началото на протестите на 30 март по данни на УНИЦЕФ.\r\nОрганизацията посочва, че някои от нараняванията са били тежки и са представлявали потенциална опасност за живота на децата.\r\n„Последните прояви на насилие са влошили състоянието на и без това изнемогващата здравна система на Ивицата Газа заради честите спирания на тока и постоянния недостиг на гориво, медикаменти и оборудване“, заявяват от УНИЦЕФ.\r\nВ сряда УНИЦЕФ и партньорите й доставиха два камиона със спешно необходими медикаменти и консумативи на медицинските учреждения в Газа.\r\n***Лидерите на ЕС ухажват Западните Балкани, но пътят към членството  е изпълнен с неравности.\r\nСрещата в четвъртък, първа по рода си от 15 години, цели да демонстрира подновеният ангажимент на  ЕС към региона, който остава нестабилен две десетилетия след разпада на бивша Югославия.\r\nНа срещата ще присъства Косово, което ще присъства на срещата заедно с Албания, Босна и Херцеговина , Сърбия, Черна гора и Македония.\r\nИспания, както и още четири страни от ЕС не признават независимостта на Косово и испанският премиер няма да присъства на срещата.\r\nПризнаването на Косово в неговите граници е и въпрос, който стои пред Сърбия на пътя й към членство в ЕС.\r\nСлед дълги години на пренебрегване на тези шест страни от региона ЕС предприе действия след засилване влиянието на други страни в региона, който също така стана основен път за мигрантите към европейските страни.\r\nПредседателя на Европейския съвет Доналд Туск заяви преди срещата: „Това ще бъде възможност и за двете страни да потвърдят европейската перспектива за Западните Балкани и техният геостратегически избор“. \r\n„Рисковете за Европа са нулеви“, каза българският премиер Бойко Борисов, чиято страна заедно с Румъния се присъедини към ЕС през 2007 година. \r\n***Иранският газ ще си остане в земята.\r\nЕдинственият крупен западен инвеститор в иранския енергиен сектор е френската компания „Тотал“. Компанията е поискал от Вашингтон да я изключи от режима на санкции срещу инвеститори в Иран, нещо което компанията е успявала да постигне през 1996 година. Но дори да успее и този път връщането на санкциите ще сложи кръст на мащабните инвестиции в газовия сектор и на плановете на Иран да стане крупен играч на газовия пазар. Интересът на руски и китайски инвеститори към страната се очаква също да отслабне.\r\nНа 16 май от „Тотал“ заявиха, че са принудени да прекратят всички дейности в Иран. От компанията обявиха, че спират  дейността си в Иран, защото се страхуват, че вторичните санкции от страна на САЩ ще доведат до загуба на възможност за доларови инвестиции – 90 процента от финансовите операции на компанията минават през американски банки, както и до загуба на американски инвеститори – 30 процента от акциите на компанията принадлежат на инвеститори от САЩ. \r\nСпоред изданието това ще усили позициите на руски, китайски и индийски инвеститори, но е трудно да се прецени в каква степен тези инвеститори са готови да поемат риска от американски санкции.\r\n***Израел извърши седем въздушни удар в Ивицата Газа.\r\nВ Ивицата Газа са били чути експлозии след серия от израелски въздушни удари започнали след полунощ местно време. \r\nИзраелските Военновъздушни сили са потвърдили за шест отделни атаки срещу цели в северната част на Ивицата Газа.\r\nВ своя акаунт в социалната мрежа „Туитър“ израелската армия написа; „Преди малко ВВС на Израел удариха по цели на терористите от „Хамас“ в северната част на Ивицата Газа. Четири от целите бяха военна инфраструктура, а в другите три се произвеждаше оръжие. Ударите са в отговор на тежкия картечен обстрел на град Сдерот, южен Израел и множество атаки през деня“.\r\nПо непотвърдени данни в резултат на въздушните удари е ранен един човек. \r\n***Американският президент Доналд Тръмп е наредил на държавния секретар Майк Помпео да подготви план за санкции срещу Русия за предполагаеми нарушаване на Договора за ликвидация на ракетите със среден и малък обсег  от 1987 година. \r\n„В съответствие с пълномощията, възложени ми като президент според конституцията и законите на САЩ, аз поръчвам на държавния секретар в координация с министъра на финансите, министъра на отбраната, министъра на търговията и директора на националното разузнаване да изпълня задълженията ми, описани в член 1244, буква С от закона за военния бюджет на САЩ за 2018 финансова година“.\r\nВъпросният текст задължава президента да представи на Конгреса доклад  с план за въвеждане на санкции срещу лица, които са отговорни за неизпълнение от страна на Русия на въпросния договор, в това число и лица от изпълнителната власт.\r\nСАЩ за първи път обвиниха Русия в нарушение на договора през 2014 година. Русия категорично отрича обвиненията и от своя страна обвинява САЩ в нарушения на същия договор.", "date": "2018.05.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/17/2522735/emsc-useteno-e-zemetresenie-s-magnitud-53-na-yaponskiya-ostrov-honshu-nyama-opasnost-ot-tsunami.html", "text": "Усетено е земетресение с магнитуд 5.3 на японския остров Хоншу, няма опасност от цунами , съобщава страницата на Европейския Средиземноморски сеизмологичен институт.  Епицентърът е на 47 километра източно от град Чиба на източния бряг на острова на дълбочина 60 километра. Няма данни за пострадали и материални щети.  Юлиян Марков", "date": "2018.05.17", "title": "EMSC: Усетено е земетресение с магнитуд 5.3 на японския остров Хоншу, няма опасност от цунами"}
{"url": "http://www.focus-news.net/news/2018/05/17/2522734/anadolu-agency-palestinskata-avtonomiya-izvika-poslanitsite-si-ot-chetiri-evropeyski-darzhavi.html", "text": "Палестинската автономия привика посланиците си от четири европейски държави, предава Anadolu Agency.\r\n„Палестинското Министерство на външните работи извика посланиците си от Румъния, Чешката република, Унгария и Австрия за консултации“, се казва в изявление на Министерството .\r\nСпоред ведомството участието на дипломатите от тези четири страни в празненствата в Ерусалим (за преместване на американското посолство в града) „е нарушение на международното право и резолюциите на Съвета за сигурност на ООН, които потвърждават, че Ерусалим е окупирана територия и забранява на страните да разкриват посолства там“.\r\nПалестинската автономия също така извика представителя на Палестина в САЩ Хосам Зомлот. Юлиян Марков", "date": "2018.05.17", "title": "Anadolu Agency: Палестинската автономия извика посланиците си от четири европейски държави"}
{"url": "http://www.focus-news.net/news/2018/05/17/2522736/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд ще преобладава слънчево време. След обяд и преди полунощ ще се развива купеста и купесто-дъждовна облачност и на много места ще има краткотрайни валежи и гръмотевична дейност. Възможни са градушки. По-интензивни ще са явленията в Централна Северна и Североизточна България. Максималните температури между 22° и 27°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.;\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600. Движението се осъществява двупосочно в  платното посока Варна. Срок 20.12.2018 г.\r\nДвижението по от км 36+770 до км 36+710 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока София, поради ремонтно-възстановителни дейности по виадукт \"Коренишки дол\" при км 36+450 и виадукт при км 37+920. Движението се осъществява по обходен маршрут: п.в. Ботевград - път II-17 - път I-1 /Ботевград - София / - п.в. \"Витинска река\". Срок до 17.07.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nОбласт Шумен: \r\nДвижението в участъка Нови пазар – Зайчино Ореше от км 362+600 до км 375+800 и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Срок 20.05.2018 г.\r\nОбласт Варна: \r\nДвижението в участъка Девня – п.в. Ветрино от км 386+000 до км 402+000 се осъществява с повишено внимание поради косене на тревни площи в южно платно в посока Варна. Движението в района се регулира от сигналисти. Срок до 18.05.2018 г.;\r\nДвижението в участъка п.в. Ветрино – Девня от км 386+000 до км 402+000 посока Варна се осъществява с повишено внимание поради косене на тревни площи. Движението в участъка се регулира от сигналисти. Срок до 18.05.2018 г.;\r\nДвижението в участъка Невша - Варна от км 375+800 до км 425+500 се осъществява с повишено внимание поради косене на тревни площи. Движението се осъществява съобразно ВОБД . Срок до 22.05.2018 г.\r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г.;\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 18.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 21.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Движението по път I-2 Зайчино Ореше - Неофит Рилски от км 146+800 до км 168+000 се  осъществява с повишено внимание поради ремонтни дейности на асфалтовата настилка. Движението в района се регулира от сигналисти. Срок до 17.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nобласт Плевен: Движението по път I-3 Бяла-Ботевград в района на разклон Славяново и местност ,,Шумата‘‘ от км 67+000 до км 70+600 се осъществява с в една лента поради ремонт на асфалтовата настилка. Срок до 18.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението по път Kюстендил – Перник в участъка Ябълково – Цървеняно от км 29+000 до км 35+000 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 17.05.2018 г.\r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 20.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\nОбласт Пазарджик: \r\nДвижението в участъка Костенец – Пазарджик от км 150+000 до км 180+000 се осъществява в свободната лента спрямо поставената сигнализация поради маркиране на пешеходни пътеки. Срок до 17.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nДвижението по Варна - к.к. Златни пясъци от км 88+000 до км 100+100 се осъществява с повишено внимание, поради почистване на регули. Движението в района се регулира от сигналисти. Срок до 19.05.2018 г.\r\nОбласт Бургас: \r\n- Движението по път I-9 Варна – Бургас в градската част на Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно платно. Строителните работи се осъществяват, като скоростта на движението се намаля до 50 км/час в едното пътно платно. Организацията на движение е сигнализирана с пътни знаци. Срок до 19.05.2018 г.\r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-73: Движението по път II-73 Вълчин-Карнобат от км 78+000 до км 90+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 18.05.2018 г.\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново-Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кр.Богданово - п.кр.път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-208: Движението по път III-208 Ветрино - Аспарухово от км 6+600 до км 51+000 се осъществява с повишено внимание поради косене на тревни площи. Движението се осъществява съобразно ВОБД.  Срок до 19.05.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-2901: Движението по път III-2901 Калиманци – Аксаково от км 6+000 до км 0+000 се осъществява с повишено внимание поради ремонтни дейности на асфалтовата настилка. Движението в района се регулира от сигналисти. Срок до 17.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Малки Вършец – Крамолин в участъка от км 19+000 до км 21+000 се осъществява с повишено внимание поради оформяне на окопи. Срок до 18.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път II-27 Нови пазар – Добрич в района на с. Орлова могила от км 50+300 до км 50+500 се осъществява с повишено внимание поради ремонт на мостово съоръжение. Участъкът е сигнализиран с пътни знаци. Срок до 18.05.2018 г.;\r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 18.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІII-623: Движението по път ІII-623 от км 0+000 до км 17+000 в участък с. Големо село – гр. Бобов дол се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.05.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-358: Движението по път III-358 Шипково – Гложене в участъка от км 22+380 до км 62+000 се осъществява с повишено внимание поради частични ремонти на асфалтовата настилка. Срок 18.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Добри дол – Орсоя от км 23+167 до км 27+900 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІIІ-112 Петрохан – Бързия от км 51+840 до км 70+785 се осъществява двупосочно в една лента поради ръчен и механизиран земен изкоп. Движението се регулира от сигналисти. Срок до 18.05.2018 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 18.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 18.05.2018 г.;\r\nПът II-63: Движението по път II-63 разклон за с. Туроковци – Стрезимировци от км 54+000 до км 65+000 се осъществява в една лента на участъци поради частични ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 18.05.2018 г.;\r\nПът ІІІ-605: Движението по път ІІІ-605 Батановци – Пали лула – Ноевци от км 2+000  до км 2+300 в чертите на гр. Батановци се осъществява в една лента поради полагане на маркировка (пешеходни пътеки). Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 17.05.2018 г.   \r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-304: Движението по път III-304 Новачене – Дебово от км 17+500 до км 24+700 се осъществява в една лента поради частични ремонтни дейности по асфалтовата настилка. Срок до 20.05.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 17.05.2018 г.\r\nПът ІІІ-1306: Движението по път III-1306 Глава – Лепица в района от разклон за Долни Луковит до Сухаче от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 17.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:\r\nПът ІІІ-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въвежда се ограничение на скоростта до 40 км/ч. Срок до 18.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.;\r\nПът II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.;\r\nПът II-866: Движението по път ІIІ-197 път ІIІ-866 Стойките - Девин, от км 27+000 до км 50+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 25.05. 2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nССТ: Движение с повишено внимание  по Северното платно на ССТ от км 0+000 до км 16+540 /надлез Челопешко шосе до п.в. бул. „Източна тангента“/ поради строително-монтажни дейности. Срок 20.05.2018 г.\r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7007: Движението по път III-7007 Зимница – Лозенец от км 0+000 до км 13+300 се осъществява двупосочно в свободната лента поради частични ремонтни дейности на асфалтовата настилка. Участъкът е сигнализиран пътни знаци. Срок до 18.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.17", "title": "Актуална пътна обстановка"}
{"url": "http://www.focus-news.net/news/2018/05/17/2522737/predstoyashti-sabitiya-v-stranata-za-17-may-agentsiya-fokus.html", "text": "***\r\nОт 9.15 часа в НДК ще се проведе среща на върха между лидерите на ЕС и на Западните Балкани. В 15.00 часа ще се състои пресконференция. \r\n***\r\nОт 16.00 часа в НДК ще се проведе Световен икономически форум (Давоски форум) с тема „Стратегически диалог за Западните Балкани“. В него ще вземат участие и президентът на Световния икономически форум Бьорге Бренде, ръководителят на ЕБВР Сума Чакрабарти и изпълнителният директор на Световната банка Кристалина Георгиева и ще бъдат представени ангажиментите на финансовите институции към проектите на Балканите.\r\n***\r\nОт 14.00 часа на „Дондуков“ 2  държавният глава Румен Радев ще разговаря с президентите на Конфедерацията на европейския бизнес (BusinessEurope).\r\n***\r\nОт 09.00 часа ще започне редовното заседание на Народното събрание.\r\n***\r\nОт 08.00 часа в Световния ден за борба с хипертонията специалисти от Военномедицинска академия ще преглеждат безплатно пациенти с проблеми с кръвното налягане. \r\n***\r\nОт 09.00 часа епископ Тихон в съслужение със софийския протосингел архимандрит Василий и столично духовенство ще отслужи празнина св. Литургия в храм „Св. Никола Софийски“ по повод храмовия празник.\r\n***\r\nОт 9.00 часа в Нов български университет, Библиотека, Семинарна зала, ще се проведе семинар “Привилегията да сме информирани: Новите продукти на \"Brill”, „American Physical Society“, „Bloomsbury“, „Elsevier“ и „De Gruyter“.\r\n***\r\nОт 9.30 часа 9 състав на Специализирания наказателен съд ще заседава по делото срещу Дамян Д. и Стелан П., обвинени в организиране и ръководене на организирана престъпна група. \r\n***\r\nОт 9.30 часа 18 състав на Специализирания наказателен съд ще заседава по делото срещу Красимир К., Славчо А. и Галина А., обвинени в организиране и ръководене на организирана престъпна група.\r\n***\r\nОт 10.00 часа в многофункционален спортен комплекс „Спортна София „Зона Б-5“, по инициатива на кмета на район „Възраждане“-СО Савина Савова, ще се проведе спортен празник „Възраждане спортува 2018. Спортът срещу агресията”.\r\n***\r\nОт 10.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в организиране и ръководене на организирана престъпна група.\r\n***\r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г., Ани С. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще заседава по делото срещу Мелиад Ф., Хасан Е. и Хадж Х, обвинени в тероризъм. \r\n***\r\nОт 10.00 часа 15 състав на Специализирания наказателен съд ще заседава по делото срещу Ангел Р., Красимир Ст., Пламен К. и др., обвинени в организиране и ръководене на организирана престъпна група.\r\n***\r\nОт 10.00 часа до 17.00 часа по бул. „Цариградско шосе“ при отбивката към бул. \"Брюксел\" в лентите в посока София ще премине протестно шествие на тежкотоварни камиони и автобуси. При 4-ти км ще бъдат паркирани товарни автомобили, а след отбивката за кв. \"Дървеница\" до отбивката за бул.\"Ситняково\" ще бъде наредена протестна колона от автобуси. От 13.00 ч. до 17.00 ч. ще бъде проведено протестно шествие със сборен пункт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи.\r\n***\r\nОт 10.00 часа 1-ви въззивен състав на Софийския градски съд ще заседава за мярката за неотклонение на Борислав Миланов, обвинен за бутнатото дете в Южния парк.\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа в сградата на Комисията за енергийно и водно регулиране (КЕВР), бул. \"Княз Дондуков\" № 8-10, ет. 4 ще се проведе обществено обсъждане на проект на Наредба за изменение и допълнение на Наредба № 1 за регулиране на цените на електрическата енергия.\r\n***\r\nОт 10.30 часа в сградата на Комисията за енергийно и водно регулиране (КЕВР), бул. \"Княз Дондуков\" 8-10, ет. 4 ще се проведе обществено обсъждане на проект на Наредба за изменение и допълнение на Наредба №5 за регулиране на цените на топлинната енергия\r\n***\r\nОт 11.00 часа в конферентната зала на БСК (ул. \"Алабин\" 16-20, ет.1) ще се проведе церемонията по връчване на наградите на БСК за принос към развитието на българската икономика „ИН-5“.\r\n***\r\nОт 11.00 часа 17 състав на Специализирания наказателен съд ще заседава по делото срещу Добрин Д., Николай И. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА ще се проведе пресконференция на тема: „ЕС трябва да спре да финансира корупцията на Балканите!“, в която ще участват Риболовен клуб “Балканка” гр. София, Наташа Црънкович – участник в кампания за опазване на реките в Босна и Херцеговина, Любомир Пейчич – риболовец и активист за опазване на реките в Сърбия.\r\n***\r\nОт 12.00 часа в Министерство на образованието и науката ще се проведе пресконференция на тема „Как се създава нация от мечтатели и иноватори“.\r\n***\r\nОт 12.00 часа министърът на земеделието, храните и горите Румен Порожанов  ще открие новата административна сграда на Общинска служба по земеделие „Източна“. Тя се намира в гр. София, в.з. Малинова долина, ул. „Бистришко шосе“ 26. На събитието ще бъдат предоставени данни за хода на кампанията по директни плащания 2018 г. \r\n***\r\nОт 12.00 часа в SOHO (ул. „Искър“ 4), зала SoHall на ет.1, ще се проведе пресконференция на тема „Постиженията в онкохематологията: от обричаща диагноза до нов живот“, поставяща началото на 6-месечна информационна кампания за злокачествените заболявания на кръвта.\r\n***\r\nОт 13.00 до 14.00 часа пред Войнишкия мемориал пред НДК музикалните състави на БНР продължават протестните си действия с митинг-концерт. Протестът е с искане за увеличение на възнагражденията и се организира от Федерация „Култура“ на КТ „Подкрепа“.\r\n***\r\nОт 13.00 часа заместник-министърът на икономиката Александър Манолев ще открие седма годишна кръгла маса Bulgarian ICT Watch, която ще се проведе в зала Универсум на ул. „Винсент ван Гог“ 7. \r\n***\r\nОт 13.00 часа в International Business School, зала Универсум, улица \"Винсент ван Гог\" 7, ще бъде проведена седма годишна кръгла маса Bulgarian ICT Watch.\r\n***\r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 14.00 часа в галерия „Академия“ на ул. „Шипка“ 1 по случай 80-годишнината от създаването на Колекцията с визуално изкуство на Британски съвет ще се проведе публична лекция на Емма Декстър, Директор Визуални изкуства на Британски съвет.\r\n***\r\nОт 15.00 часа 20-и състав на Софийския градски съд ще заседава по искане за условно предсрочно освобождаване от Джок Полфрийман.\r\n***\r\nОт 15.00 часа 8 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 15.00 часа 7 състав на Специализирания наказателен съд ще заседава по делото срещу Ивайло И., комулиране на наказанията.\r\n***\r\nОт 15.00 часа 11 състав на Специализирания наказателен съд ще заседава по делото срещу Маджар К., Венелин К., Мирослав К., обвинени в организиране и ръководене на организирана престъпна група.\r\n***\r\nОт 16.00 часа 7 състав на Специализирания наказателен съд ще заседава по делото срещу Бойко Б., Емил Б., Емил Д. и др., произнасяне за връщане на веществени доказателства. \r\n***\r\nОт 16.00 часа в Националната библиотека “Св. св. Кирил и Методий” ще се състои демонстрацията на печат на Гутенбергова преса върху ръчно изроботена хартия по метода на нейния откривател Цай Лун.\r\n***\r\nОт 16.00 часа в Гьоте-институт България на ул. „Будапеща“ 1 ще се проведе поредната дискусия от поредицата „Културни панели“ среща политици, активисти, артисти и граждани, които ще обсъждат какво означава „добър живот“ и каква е ролята на политиката, културата и града.\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа Регионалният исторически музей ще представи изложбата \"В зората на европейската цивилизация: Слатина-София на 8 хиляди години\".\r\n***\r\nОт 18.00 часа в офиса на Алианц Банк България на бул. „Цар Освободител“ 8 ще се проведе церемония по награждаване на победителите в конкурса „Идеен проект за визия на банков офис“.\r\n***\r\nОт 18.00 часа в Княжевската градина ще се проведе благотворителен концерт за спасяването на Пирин.\r\n***\r\nОт 18.00 часа в Книжарница \"Приятели\" (бул. \"Цар Симеон Велики\" 118) ще бъде представена книгата „Тая земя, оная земя“ - кратки разкази.\r\n***\r\nОт 18.00 часа в Унгарския културен институт ще бъде представен сборника с пиеси на унгарския драматург Жолт Пожгаи „Девици и чудовища“.\r\n***\r\nОт 18.30 часа в кино „Люмиер Лидл” ще бъде представен филма „Собибор”.\r\n***\r\nОт 19.00 часа в Националния археологически музей ще бъдат връчени традиционните награди „Питагор“ за съществен принос в развитието на науката на български учени, научни колективи и организации. \r\n***\r\nОт 19.00 часа в зала „България“ ще се състои концерт на Юрий Башмет със Софийската филхармония.\r\n***\r\nОт 19.00 часа в Централния Военен Клуб ще се състои официален коктейл по повод встъпването в длъжност на президента на Световната федерация за недвижими имоти FIABCI - Асен Македонов.\r\n***\r\nОт 19.00 часа  в концертна зала „България“ ще се състои концерт на руския виолист Юрий Башмет и Софийската филхармония под диригентството на Найден Тодоров. Събитието е част от програмата на „Европейски музикален фестивал“ 2018.\r\n***\r\nВ 17.00 часа в Градската библиотека „Паисий Хилендарски“ ще се състои откриването на изложба на художника Ангел Хубенов. Проявата е част от Майските културни празници. \r\n***\r\nВ 18.00 часа в Градската библиотека „Паисий Хилендарски“ ще се състои мултимедийно представяне на историята на периодичния печат в Станимака и Асеновград от журналиста Марин Маринов. Проявата е част от Майските културни празници. \r\n***\r\nВ 19.00 часа в читалище „Родолюбие“ ще се играе постановката „Крадецът на праскови“. Проявата е част от Майските културни празници. \r\n***\r\nОт 09.00 часа в храм „Св. вмчца Неделя“ – Батак знеполският епископ Арсений ще отслужи архиерейска света Литургия по повод е Събора на св. Баташки мъченици.\r\n***\r\nНа площад „България“ е позиционирано изложението „Литера Експо“. \r\n***\r\nОт 10.30 часа в Аулата на Учебен корпус №1 ще се проведе тържествена церемония по случай връчването на дипломите на випуск 2017 от Стопанския факултет на Югозападния университет „Неофит Рилски“.\r\n***\r\nОт 13.00 часа ще се извърши водосвет на Учебен корпус №9 на ЮЗУ „Неофит Рилски“. \r\n***\r\nОт 16.00 часа във Второ ОУ „Димитър Благоев“ ще бъде представен „Изкуството да си страхотен“ или  Малък наръчник за добри маниери на издателска къща „Унискорп“. От 18.30 часа на пл. „България“ пред МОЛ „Ларго“, жители и гости на Благоевград ще се запознаят с поредицата „1001 Светилища“ на  автора Димитър Тонин на издателска къща „Шамбала“.\r\n***\r\nОт 18.30 часа пред зала „22 септември“ кметът д-р Атанас Камбитов ще посрещне абитуриентите от Випуск 2018 в Благоевград. След това те ще се отправят към мол „Ларго“, където кметът организира официален прием за зрелостниците.\r\n***\r\nОт 16.30 часа общинският съветник от ГЕРБ Петко Георгиев ще има приемен ден за граждани в офиса на партията на ул. „Конт Андрованти” 5.\r\n***\r\nОт 09.00 часа на стадион „Локомотив” ще се проведе Областното състезание на младежките противопожарни отряди „Млад огнеборец”. \r\n***\r\nОт 9.00 часа в Очна клиника \"Свети Николай Чудотворец\" ще се състои пресконференция във връзка с успешна операция на 102-годишна пациентка. \r\n***\r\nОт 10.00 часа на автомагистрала \"Хемус\" ще се състои протест на превозвачите във връзка с нови европейски правила. \r\n***\r\nОт 11.00 часа в зала 6 и 7 на Градската галерия ще се състои пресконференция по повод Европейска Нощ на музеите и галериите 2018. \r\n***\r\nОт 11.00 до 18.00 часа в двора на Медицински университет – Варна ще се извършват безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Надя Георгиева организира приемна за граждани. \r\n***\r\nОт 19.00 часа на сцената на Двореца на културата и спорта ще се проведе благотворителен фолклорен спектакъл в подкрепа на новостроящия се храм „Св. прпмчк Прокопий Варненски“.\r\n***\r\nОт 08.00 часа в Патриаршески храм „Възнесение Господне” на Царевец ще бъде отслужена празнична утреня, последвана от светата литургия с начален час 10.00 часа. Светата литургия ще бъде под предстоятелството на Негово Високопреосвещенство Великотърновския митрополит Григорий в съслужение с епископ Сионии, игумен на Троянския манастир, архимандрит Самуил, игумен на Бачковския манастир, свещеници от Великотърновска епархия и други от БПЦ.\r\n*** \r\nОт 10.00 часа в Патриаршия музей „Възнесение Господне“ на крепостта „Царевец\" ще бъде отслужена  литургия за Възнесение Господне – Спасовден.\r\n*** \r\nОт 10.00 часа в пресклуб на БТА – Велико Търново ще се проведе Пресконференция на кмета на Община Елена инж. Дилян Млъзев.\r\n***\r\nОт 11.00 до 18.00 часа в парк „Марно поле“ ще се проведе информационна кампания за безплатно измерване на кръвното налягане на жителите на града. \r\n*** \r\nОт 11.30 часа на голяма сцена на МДТ ще се състои пресконференция във връзка в предстоящата премиера на детския спектакъл \"Пипи дългото чорапче\" по романа на Астрид Линдгрен. \r\n*** \r\nОт 13.00 часа в Търговски парк Велико Търново ще се проведе откриване на обновения строителен хипермаркет „Практикер“.\r\n*** \r\nОт 17.30 часа в Читалнята на Регионалната библиотека ще се проведе среща-разговор със специализирана аудитория в защита на дисертационния труд на Емил Александров. \r\n*** \r\nОт 18.00 часа в Голяма зала на Общината ще бъде излъчена прожекция на филм: La lengua de las mariposas (1999), José Luis Cuerda. Book of Manuel Rivas.\r\n*** \r\nОт 19.00 часа в МДТ „Константин Кисимов“ ще бъде представена постановката „Хъшове“ по Иван Вазов. \r\n***\r\nОт 10.00 часа заместник-кметът Венци Пасков ще присъства на храмовия празник „Възнесение Господне“ в село Търняне.\r\n***\r\nОт 12.30 часа в конферентната зала на ул. Цар Александър II №19-21 ще се проведе обучителен семинар в областта на селското стопанство по програма INTERREG V-А Румъния – България.\r\n***\r\nОт 09.00 часа в храм „Възнесение Господне“ ще започне празничната архиерейска света Литургия по случай 170 години от освещаването на храма. Тя ще бъде предстоявана от Врачанския митрополит Григорий в съслужение с архиереи на Българската православна църква. В 11.30 часа пред църквата “Св. Възнесение” ще бъде отслужен водосвет и осветен курбан, който ще се раздаде на врачани за здраве и благословение. Вечерта от 18.00 часа в Художествената галерия на Регионалния исторически музей ще се състои празничен концерт.\r\n***\r\nОт 10.00 часа пред сградата на ОДМВР Враца ще се състои брифинг по повод опазването на обществения ред и безопасността на движението по пътищата, по време  на абитуриентските балове и публичните прояви, свързани с честването на 24 май - Деня на българската просвета и култура и славянската писменост. \r\n***\r\nОт 11.00 часа в Конферентна зала на Търговско-промишлена палата Враца ще се състои дискусия на тема „Проблеми и решения за подобряване на пътната безопасност в Северозападна България“, организирана Института за пътна безопасност.\r\n***\r\nОбластна администрация – Враца организира поредица от спортни инициативи под надслов „Спортувай активно“ 2018 г. по повод Деня на българския спорт – 17-ти май. \r\nОт 14.00 часа в Спортна зала на ППМГ „Акад. Иван Ценов“ ще се проведе демонстрация по волейбол от ВК „Ботев“ – Враца и приятелски волейболен мач между отборите на ППМГ „Акад. Иван Ценов“ – Враца и ПЕГ „Йоан Екзарх“ – Враца за девойки – младша възраст.\r\nОт 14.30 часа на Спортно игрище на ПЕГ “Йоан Екзарх“ – Враца ще се проведе демонстрация по баскетбол от БК „Ботев 2012“  - Враца и приятелски баскетболен мач между отборите на СУ „Св. Климент Охридски“ – Враца и ПГТР, юноши – младша възраст.\r\nОт 15.00 часа на писта „Огнян Филипов“ ще се проведе демонстрация по автомоделизъм от СТМК „Враца“ и провеждане на спортно състезание с участието на ученици от ПТГ „Никола Йонков Вапцаров“ – Враца.\r\nОт 15.30 часа на лекоатлетическата писта на НУ „Иван Вазов“ – Враца ще се проведе демонстрация по лека атлетика от СК „Олимпия- Враца“ и провеждане на щафетни игри между отборите на НУ „Иван Вазов“ – Враца, НУ „Иванчо Младенов“ – Враца и НУ „Св. Софроний Врачански“ – Враца; \r\nОт 16.00 часа в парк в ж.к. „Дъбника“ ще се проведе демонстрация по тенис на маса от СКТМ „Враца“ и индивидуални игри с участието на ученици от СУ „Никола Войводов“ – Враца.\r\nОт 17.00 часа в Заседателна зала на Областна администрация – Враца ще се проведе официална церемония по награждаването на най-изявените спортисти на област Враца и връчване на наградите на областния управител.\r\nОт 18.30 часа в Спортно игрище в обществен парк „Хижата“ ще се състои официално представяне на всички спортни инициативи „Спортувай активно“ 2018 г., демонстрация по футбол от ПОФК „Ботев“ – Враца, приятелски мач между отборите на СУ „Христо Ботев“ – Враца и СУ „Козма Тричков“ – Враца.\r\n*** \r\nОт 18.00 часа в Младежки дом ще се проведе Годишен концерт на съставите при Младежки дом Горна Оряховица. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/.\r\n***\r\nОт 12.30 часа в Регионална здравна инспекция – Добрич ще се състои среща на д-р Ангел Кунчев - главен държавен здравен инспектор с общопрактикуващи лекари, медицински специалисти, родители, медии, сдружения и пациентски организации на тема „ Ваксини и здраве “. \r\n***\r\nОт 17.30 часа в Младежки център, Концертна зала, ще се състои XXVII Европейски младежки поп-рок конкурс „Сарандев”.\r\n***\r\nОт 17.30 часа в Художествена галерия – Добрич ще се проведе XXIV годишна изложба на художниците педагози в Добрич.\r\n***\r\nОт 19.00 часа в Драматичен театър „Йордан Йовков“ ще бъде представен Спектакъл „Д-р“ на Драматичен театър „Йордан Йовков“.\r\n***\r\nОт 14.00 часа в зала 1 на Община Дулово ще започнат честванията по повод 20-ата годишнина на Историческия музей в града.\r\n***\r\nОт 17.00 часа в училищния двор на СУ „Стефан Караджа\" и ОУ „Йордан Йовков“ ще се състоят прояви на различни видове спорт, като тенис на корт, волейбол, хандбал, тенис на маса, кикбокс, карате, велосипедизъм и бадминтон.\r\n***\r\nОт 16.00 часа на ул. „Искра“ 25, зала 28, ет. 2, Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 09.30 часа в залата на „Научно технически институт” – Кюстендил ще се проведе Зелена академия „Устойчиво развитие на биологичните ресурси”. \r\n***\r\nОт 09.30 часа на стадион „Осогово” ще се проведе спортният празник „Детство мое”.  \r\n***\r\nОт 18.00 часа в залата общински драматичен театър ще се състои постановката „Съкровището на Силвестър”.  \r\n***\r\nОт 10.00 часа на стадиона в Момчилград ще се проведе областно състезание с младежките противопожарни отряди „Млад огнеборец”.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия храм „Успение на Пресвета Богородица“.\r\n***\r\nОт 10.30 часа от кв. „Изток“ ще тръгне велопоход и ще завърши пред Двореца на културата в центъра на града, където в 11.00 часа ще се проведат демонстрации на Мажоретен състав при VI СУ \"Св. св. Кирил и Методий\" и СК по художествена гимнастика \"Виктория\". От 12.00 часа в Централния градски парк ще се проведат игри на открито \"Бързи и яростни\".\r\n***\r\nОт 14.00 часа в Конферентната зала на Двореца на културата ще се проведе първата среща на Инициативния комитет, който ще работи за нов проект за Пернишката крепост.\r\n*** \r\nОт 11.00 часа в пресклуб на БТА-Плевен ще се проведе пресконференция на Джейлян Демирев - ръководител на клуб \"Северняците\" - Плевен за предстоящо събитие.\r\n***\r\nОбщинските съветници от ГЕРБ в Пловдив ще проведат приемни с гражданите. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; Дамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9; Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;  Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nВ 10.00 часа на Асеновградско шосе превозвачи ще излязат на мирен протест. \r\n***\r\nВ 10.00 часа в Заседателната зала на Община Пловдив ще се проведе пресконференция за дуалното образование. Ще присъстват кметът на Пловдив инж. Иван Тотев и ресорният заместник-кмет Стефан Стоянов.\r\n***\r\nВ 12.30 часа в СУ „Найден Геров“ ще се проведе творческа работилница за децата от училището на тема „КАК СЕ ПРАВИ ФОТО РАЗКАЗ?\", воден от младия режисьор Христо Симеонов. По време на творческата работилница, участниците ще гледат и късометражния филм на Христо Симеонов „Синът”.\r\n***\r\nОт 17.15 часа от площада пред Община Пловдив ще се проведе дефиле на всички участници във Фестивала на хляба до БНБ, където в 18.00 часа официално ще се състои официалното откриване. \r\n***\r\nОт 13.00 часа в Заседателна зала на Община Русе, ще се проведе пресконференция, посветена на Световното първенство по волейбол за мъже. На нея ще присъстват кметът на Община Русе Пламен Стоилов, Данчо Лазаров - председател на Управителния съвет на Българската федерация по волейбол и Любомир Ганев, член на Управителния съвет на Федерацията.\r\nВ началото на редовното заседание на общинския съвет утре, ще бъде направена и презентация по повод Световното първенство и ползите, които то ще донесе на Русе като град-домакин.\r\n*** \r\nОт 10.00 часа на камерна сцена в ПБНЧ „Еленка и Кирил Д. Аврамови 1856“ ще бъдат представени спектаклите от ХVII издание на Театрална сцена „Малкия принц. От 10.00 часа – за участниците от детските градини. От 14.00 часа – за участниците от училищата\r\n*** \r\nОт 13.30 часа в Детския отдел на Градската библиотека ще се проведе инициативата                                                                  „С пламъка на Ботев” – библиотекари и ученици от V „б” и VII „б” клас на СУ „Цветан Радославов” четат стихотворения от поета-революционер и разкази за него. \r\n*** \r\nОт 18.00 часа в Художествена галерия „Николай Павлович“гостува Унгарски културен институт с концерт на дуо Юлиана Киш и Адриен Месарош – сопрано. В програмата: арии от оперети, мюзикъли, филмова музика, Godspell, творби на Пиацола и Гершуин. \r\n***\r\nОт 18.00 часа в залата на ДТ „Стефан Киров“ ще се състои гала-концертът на участниците в 22-рото издание на Международния детски фолклорен танцов фестивал „Приятелство без граници“.\r\n***\r\nОт 10.00 часа на изхода на Смолян до Митницата ще се проведе мирен протест срещу приемането на пакета за мобилност за международните превозвачи.\r\n ***\r\nОт 16.30 часа в Регионална библиотека „Николай Вранчев“ – Смолян ще се отчете ежегодния конкурс за превод на името на Николай Вранчев.\r\n***\r\nОт 18.30 часа в Зала № 1 на РДТ „Николай Хайтов“, НЧ „Христо Ботев-1871“ – Смолян ще представи Юбилеен празничен концерт – 25 години на Младежка танцова формация „Фани Бенова“\r\n***\r\nОт 19.00 часа в НЧ „Кирил Маджаров-1866“ – Смолян в зала „Николай Карагяуров“ ще се проведе Юбилеен концерт 90 години Смесен хор „Родопски звуци“\r\n***\r\nОт 11.00 часа пред пътния надлез в района на гара Стамболийски ще се състои официалната церемония по приключването на проекта на Държавно предприятие Национална компания „Железопътна инфраструктура“ за строително-монтажните дейности за модернизация на железопътния участък Септември – Пловдив с изграждане на 4 броя пътни надлези.\r\n***\r\nОт 10.15 часа на ул. „Хаджи Димитър Асенов“ 94 в зала на Комплекс „Форум“ Областен информационен център – Стара Загора организира информационна среща на тема: „Възможности за финансиране чрез Фонд мениджър на финансови инструменти в България“.\r\n***\r\nОт 14.00 часа в заседателната зала на Община Трън ще се проведе редовно заседание на Общинския съвет. \r\n***\r\nОт 10.00 часа в залата на втория етаж на Община Хасково ще се проведе пресконференция във връзка с предстоящия Национален събор на народното творчество „Китна Тракия пее и танцува”.\r\n***\r\nОт 19.30 часа за трета поредна година в Чепеларе ще се проведе Бал на спортистите.\r\n***\r\nОт 10.00 часа пред сградата на Областната администрация ще се проведе протест на служители на шуменския екарисаж.\r\n***\r\nОт 11.00 часа в зала 304 на Общината ще заседава комисия за съдебни заседатели. \r\n***\r\nОт 17.00 часа в зала „Младост“ ще се проведе традиционният спортен празник на детските градини в Шумен „Весел старт“.", "date": "2018.05.17", "title": "Предстоящи събития в страната за 17 май (Агенция „Фокус“)"}
{"url": "http://www.focus-news.net/news/2018/05/17/2522740/darzhavniyat-glava-rumen-radev-shte-se-sreshtne-s-prezidentite-na-konfederatsiyata-na-evropeyskiya-biznes.html", "text": "Днес от 14.00 часа държавният глава Румен Радев ще разговаря на „Дондуков“ 2 с президентите на Конфедерацията на европейския бизнес (BusinessEurope), съобщиха от прессекретариата на държавния глава.", "date": "2018.05.17", "title": "Държавният глава Румен Радев ще се срещне с президентите на Конфедерацията на европейския бизнес"}
{"url": "http://www.focus-news.net/news/2018/05/17/2522739/nimh-dnes-shte-preobladava-slanchevo-vreme-sled-obyad-shte-ima-kratkotrayni-valezhi-s-gramotevitsi.html", "text": "Днес преди обяд над по-голямата част от страната ще преобладава слънчево време. Около и след обяд и преди полунощ ще се развива купеста и купесто-дъждовна облачност и на много места ще има краткотрайни валежи и гръмотевична дейност. Възможни са градушки. По-интензивни ще са явленията в Централна Северна и Североизточна България. Максималните температури ще са между 22° и 27°, в югоизточните райони, където вятърът ще е от югозапад – до около 30°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време с развитие на купеста и купесто-дъждовна облачност и на места ще превали краткотраен дъжд с гръмотевици. Максимални температури на въздуха: 22-24°. Температурата на морската вода е 18-20°. Вълнението на морето ще е 1-2 бала.\r\nНад планините ще се развива купеста и купесто-дъждовна облачност и на много места ще има краткотрайни, временно интензивни превалявания и гръмотевични бури. Ще духа умерен, по билата временно силен вятър от запад-югозапад. Максималната температура на височина 1200 метра ще е около 16°, на 2000 метра – около 9°.\r\nАтмосферното налягане е и ще се задържи близко до средното за май.", "date": "2018.05.17", "title": "НИМХ: Днес ще преобладава слънчево време, след обяд ще има краткотрайни валежи с гръмотевици"}
{"url": "http://www.focus-news.net/news/2018/05/17/2522738/predstoyashti-mezhdunarodni-sabitiya-za-16-may-agentsiya-fokus.html", "text": "Ще се проведе среща на високо равнище ЕС-Западни Балкани.\r\n*** Генералният секретар на СЗО Тедрос Адханом Гебреюс ще даде отчет за първата си година на поста.\r\n*** Генералният секретар на Международната организация за миграцията Уилям Лейси Суинг ще даде отчет за настоящите тенденции в миграцията.\r\n*** Служителите във френските железници започват двудневна стачка срещу готвените реформи в сектора.\r\n*** Президентът на САЩ Доналд Тръмп ще приеме генералния секретар на НАТО Йенс Столтенберг в Белия дом.\r\n***", "date": "2018.05.17", "title": "Предстоящи международни събития за 16 май (Агенция \"Фокус\")"}
{"url": "http://www.focus-news.net/news/2018/05/17/2522742/ria-novosti-rusiya-shte-razpolozhi-krilati-raketi-kalibar-v-sredizemno-more.html", "text": "Русия ще разположи крилати ракети „Калибър“ на постоянно бойно дежурство в Средиземно море, предава РИА Новости.\r\nТова съобщи Владимир Путин на военно съвещание в черноморския град Сочи. Тази мярка руският президент обяснява с „продължаващата опасност от внезапни нападения на международни терористи в Сирия“.\r\n„Ударите с крилати ракети и ефективната работа на палубната авиация нанесоха сериозни вреди на терористите, бяха унищожени важни обекти от тяхната инфраструктура“, добави президентът. \r\nРакетите „Калибър“ са с далекобойност 2 500 километра. За първи път тези ракети са използвани в Сирия през 2015 година. Юлиян Марков", "date": "2018.05.17", "title": "РИА Новости: Русия ще разположи крилати ракети „Калибър“ в Средиземно море"}
{"url": "http://www.focus-news.net/news/2018/05/17/2522743/parlamentat-shte-obsadi-doklada-na-vremennata-komisiya-za-chez.html", "text": "Парламентът ще обсъди доклада на Временната комисия за ЧЕЗ. Това предвижда програмата за работа на Народното събрание. Докладът бе представен във вчерашното пленарно заседание от председателя на Комисията Жельо Бойчев, а днес предстои неговото обсъждане и гласуване в зала. Временната комисия бе създадена с решение на Народното събрание от 14 март 2018 г. Създаването на комисията бе в отговор на разразилата се обществена реакция, свързана с оповестеното на 22 февруари 2018 г. решение на Надзорния съвет на ЧЕЗ Груп, с което се дава предварителното съгласие на компанията да продаде активите си на „Инерком България“ ЕАД. В доклада се посочва, че комисията е ориентирала работата си в две основни направления – приватизацията  на мажоритарния дял в капитала на електроразпределителните дружества в Западна България и изясняване на всички обстоятелства около планираната продажба на ЧЕЗ. За целта комисията е провела 5 заседания, на които са изслушани представители на редица институции. Временната комисия за ЧЕЗ предлага на вниманието на депутатите приемане на проекторешение, с което се възлага на Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества и в срок до 31 декември 2018 г. правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия. От Комисията предлагат в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката. На вниманието на депутатите се предоставя и отчет на Комисията за защита от дискриминация за 2017 г.", "date": "2018.05.17", "title": "Парламентът ще обсъди доклада на Временната комисия за ЧЕЗ"}
{"url": "http://www.focus-news.net/news/2018/05/17/2522733/voice-of-america-sasht-i-yuzhna-koreya-prodalzhavat-savmestnite-ucheniya.html", "text": "САЩ и Южна Корея продължават съвместните учения, предава радио Voice of America.\r\nВъпреки заплахите на Северна Корея да отмени насрочената за 12 юни между Ким Чен-ун и американския президент Доналд Тръмп и отмяната на предвидената за вчера среща между делегации от Северна и Южна Корея официални лица от Пентагона са заявили, че предвидените съвместни пролетни учения ще се проведат според предварителните планове.\r\n„Тези отбранителни учения са част от алианса между САЩ и Република Корея, те са ежегодни рутинни учения за поддържане на бойната готовност. Без да коментираме спецификата на тези учения, техният отбранителен характер е ясен от много десетилетия и не се е променял“, зави полковник Роб Манинг, говорител на Пентагона.\r\nСеверна Корея нарече тези учения „репетиция за нахлуване“. Юлиян Марков", "date": "2018.05.17", "title": "Voice of America:  САЩ и Южна Корея продължават съвместните учения"}
{"url": "http://www.focus-news.net/news/2018/05/17/2522722/daily-express-izrael-izvarshi-sedem-vazdushni-udar-v-ivitsata-gaza.html", "text": "Израел извърши седем въздушни удар в Ивицата Газа, пише британският вестник Daily Express.\r\nВ Ивицата Газа са били чути експлозии след серия от израелски въздушни удари започнали след полунощ местно време. \r\nИзраелските Военновъздушни сили са потвърдили за шест отделни атаки срещу цели в северната част на Ивицата Газа.\r\nВ своя акаунт в социалната мрежа „Туитър“ израелската армия написа; „Преди малко ВВС на Израел удариха по цели на терористите от „Хамас“ в северната част на Ивицата Газа. Четири от целите бяха военна инфраструктура, а в другите три се произвеждаше оръжие. Ударите са в отговор на тежкия картечен обстрел на град Сдерот, южен Израел и множество атаки през деня“.\r\nПо непотвърдени данни в резултат на въздушните удари е ранен един човек.   Юлиян Марков", "date": "2018.05.17", "title": "Daily Express: Израел извърши седем въздушни удар в Ивицата Газа"}
{"url": "http://www.focus-news.net/news/2018/05/17/2522732/tass-ministarat-na-finansite-na-frantsiya-naricha-sanktsiite-na-sasht-orazhie-protiv-evropa.html", "text": "Министърът на финансите на Франция Бруно Льо Мер нарича санкциите на САЩ срещу Иран оръжие против Европа в интервю публикувано във френския вестник , цитиран от TACC.\r\n„Икономическите екстериториални санкции са недопустими. САЩ нямат право да бъдат икономически жандарм на планетата“, заяви министърът и добави, че „екстериториалните санкции са не само оръжие за сплашване, те са истински оръжия. Те са насочени за унищожаване на доходите в нашите страни, а също така и на работни места в предприятията, които търгуват със страните, срещу които са насочени санкциите.\r\nСпоред Льо Мер европейците трябва да застанат единодушно срещу тях и да подсилят регламента на ЕС (за блокиране на екстериториалните закони на САЩ за налагане на санкции), за да включат в него положения относно санкциите срещу Иран , превръщайки този документ  в истински юридически щит. Юлиян Марков", "date": "2018.05.17", "title": "ТАСС: Министърът на финансите на Франция нарича санкциите на САЩ оръжие против Европа"}
{"url": "http://www.focus-news.net/news/2018/05/17/2522746/igor-dodon-predstavitelstvoto-na-nato-v-moldova-mozhe-da-bade-zakrito-sled-izborite.html", "text": "Президентът на Молдова Игор Додон е заявил, че има представителството на НАТО, открито през 2017, може да бъде закрито след парламентарните избори в страната, предава TACC.\r\n„Има голяма вероятност след парламентарните избори в страната в края на годината офиса на алианса да бъде закрит“, казва Додон пред вестник „Известия“, цитиран от агенцията.\r\nПрезидентът за пореден път напомня, че винаги е бил против разкриването на представителство на НАТО в Молдова. По негово мнение офисът е открит, за да влияе на молдовското общество по въпроса за задълбочаването на контактите с НАТО.\r\nПо данни на социологическите проучвания болшинството граждани на Молдова са против приемането на страната в НАТО.  Към момента страната си сътрудничи с НАТО в рамките на индивидуален план за партньорство. Съгласно конституцията от 1994 година страна та е неутрална, но управляващата в момента коалиция счита за необходимо да подобри взаимодействието на страната с НАТО и затова през 2017 година е открила бюро за връзка с алианса в Кишинеу.  Юлиян Марков", "date": "2018.05.17", "title": "Игор Додон: Представителството на НАТО в Молдова може да бъде закрито след изборите"}
{"url": "http://www.focus-news.net/news/2018/05/17/2522751/ministarat-na-obrazovanieto-i-naukata-krasimir-valchev-i-izpalnitelniyat-predsedatel-na-webit-plamen-rusev-shte-predstavyat-initsiativa-nasochena-kam-uchenitsi-i-studenti-s-uspehi-v-tehnologiite.html", "text": "Министърът на образованието и науката Красимир Вълчев и изпълнителният председател на Webit Пламен Русев ще представят инициатива, насочена към ученици и студенти с успехи в технологиите. Това съобщиха от пресцентъра на МОН. Пресконференцията ще се проведе от 12.00 часа в Ротондата на 5 етаж в МОН.", "date": "2018.05.17", "title": "Министърът на образованието и науката Красимир Вълчев и изпълнителният председател на Webit Пламен Русев ще представят инициатива, насочена към ученици и студенти с успехи в технологиите"}
{"url": "http://www.focus-news.net/news/2018/05/17/2522719/priklyuchi-izdirvaneto-na-alpinista-boyan-petrov-obzor.html", "text": "Без успех приключи мисията по издирването и спасяването на алпиниста Боян Петров. Кирил Петров от екипа на алпиниста благодари на всички, които са рискували живота си в издирването на Боян Петров и на всички, които са подкрепили акцията. Във видео, публикувано в профила му във „Фейсбук“, Кирил Петров заяви, че операциите по търсенето на българския алпинист са прецедент и пример как три държави могат да работят заедно – Непал, България и Китай. „Това трябва да бъде пример как заедно можем да накараме нещата да се получат. Трябва да използваме този пример и за всичко останало. Всички наши институции могат да бъдат ефикасни и можем да постигнем неща, които никога досега не са били правени“, каза още Кирил Петков. По-рано той съобщи, че в днес е извършен още един последен полет до лагер 3, но отново не е бил отрита следа от Боян Петров. „За съжаление не открихме Боян, но сега можем да си тръгнем знаейки, че всичко възможно наистина беше направено“, написа той. \r\nТърсенето на Боян Петров продължи 13 дни, след като на 6 май в посолството на Република България в Пекин постъпи информация от Тибетската алпинистка асоциация, че българският алпинист е в неизвестност от 3 май 2018 г. Боян Петров е участвал в експедиция в Хималаите заедно с още 10 души. Според получената информация неговата липса е била забелязана от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. Впоследствие българското правителство със съдействието на китайската държава организира мащабно издирване на Боян Петров, като в спасителните акции се включват над 80 спасители..", "date": "2018.05.17", "title": "Приключи издирването на алпиниста Боян Петров (ОБЗОР)"}
{"url": "http://www.focus-news.net/news/2018/05/17/2522754/evropeyski-muzikalen-festival-2018-kontsert-na-yuriy-bashmet-sas-sofiyskata-filharmoniya.html", "text": "Феноменалният руски виолист Юрий Башмет, носител на награда „Грами“ и признат за един от най-забележителните музиканти на нашето съвремие, ще свири със Софийската филхармония под диригентството на Найден Тодоров в концерт от програмата на Европейски музикален фестивал 2018. Виртуозът на виолата ще гостува у нас на 17 май в зала „България“, а началният час на събитието е 19:00 ч. Това съобщиха от пресцентъра на Столична община.\r\nБашмет ще бъде солист във вокално-инструменталната композиция „Стикс“ за виола, хор и оркестър, създадена специално за него от грузинския композитор Гия Канчели. В изпълнението ще участва и Националният филхармоничен хор „Св. Обретенов“, ръководен от Славил Димитров. В програмата на събитието от поредицата „Руски приказки“ е включена също Симфония №5 от П. И. Чайковски, която ще прозвучи във втората част на концерта.\r\nМестата за гостуването на Башмет са изчерпани, но поради огромния интерес организаторите пускат допълнителни билети, които могат да се купят само от касата Софийската филхармония в зала „България“.\r\nЕвропейски музикален фестивал 2018 е част от Календара на културните събития на Столичната община за тази година, а съорганизатор е Министерството на културата на Р. България.  >Повече за Юрий Башмет:\r\nРоден през 1953 г. в Ростов на Дон Юрий Башмет е признат като личност с безспорен принос към световната музика. Той успява да наложи виолата като популярен солов инструмент благодарение на уникалния си талант и артистично присъствие. Възпитаник на Московската консерватория виолистът е работил с най-известните композитори на нашето време и е реализирал над 50 премиери на специално написани за него творби от Алфред Шнитке, Пол Рудърс, София Губайдулина, Марк Антъни Търнидж, Александър Раскатов, Джон Тавънър, Гия Канчели, както и редактирания за него и Гидон Кремер Двоен концерт за цигулка и виола от Б. Бритън.\r\nИмето на Башмет се свързва с първите в света рецитали за виола в някои от най-известните концертни зали по света – Карнеги хол, Концертгебау, Барбикан, залата на Берлинската филхармония, Ла Скала, Голямата зала на Московската консерватория и Голямата зала на Петербургската филхармония. Музикантът си сътрудничи с най-големите диригенти и оркестри от нашето съвремие, участва редовно в престижни международни фестивали.\r\nПрез 1992 г. Юрий Башмет основава ансамбъл „Московски солисти“, а през 2002 г. става главен диригент и артистичен директор на Държавния симфоничен оркестър „Нова Русия“, с който прави серия концерти в редица градове по света. Има множество реализирани записи и е ексклузивен артист на Deutsche Grammophon. Прочутият виолист има седем номинации за „Грами“, а през 2007 година става и носител на престижната награда за записи на творби от И. Стравински и С. Прокофиев.", "date": "2018.05.17", "title": "Европейски музикален фестивал 2018: Концерт на Юрий Башмет със Софийската филхармония"}
{"url": "http://www.focus-news.net/news/2018/05/17/2522745/avtomobilnite-prevozvachi-izlizat-na-miren-protest-sreshtu-promyana-v-reglamenti-na-es.html", "text": "Автомобилните превозвачи излизат на мирен протест срещу промяна в регламенти на ЕС, съобщиха от Съюза на българските превозвачи. Te ще покажат недоволството си срещу налагането на рестрикции на ЕС върху правото на свободно придвижване на стоки и хора по новите регулации „Мобилен пакет I“ И „Мобилен пакет II“. Във връзка с това ще бъдат предприети следните действия:  \r\nПротестът на ТИР-ове и автобуси ще стартира от 10.00 ч. със следното местоположение:\r\n- По бул. „Цариградско шосе“, в лявата лента на платното по посока към центъра на София, между 10 и 17 часа в отсечката между бул. „Брюксел“ и разклона за 4-ти километър ще бъдат разположени товарните автомобили на протестиращите.\r\n- В протеста ще участват  и автобуси, разположени в отсечката на разклона за бул. „Ситняково“ \r\nВ рамките на протестните действия ще бъде организирано и шествие на превозвачите и шофьорите, което започва в 13.30 ч. на  площад „Македония“. Шествието ще премине по ул. „Алабин“ до Съдебната палата, след това по бул. „Витоша“ до парковото пространство пред НДК, където ще се проведе митинг. \r\nКъм протеста в София ще се присъединят и превозвачи в други градове на страната,  както следва: Пловдив, Варна, Бургас, Русе, Плевен, Велико Търново, Видин, Враца, Свиленград, ГКПП Кулата, ГКПП Илинден, Смолян и др. \r\nПротестите са мирни и не предвиждат затваряне на пътни артерии и блокади. Целта на автомобилния бранш е да заяви категорично пред лидерите на европейските страни, че не приема готвените нови регулации на Съюза в сектора.  Според представителите на бранша, новите регулации ще доведат практически до унищожаване на този сектор, важен както за България, така и за други страни членки, разположени в географската периферия на Съюза. „Това е национална кауза и тя няма цвят“, заяви на международната конференция по проблемите на транспорта вчера Ангел Траков, председател на Съюза на Автомобилните превозвачи – организацията-координатор на протестите.  \r\nПротестът е насочен към  лидерите на страните членки на ЕС в защита на българския международен автомобилен транспорт и на автомобилния транспорт от страните в периферията. Това е единствената възможност на сектора гласът му да бъде чут в Европа и да даде ясен знак, че няма да приеме решения, които противоречат на изконните принципи за създаване на ЕС. \r\n„Призоваваме всички български политици да не използват проблема за тяснопартийни цели,  а да насочат усилията си към общата кауза за защита на националните интереси и недопускане  на дискриминиращи решения в Съюза.  Благодарим за подкрепата на изпълнителната власт и на българския парламент, които се обединиха в общи позиции по проблемите на транспортния бранш. За нас няма минало време, има постигане на бъдещи реални резултати! Убедени сме, че  всички власти в страната ще докажат мотото на българското Председателство: „Съединението прави силата“!, се казва в обръщение на участниците в протеста.   \r\nПлан на регионалните протести по градове , свързани с Мобилен пакет 1\r\nНационални протесни действия освен в град София ще бъдат проведени и по региони. \r\nВ регионите - Пловдив, Варна, Бургас, Русе, Плевен, Велико Търново, Видин, Враца, Свиленград и Смолян. \r\n На ГКПП Кулата и  ГКПП Илинден също ще има тежкотоварни автомобили. \r\nВ тези областни градове протестите ще бъдат с тежкотоварни автомобили. \r\nНачало на протестните действия от 10.00 до 14.00 часа.\r\nМеста на провеждане на протеста по градове: \r\nВАРНА \r\nМагистрала А2 Хемус от изхода на Силвърстар в аварийната лента до входа на бензиностанция Петрол\r\nПЛЕВЕН \r\n1 - Околовръстен път Плевен - Русе, 2 - разклона за Никопол\r\nВЕЛИКО ТЪРНОВО \r\nпред фирма Магдак - Радостин Митев ЕТ\r\nСМОЛЯН \r\nПревозните средства ще бъдат спрени пред Митницата на входа на кв. „Устово”\r\nВРАЦА \r\nИзточна промишлена зона, бул. 2 юни, срещу Химко и след магазин Технополис\r\nВИДИН\r\nНа входа на Видин пред паркинга на ТЕЦ - Видин\r\nРУСЕ\r\nОколовръстното на Русе преди Дунав мост – паркинг\r\nБЛАГОЕВГРАД\r\nГКПП \"Кулата\" на главния път, пред самата граница от лявата и дясната страна\r\nСВИЛЕНГРАД\r\nул. Сан Стефано, околовръстен път Свиленград\r\nБУРГАС\r\nул. Крайезерна, от пристанище \"Запад\", посока Околовръстното\r\nГКПП ИЛИНДЕН\r\nот КАТ \"Гоце Делчев\" до ГКПП Илинден\r\nПЛОВДИВ\r\nот колелото на с. Крумово тежкотоварните автомобили правят обратен завой и се връщат обратно в посока Пловдив", "date": "2018.05.17", "title": "Автомобилните превозвачи излизат на мирен протест срещу промяна в регламенти на ЕС"}
{"url": "http://www.focus-news.net/news/2018/05/17/2522753/pravoslavnata-tsarkva-chestva-golemiya-hristiyanski-praznik-vaznesenie-gospodne-ili-spasovden.html", "text": "Православната църква чества големия християнски празник Възнесение Господне или Спасовден. Празникът се отбелязва винаги в четвъртък, 40 дни след Великден.\r\nСпоред християнските вярвания след възкресението си Исус Христос в продължение на 40 дни се явявал на своите ученици, за да беседства с тях и да проповядва учението си. На 40-ия ден в подножието на Елеонската планина до Ерусалим той се въздигнал в небесата. С това завършва и актът на човешкото спасение. Според поверията на този ден се прибират душите на всички покойници, които са на свобода от Велики четвъртък. Затова в съботата след Спасовден се отбелязва Черешова задушница. Народните вярвания гласят също, че ако на Спасовден вали дъжд, годината ще е богата, а реколтата – обилна. На Спасовден имен ден празнуват Спас, Спасена, Спасимир, Спасимира, Спасияна, Спаска. Денят се почита и като празник на хлебарите и сладкарите.", "date": "2018.05.17", "title": "Православната църква чества големия християнски празник Възнесение Господне или Спасовден"}
{"url": "http://www.focus-news.net/news/2018/05/17/2522755/v-kevr-shte-se-provede-obshtestveno-obsazhdane-na-proekta-za-izmenenie-i-dopalnenie-na-naredba-5-za-regulirane-na-tsenite-na-toplinnata-energiya.html", "text": "Днес от 10.30 часа в сградата на Комисията за енергийно и водно регулиране (КЕВР) на бул. \"Княз Дондуков\" 8 - 10 (ет. 4) ще се проведе обществено обсъждане на проект на Наредба за изменение и допълнение на Наредба № 5 за регулиране на цените на топлинната енергия. Това съобщиха от пресцентъра на КЕВР. В тази връзка КЕВР кани за участие в общественото обсъждане всички заинтересовани лица по смисъла на чл. 14, ал. 2 от Закона за енергетиката – държавни органи, браншови организации, енергийни предприятия, клиенти и организации на потребители.", "date": "2018.05.17", "title": "В КЕВР ще се проведе обществено обсъждане на проекта за изменение и допълнение на Наредба №5 за регулиране на цените на топлинната енергия"}
{"url": "http://www.focus-news.net/news/2018/05/17/2522757/pernik-den-na-sporta-shte-se-provede-v-grada.html", "text": "Ден на спорта събира днес любители на забавлението и силните емоции в Перник. За поредна година Община Перник организира различни спортни прояви за малки и големи. Това съобщиха от Общината. II-ри ученически велопоход ще стартира в 10:30 ч. от кв. \"Изток\" и ще завърши пред Двореца на културата в центъра на града, където в 11:00 ч. ще започне и официалната част, включваща демонстрации на Мажоретен състав при VI СУ \"Св. Св. Кирил и Методий\" и СК по художествена гимнастика \"Виктория\". Централният градски парк пък ще стане арена за игри на открито, наречени \"Бързи и яростни\", които ще започнат в 12:00 ч.", "date": "2018.05.17", "title": "Перник: Ден на спорта ще се проведе в града"}
{"url": "http://www.focus-news.net/news/2018/05/17/2522758/balgarskata-pravoslavna-tsarkva-proslavya-sofiyskiya-machenik-sv-nikola-sofiyski-i-svetite-batashki-machenitsi.html", "text": "Тази година на 17 май честваме големия християнски празник Възнесение Господне, светите Баташки мъченици и софийския мъченик св. Николай Софийски. По този повод днес в един от най-красивите столични храмове - \"Св. Никола Софийски\" /в градинката на ъгъла на улиците \"Опълченска\" и \"Пиротска\"/,  от 9.00 часа ще бъде отслужена архиерейска света Литургия и вечерня, предаде репортер на Агенция \"Фокус\". Тя ще бъде предстоявана от Негово Преосвещенство Тивериополски епископ Тихон, викарий на Българския патриарх, в съслужение с  Негово високопреподобие архимандрит Василий - протосингел на Софийска епархия и софийски свещеници. \r\nНикола ПЕТКОВ", "date": "2018.05.17", "title": "Българската православна църква прославя софийския мъченик св. Никола Софийски и светите Баташки мъченици"}
{"url": "http://www.focus-news.net/news/2018/05/17/2522756/blagoevgrad-knigata-izkustvoto-da-si-strahoten-shte-bade-predstavena-vav-vtoro-ou-dimitar-blagoev-v-ramkite-na-izlozhenieto-litera-ekspo.html", "text": "„Изкуството да си страхотен“, или Малък наръчник за добри маниери, на издателска къща „Унискорп“ ще бъде представен във Второ ОУ „Димитър Благоев“ в Благоевград днес от 16.00 часа. Това съобщиха от пресцентъра на Община Благоевград. От 18.30 часа на пл. „България“ пред МОЛ „Ларго“, жители и гости на Благоевград ще се запознаят с поредицата „1001 Светилища“ на автора Димитър Тонин на издателска къща „Шамбала“.  На 18 май от 18.00 часа ще бъде представен романа на Николай Терзийски „Отлъчване“ на издателство „Жанет 45 „ в Регионална библиотека „Димитър Талев“. \r\nПоредицата срещи с автори е част от най- големия книжен панаир в Благоевград „Литера Експо“. Юбилейното издание ще продължи до 19 май. Жители и гости на града ще могат да изберат книги от различни жанрове и тематика от 7 шатри. Освен книги, издателствата предлагат и учебни помагала и образователни детски издания.", "date": "2018.05.17", "title": "Благоевград: Книгата „Изкуството да си страхотен“ ще бъде представена във Второ ОУ „Димитър Благоев“ в рамките на изложението „Литера Експо“"}
{"url": "http://www.focus-news.net/news/2018/05/17/2522759/burgas-sas-sportni-igri-i-zabava-na-otkrito-shte-bade-otbelyazan-svetovniyat-den-za-borba-s-hipertoniyata.html", "text": "Със спортни игри и забава на открито е отбелязан Световният ден за борба с хипертонията – 17 май, в Бургас. Това съобщиха от пресцентъра на Община Бургас. Утре, от 11:00 часа в Морската градина пред Летния театър ще се проведат редица спортни игри, рисуване на асфалт и забавления на открито.\r\nСъбитието се организира от отдел „Спорт, превенции и младежки дейности“ в Община Бургас.\r\nУчастие в инициативата ще вземат деца от Центъра за социална образователна подкрепа и доброволци от общински младежки клуб „J. J. Cool A“ към Община Бургас“. На малките участници ще се предоставят топки, въжета, обръчи, кегли и други спортни уреди, като по този начин ще се мотивират да спортуват активно.\r\nЦелта е чрез физическата активност ще се подобри тяхното здраве и ще се предпазят от различни видове заболявания и ще се намали риска от социално значими заболявания.\r\nПриветствие към участниците ще поднесе директорът на общинска дирекция „Социални дейности, здравеопазване и спорт“ Мая Казанджиева.", "date": "2018.05.17", "title": "Бургас: Със спортни игри и забава на открито ще бъде отбелязан Световният ден за борба с хипертонията"}
{"url": "http://www.focus-news.net/news/2018/05/17/2522764/burgas-obshtinata-organizira-bogata-programa-za-otbelyazvaneto-na-denya-na-balgarskiya-sport.html", "text": "Ежегодно Община Бургас организира различни спортни мероприятия, с които да отбележи 17 май - Ден на българския спорт. Това съобщиха от пресцентъра на Община Бургас. Тази година програмата съвпада с откриването на редица спортни инициативи. На пл. \"Тройката\" ще се проведе мащабен празник на здравето и спорта - SPORT FEST! Идеята на SPORT FEST е да представи различни възможности за спорт и да насочи посетителите към най-правилния за тях. Подготвена е програма, включваща демонстрации и игри по шахмат, фехтовални дуели, сърф и яхт тренажор, голф тренажор, уроци по акробатика, йога, демонстрации на бойни спортове, тенис, баскетбол, канадска борба, стрийт фитнес и много други, в които всеки може да се включи и да печели награди. Част от програмата е турнир от националния шампионат по стрийт фитнес с подкрепата на легендата Йордан Йовчев. В SPORT FEST ще се представят много изложители със здравословни и био продукти, хранителни добавки и напитки, спортни стоки, ефикасни техники и услуги, замерване на здравни показатели. На www.sportfest.bg и FB страницата Festivali.bg може да следите програмата по дни и да научите повече за събитието. SPORT FEST има и благотворителен характер, като съвместно с Holiday Heroes ще се проведат много интересни демонстрации, в които всеки е поканен да се включи от днес до 20 май.\r\nДо 24 май в акваторията на Бургаския залив ще се проведе най-значимото спортно събитие, заложено в календара на Община Бургас за 2018 година - Европейско първенство по ветроходство на олимпийския клас 470, със съорганизатор Яхт клуб \"Порт Бургас\". В надпреварата ще вземат участие повече от 200 състезатели от около 30 държави. Всички олимпийци, които се готвят за следващите Летни игри в Токио, ще бъдат в Бургас. Една от най-изявените състезателки е Хана Майлс, олимпийска шампионка от Рио и сребърна от Лондон. Тук ще бъдат бронзовите медалисти от Рио. Официалното откриване на първенството на 17 май от 19.00 часа на открита сцена \"Охлюва\".\r\nНа 19 май и 20 май BowHunting Bulgaria, съвместно с Община Бургас, \"Българска федерация по стрелба с лък\", СК \"Габарит\" и спортен клуб \"Белите Акули\" от гр. Бургас, ще проведат \"Втори Турнир по Стрелба с Лък за Купата на кмета на град Бургас\". Състезанието ще се проведе на футболния стадион в квартал \"Ветрен\" с начало 9.00 часа. Над петдесет стрелци и 15 клуба от градовете София, Пловдив, Стара Загора, Русе, Разград и Варна ще мерят сили в стиловете \"Компаунд\", \"Рекърв\" и \"Традиционен Лъс с поставка и без поставка\". Представители на града домакин са Данаил Грозев, Антон Чиликов, Страхил Стоянов, Никола Гърненков и Стефан Славов. Зрителите ще имат възможноста да се насладят на майсторска стрелба от дистанция 50 метра и 70 метра, с лъкове, изработени по стари традиции, до лъкове, направени с най-модерните материали и технологии. Класиралите се участници ще бъдат официално наградени на 20 май от 14.00 часа.", "date": "2018.05.17", "title": "Бургас: Общината организира богата програма за отбелязването на Деня на българския спорт"}
{"url": "http://www.focus-news.net/news/2018/05/17/2522761/denyat-17-may-v-svetovnata-istoriya.html", "text": "На тази дата през 1792 г. е създадена Нюйоркската фондова борса.\r\nИмператор Наполеон издава декрет, с който лишава папата като глава на католическата църква от светска власт, а Рим и всички папски владения присъединява към Френската империя, през 1809 г. \r\nБелгийският майстор Адолф Сакс патентова саксофона през 1846 г. \r\nПрез 1865 г. е основан  Международният телеграфен съюз.\r\nПрез 1973 г. започват заседанията на сенатската комисия в Белия дом по случая “Уотъргейт”. \r\n2015 г.\r\nБроят на жертвите от земетресенията в Непал достига 8400 души.\r\n2015 г.\r\nСаудитска Арабия купува ядрено оръжие от Пакистан.\r\n2014 г. \r\nПри наводнения в Сърбия и Босна и Херцеговина загиват над 40 човека, а десетки хиляди са евакуирани.\r\n2012 г. \r\nВ Папуа Нова Гвинея се формират две нови провинции Хела и Дживака. Те се отделят съответно от провинциите Саутерн Хайлендс и Уестерн Хайлендс.\r\n2006 г.\r\nНовоизбраният италиански премиер Романо Проди обявява състава на сформирането от него правителство, след среща с президента Джорджо Наполитано в Рим. Кабинетът е в състав от 25 министри, шестима от които са жени.\r\n2005 г.\r\nПарламентът в Букурещ ратифицира с единодушие Договора за присъединяване на Румъния и България към ЕС. Присъединителният договор за Европейския съюз е подкрепен единодушно от 434 депутати, присъстващи на общото заседание на долната и горната камара на румънския парламент.\r\n2005 г.\r\nВъв Върховния съд на Северна Осетия започва съдебният процес срещу Нурпаша Кулаев, единственият оцелял терорист след терористичната атака в Беслан.\r\nНа 1 септември 2004 г. около 9:00 сутринта (московско време) въоръжена група терористи облечени в черни дрехи, с шахидски пояси и маски прониква в училище в северноосетинския гр. Беслан и установява контрол върху сградата. Всички намиращи се в сградата деца и възрастни са взети за заложници. Децата са поставени по прозорците, за да няма щурм. Броят на заложниците първоначално е определен на 354, от които 123 деца - много от тях от първи и втори клас, но впоследствие цифрата непрекъснато расте.\r\nПрез нощта на 1 срещу 2 септември е осъществен контакт с терористите посредством доктор Леонид Рошал. Терористите заявяват, че ще накажат и ще убия по 50 заложника за всеки убит техен и по 20 за всеки ранен.\r\nНа 2-ти терористите предават около едноминутен видеозапис от физкултурния салон на училището, където са повечето заложници. Исканията на похитителите са за незабавно изтегляне на руските сили от Чечения. В случай, че то започне, обещават да освободят десет деца-заложници, а когато военните напуснат част от районите, да пуснат децата до 10 години, а след пълното изтегляне - всички заложници. Ако Путин не приеме предложенията, исканията са той да подаде оставка - тогава всички заложници ще бъдат освободени, а похитителите ще се върнат в Чечения.\r\nПосредством единственият арестуван Нур Паши Кулаев, след акцията на руските спецчасти по освобождаване на заложниците, е установена самоличността на водача на терористичната акция в Беслан. Това е чеченецът Руслан Хучбаров, по прякор Полковника. Тялото му не е открито сред убитите терористи и той вероятно е успял да избяга. Нур Паши Кулаев твърди, че бандата е действала по заповед на чеченския командир Шамил Басаев.\r\nНа 17 септември чеченският бунтовнически лидер Шамил Басаев официално поема отговорност за вземането на заложниците в Беслан. Той направи това в писмо, публикувано в близкия до сепаратистите интернет сайт кavkazcenter.com. В изявлението той обвинява за трагедията руския президент Владимир Путин и обяснява, че ако исканията на похитителите за изтегляне на руските сили са били изпълнени, то те щели да дадат на заложниците вода.\r\nПо официални данни в училището загиват 330 души, от които 172 деца, и 11 бойци от антитерористичния отряд \"Алфа\".\r\n1999 г.\r\nЕхуд Барак е избран за министър-председател на Израел. Той печели изборите с 59% срещу съперника си Бенямин Нетаняху.\r\n1997 г.\r\nЛидерът на бунтовниците Лоран Дезире Кабила отстранява диктатора Мобуту Сесе Секо и се обявява за президент на Демократична Република Конго, бивш Заир. Преди това той води 30-годишна партизанска война срещу Мобуту.\r\nНа 16 януари 2001 г. Кабила е убит при опит за преврат.\r\n1992 г.\r\nЗапочват бунтове срещу военната диктатура в Тайланд, известни като “Черният май”. Протестиращите граждани в Банкок влизат в сблъсък с полицията. Към полунощ срещу демонстрантите са изпратени тежко въоръжени войници, които откриват огън срещу тях. Точният брой на жертвите не е известен.\r\n1987 г.\r\nИракски изтребител поразява с ракета кораб на Американските военноморски сили в Персийския залив и причинява смъртта на 37 моряци. И двете страни определят случилото се като грешка.\r\n1973 г.\r\nЗапочват заседанията на сенатската комисия в Белия дом по случая “Уотъргейт”. “Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. Конкретно става дума за опит да се монтира подслушвателно устройство в щабквартирата на Демократическата партия в хотела “Уотъргейт” във Вашингтон. Ричард Никсън не успява да докаже убедително, че няма нищо общо с аферата “Уотъргейт”, и подава оставка като президент през август 1974 г. Конгресът на САЩ приема закон, с който се прекратява разследването на делото и се забранява Ричард Никсън да бъде обект на разследване.\r\nРичард Милхаус Никсън е 37-мият президент на САЩ, кандидат от Републиканска партия. През 1934 г. той завършва \"Уайтър Колидж\". Служи във Военноморските сили на САЩ от 1942 до 1945 г. От 1950 г. е в Сената, а от 1952 до 1960 г. е вицепрезидент на Д. Айзенхауер. През 1960 г. Никсън се включва в предизборната борба с президента Джон Ф. Кенеди и губи. Избран е за президент през 1969 г. По време на президентския му мандат Нийл Армстронг стъпва на Луната, водят се военни действия в Камбоджа и Виетнам и се подписва мирен договор с Виетнам. Сменен е от вицепрезидента Джералд Форд.\r\n1970 г.\r\nЗапочва плаването на Тур Хейердал с неговата лодка “Ра-2” от Африка до Америка. Норвежкият учен-етнограф, пътешественик и писател е роден през 1914 г. Завършва Естествено-географски факултет на университета в Осло (1933-1938 г.). По време на Втората световна война участва в норвежката Съпротива. Изучава приемствеността на културата и възможността за транс океански миграции на народите между Стария и Новия свят. През 1947 г. за 101 дена той преплава със сала “Кон-Тики” Тихия океан от Перу до архипелага Туамоту, за да докаже възможността за заселване на Полинезия от Америка. През 1953 г. Хейердал открива остатъци на селища от доинкския период на Галапагоските острови. В периода 1955-1956 г. извършва археологически изследвания на островите Пасха, Рапа-Ити и Маркизкия архипелаг и определя времето на заселването им (IV в. пр. Хр.). През 1969 г. и 1970 г. изследователят организира експедиции на папирусните лодки “Ра” и “Ра-2” от западните брегове на Мароко до бреговете на Америка. Особено популярни са неговите научно-художествени книги, като има над 10 почетни докторски титли от световни университети. От 1972 г. Хейердал е лауреат на Българското географско дружество. Той е национален герой на Норвегия. Умира през 2002 г. и е погребан в Осло.\r\n1940 г.\r\nГерманските войски окупират Брюксел. На 28 май белгийската армия капитулира.\r\nПрез април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция. На 10 юни 1940 г. във войната се намесва Италия.\r\n1875 г.\r\nЗа пръв път се провеждат ежегодните конни надбягвания известни като “Кентъки Дерби”. По традиция то се провежда през първата събота на май в Луисвил, щата Кентъки и поставя края на двуседмичен фестивал.\r\n1865 г.\r\nОснован е Международният телеграфен съюз, наречен през 1934 г. Международен съюз по далекосъобщенията. От 1969 г. с решение на Административния съвет на съюза денят се отбелязва като Световен ден на телекомуникациите.\r\nМеждународният телеграфен съюз е специализирана организация при ООН. Поддържа и разширява международно сътрудничество чрез усъвършенстване и рационално използване на далекосъобщенията. Към 2000 г. в него членуват 189 държави, като България е член от 1880 г.\r\n1846 г.\r\nБелгийският майстор Адолф Сакс патентова саксофона. Адолф Сакс е роден на 6 ноември 1814 г. в Динам, Белгия. Той работи в Брюксел и Париж. Усъвършенства редица духови инструменти и освен саксофона, създава семейство духови инструменти - саксхорни (патентовани през 1845 г. в Париж).\r\nСаксофонът е духов музикален инструмент, използван предимно в джазовата музика.\r\n1809 г.\r\nИмператор Наполеон издава декрет, с който лишава папата като глава на католическата църква от светска власт, а Рим и всички папски владения присъединява към Френската империя.\r\nПрез 1808-1811 г. Бонапарт предприема поход за завоюване и окупиране на Испания, а през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия, принуден е да отстъпи и потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I да го обявят за враг на Русия и на православната вяра. Целият руски народ се вдига на война и печели Отечествената война (1812-1813 г.). През 1813 г. на Парижкия конгрес Наполеон отхвърля условията за мир, предложени от Русия. След поражението на Франция в битката при Лайпциг през 1813 г. съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон отново е заточен, този път на о-в Св. Елена, където е поставен под най-строг режим и охрана от английските войски. Той умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1792 г.\r\nСъздадена е Нюйоркската фондова борса, когато 24 брокери подписват споразумение на Уолстрийт. Обособява се като борса през 1793 г., а сегашното си име носи от 1863 г. Всяка търгувана на борсата акция е прикрепена към определен специалист, който изпълнява и функцията на брокер.\r\n1395 г.\r\nВ битката при Ровине Султан Баязид І разбива войските на влашкия воевода Мирчо Стари и утвърждава своето господство на левия бряг на р. Дунав. В тази битка намират смъртта си владетелите на Прилеп крал Марко и на Велбъжд деспот Константин Драгаш, които воюват в армията на Баязид І като негови васали.На тази дата са родени:\r\n1949 г.\r\nРоден е Иржи Корн-чешки естраден изпълнител. Той започва да свири като бас китарист в група “Рибълс” в средата на 60-те години, а по-късно е бас китарист и вокалист в група “Олимпия”. Изявява се като солист в оркестъра на Франтишек Чех. Работи известно време в ГДР - във “Фридрихщадтпалас”. Корн печели награди за забавна песен в Готвалдов, Чехия (“Интерталант”, през 1971 г.), в Дрезден (“Шлагерфестивал”, 1972 г.) и на конкурса за забавна песен в Париж през 1979 г. Издава плочи в Чехия, Германия (ГДР) и Франция. Изнася рецитал и на “Златен Орфей” през 1975 г.\r\n1936 г.\r\nРоден е Денис Хопър - американски актьор, сценарист и режисьор. През 1956 г. учи в нюйоркското Актърс студио. От средата на 50-те год. на ХХ в. се снима за телевизията. През 1969 г. написва сценария, режисира и изпълнява главната роля във “Волният моторист”. Филмография: “Бунтовник без кауза” (1955 г.), “Гигантът” (1956 г.), “Синовете на Кети Елдърн” (1965 г.), “Хладнокръвният Люк” (1967 г.), “Последната кинопрожекция” (1971 г.), “Американският приятел” (1977 г.), “Апокалипсис сега” (1979 г.), “Уикендът на Остърмен” (1983 г.), “Синьо кадифе” (1986 г.), “Горещо място” (1990 г.), “Индианският бегач” (1991 г.), “Нокти” (1992 г.), “Супер Марио” (1993 г.), “Точка на кипене” (1993 г.), “Ред Рок Уест” (1993 г.), “Истински романс” (1994 г.), “Да откриеш и унищожиш” (1995 г.), “Воден свят” (1995 г.), “Ед ТВ” (1999 г.), “Откуп” (2000 г.), “Безмълвно” (2001 г.), “Лео” (2002 г.), “Пианистът” (2002 г.), “Нощта, която нарекохме ден” (2003 г.).\r\n1906 г.\r\nРоден е Тадеуш Милевски - полски езиковед. Завършва Лвовския университет (1929 г.). Преподавател е в Ягелонския университет в Краков (професор от 1954 г.), член-кореспондент на Полския АН (1949 г.). Изследванията му са съсредоточени в областта на славистиката, полската ономастика, индоевропейската лингвистика, фонологията и стилистиката. Умира на 5 март 1966 г. в Краков.\r\n1873 г.\r\nРоден е Анри Барбюс - писател и общественик. Член е на Френската комунистическа партия, привърженик е на войнстващия интернационализъм и е автор на няколко романа, от които най-известен е \"Огънят\". Написва също така \"Палачът на Балканите\" - памфлет, в който са изложени на критика политическите режими на балканските държави след Първата Световна война. Умира на 30 август 1935 г. в Москва.\r\n1860 г.\r\nРоден е Мартин Кукучин (псевдоним на Матей Бенщур)- писател. Автор е на романите “Селски роман” (1891 г.), “Дом на склона” (1904 г.), петтомния “Майката зове” (1907 г.), посветен на славяните-емигранти в Америка. Умира на 25 май 1928 г., в Липик, Хърватия.\r\n1836 г.\r\nРоден е сър Джоузеф Норман Локиър – английски астроном и физик. Открива наличието на хелий на Слънцето. Умира на 16 август 1920 г. в Сълкомб-Риджис, графство Девоншир.На тази дата умират:\r\n2009 г. \r\nУмира уругвайският писател и поет Марио Бенедети (пълно име Марио Орландо Хамлет Харди Брено Бенедети Фаруджа).\r\nТой е автор на над 80 книги: поезия, разкази, роман, есета. Последното му произведение е стихосбирката „Свидетел на самия себе си“ (2008 г.).\r\nБенедети е носител на международните награди „Кралица София“ за ибероамериканска поезия (1999 г.), „Хосе Марти“ за ибероамериканска поезия (2001 г.), „Менендес Пелайо“ (2005 г.) и ред други.\r\n1986 г.\r\nУмира Дийн Рийд-американски певец, кино актьор и общественик. Той е роден на 22 септември 1938 г. в Денвър, Колорадо, САЩ. Член е на Световния съвет на мира. Започва творческия си път като изпълнител на рокендрол (\"Вашият летен романс\", 1962 г.) и актьор в уестърни. Американският режисьор и актьор Патън Прайс, при когото Рийд учи в началото на 60-те години, оказва голямо влияние върху неговия мироглед. След концертно турне в Латинска Америка се установява в Аржентина, където печели голяма популярност. Участва в благотворителни инициативи, често предоставя хонорарите си от концерти и плочи на Световното движение за мир. След Световния конгрес на мира през 1965 г. в Хелзинки, на който Рийд е представител на прогресивните аржентински артисти, правителството в Буенос Айрес го принуждава да емигрира в Италия. През 1970 г. участва в предизборното движение в подкрепа на С. Алиенде в Чили, където се сближава с Виктор Хара (по-късно снима в негова памет филма \"Певецът\", 1979 г.). Заради убежденията си е арестуван няколко пъти в САЩ и Италия. От 1973 г. живее в ГДР. Участва в програмата на световните фестивали на младежта и студентите в Берлин, Хавана и Москва, на много фестивали на политическата песен (\"Червени песни\", \"Ален мак\"). От 1979 г. има собствена телевизионна шоу програма \"Човекът от Колорадо\". В Германия снима по свой сценарий няколко филма, в които изпълнява главната роля (\"Кръвни братя\", \"Негодникът\", \"Кет и Ко\"). Има издадени албуми в ГДР, СССР, ЧССР, Аржентина, Чили, Венецуела и др. страни. Загива при автомобилна катастрофа.\r\n1949 г.\r\nУмира Бела Балаш Балаж - унгарски писател, сценарист, критик, кино теоретик и педагог. Теоретичните си възгледи за киноизкуството обобщава в книгата \"Киноизкуството\" (1945 г.). Той пише сценарии от края на 20-те години - \"Грандхотел\" (1926 г.), \"Наркоза\" (1929 г.), \"Опера за три гроша\" (1931 г.), \"Карл Брунер\" (1936 г.). По негов сценарии са филмите: \"Песен за нивите\" (1947 г.), \"Някъде в Европа\" (1948 г.).\r\n1935 г.\r\nУмира Пол Дюка-френски композитор.Той е роден на 1 октомври 1865 г. в Париж. В периода 1882-1888 г. учи в Парижката консерватория в класа по композиция на Е. Гиро. Професор е в Парижката консерватория, през 1910-1912 г. - в оркестровия клас, а от 1913 г. – композиция. Едновременно с това ръководи класа по композиция в Музикалното училище. Той е един от ярките представители на импресионизма в музиката. Творческата индивидуалност на Дюка се разкрива най-пълно в областта на симфоничната музика. Известни негови творби са операта \"Ариана и Синята брада\" (1907 г., Париж), поемата балет \"Пери\" (1912 г.), симфонии, пиеси за пиано и др. Редактира произведения на Бетховен, Ж. Рамо, Д. Скарлати.\r\n1838 г.\r\nУмира Шарл Морис дьо Талейран-Перигор-френски политик и дипломат. Роден е на 13 февруари 1754 г. От 1788 г. до 1792 г. е Отенски епископ. Като представител на духовенството в Генералните щати през 1789 г. в началото на революцията се присъединява към третото съсловие; участва в изработването на революционно законодателство. Заподозрян в роялизъм, през 1792 г. емигрира (до 1796 г. в САЩ и Англия). През 1797-1807 г. (периода на Директорията, Консулството и империята на Наполеон I) е министър на външните работи. Активно участва в преврата на 18 брюмер. Съдейства за реставрацията на Бурбоните, министър-председател и министър на външните работи от 1814 г. до 1815 г. Като френски представител на Виенския конгрес от 1814 г. до 1815 г. извоюва изгодни за Франция решения. Посланик е в Лондон от 1830 г. до 1835 г. и е един от най-видните представители на френската дипломация. Издава “Мемоари”.\r\n1727 г.\r\nУмира руската императрица Екатерина І Алексеевна (Марта Скавронска). Тя е родена на 15 април 1684 г. в Литва. По време на Северната война (1700-1721 г.), на 23 август 1702 г., попада в руски плен при обсадата на крепостта Мариенбург. Отначало я взема за своя държанка граф Б. П. Шереметиев, а по-късно я взема княз А. Д. Меншиков. От него я взема Петър I и тя става негова фаворитка и наложница. През 1712 г. Екатерина І става законна съпруга на Петър I, а по-късно през 1724 г. е коронована за императрица. След смъртта на императора е поставена на престола от гвардията, командвана от княз А. Д. Меншиков. Като императрица създава съвещателен орган през 1726 г. - Върховен таен съвет, който е най-висшето държавно учреждение и се ръководи от императрицата. Тя продължава реформите, започнати от Петър I и провежда преобразования в съдебната система, търговията, финансите, градското управление и др. Съкращава щатовете на държавната администрация. Екатерина І заболява тежко и няколко дена преди смъртта си съставя завещание от 15 точки, в което за свой наследник назначава внука на Петър - великият княз Петър Алексеевич, който става император, под името Петър II.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2018.05.17", "title": "Денят 17 май в световната история"}
{"url": "http://www.focus-news.net/news/2018/05/17/2522744/predsedatelyat-na-evropeyskata-komisiya-zhan-klod-yunker-i-chlenove-na-ek-shte-uchastvat-v-sreshtata-na-varha-es-zapadni-balkani.html", "text": "Председателят на Европейската комисия Жан-Клод Юнкер ще участва в срещата на високо равнище Европейски съюз – Западни Балкани. Това съобщиха от Представителство на ЕК в България. Днес председателят Юнкер ще участва в съвместната пресконференция с министър-председателя Бойко Борисов и председателя на Европейския съвет Доналд Туск в Националния дворец на културата, която ще се излъчва на живо от 15.00 часа по сателитния канал ЕbS+. \r\nКомисар Мария Габриел ще присъства в НДК на подписването на Изявление за подкрепа за Цифрова програма за Западните Балкани, което е по нейна инициатива. След това Мария Габриел ще се включи заедно с премиeра Бойко Борисов и Върховния представител Федерика Могерини в стратегически диалог за Западните Балкани организиран от Световния икономически форум.", "date": "2018.05.17", "title": "Председателят на Европейската комисия Жан-Клод Юнкер и членове на ЕК ще участват в срещата на върха ЕС - Западни Балкани"}
{"url": "http://www.focus-news.net/news/2018/05/17/2522766/dobrich-parkingat-na-ploshtad-svoboda-shte-bade-zatvoren-poradi-remontni-deynosti.html", "text": "Паркингът на площад „Свобода“ ще бъде затворен днес поради ремонтни дейности. Това съобщиха от пресцентъра на Община Добрич. Там няма да функционира и „Сина зона“.", "date": "2018.05.17", "title": "Добрич: Паркингът на площад „Свобода“ ще бъде затворен поради ремонтни дейности"}
{"url": "http://www.focus-news.net/news/2018/05/17/2522767/pernik-v-grada-shte-se-provede-parvata-sreshta-na-initsiativniya-komitet-koyto-shte-raboti-za-nov-proekt-za-pernishkata-krepost.html", "text": "Инициативният комитет, който ще работи за нов проект за Пернишката крепост, ще проведе първата си среща от 14.00 часа днес, в Конферентната зала на Двореца на културата. Това съобщиха от пресцентъра на Община Перник. Експерти на високо ниво от различни сфери, касаещи проекта, ще обсъждат възможности за бъдещето на твърдината. В сформирания инициативен комитет участва ръководството на Община Перник, както учени, известни историци, археолози, етнографи, журналисти, експерти в сферата на туризма и други.\r\n„Пернишката крепост е един от символите на този град. Играла е важна роля в края на X, XI и XII век. Възстановката правена по идеен проект преди няколко години се оказа твърде модернистична, не само за учените, а и за обществеността. Това са плочки от наподобяващ пластмаса материал, които не изглеждат никак добре. Тази възстановка за мен е несполучлива“, коментира при една от предварителните срещи зам.-деканът на Историческия факултет на Софийския университет доц. Георги Николов.\r\nУчастниците в инициативния комитет ще потърсят ново решение за представянето на крепостта, за да бъде историческото наследство на града експонирано по най-добрия и достоен начин. \r\nВ края на срещата на инициативния комитет ученици от Професионалната гимназия по икономика ще представят създадения от тях уеб сайт за Пернишката крепост, който се казва „Не/Познатата крепост/“.", "date": "2018.05.17", "title": "Перник: В града ще се проведе първата среща на Инициативния комитет, който ще работи за нов проект за Пернишката крепост"}
{"url": "http://www.focus-news.net/news/2018/05/17/2522760/blagoevgrad-v-modul-pamet-na-festivala-tara-ra-bumbiya-shte-bade-predstavena-postanovkata-antigona.html", "text": "В модул „Памет“ на фестивала „Тара-ра-бумбия“ ще бъде представена постановката „Антигона“. Това съобщиха от пресцентъра на Община Благоевград. В тазгодишното издание ще бъде представена една постановка, покорила сцената преди 30 години. Жители и гости на Благоевград ще могат да си спомнят „Антигона“ от 15.00 часа днес. На Камерна сцена на Драматичен театър „Никола Вапцаров“ ще се срещне отново екипът, реализирал първата постановка. Всички заедно ще сведат глава в  памет  на един от легендарните актьори на благоевградския театър Николай Кимчев. \r\n„През април в Ню Йорк известният български режисьор Ставри Карамфилов казва „…Представете си…30 години след…“Антигона“ по Софокъл на Вапцаровска сцена!...Подобни театрални случвания, без дори само да подозираме, неусетно, но решително и завинаги дамгосва колективната ни творческа и публична Памет. Затова и с годините моята сърдечна Благодарност към всички, честно съпричастваствали за съзидаването на „Едип“ и „Антигона“ - двете части от епичната Софоклова трилогия, - расте и пребъдва!...“, посочват още от Общината.\r\nВ 19.00 часа на Голяма сцена на ДТ „Никола Вапцаров“ ще бъде представен спектакълът „Разделям двойки по домовете“. Постановката на Младежки театър „Николай Бинев“ с автор Тристан Птижирар е история за двама влюбени, които се срещат отново след 7 години по един необичаен начин. Номинираният за награда „Молиер“ в категория „Най-добър жив франкофонски автор“ през 2015 автор събира на една сцена Искра Донова, Михаил Билалов и Николай Луканов. \r\nОт 21.30 часа театър „Реплика“ ще представи на Камерна сцена на ДТ „Никола Вапцаров“ спектакъла по едноименната творба на румънският драматург Михаела Михайлов „Лоши деца“. Преводът е на Лора Ненковска. Представлението е построено от документални интервюта, които екипът е събирал от родители, учители и ученици от няколко столични училища. Спектакълът изследва насилието в училище като болест на обществото. Затова се стреми да въвлече активно зрителя в историята, като от наблюдател го превърне в съучастник, използвайки средствата на документалния театър. Режисьор на спектакъла е Благой Бойчев, сценографията е на Маргарита Данчева, музика- Ованес Торосян. В ролите на сцената излизат Боряна Пенева и Ваня Богданова.", "date": "2018.05.17", "title": "Благоевград: В модул „Памет“ на фестивала „Тара-ра-бумбия“ ще бъде представена постановката „Антигона“"}
{"url": "http://www.focus-news.net/news/2018/05/17/2522769/bdzh-osiguryava-bezplaten-prevoz-na-abiturienti-v-neravnostoyno-polozhenie.html", "text": "Днес „БДЖ – Пътнически превози” ЕООД ще осигури безплатно пътуване до София на абитуриенти в неравностойно положение и техните ръководители. Това съобщиха от пресцентъра на БДЖ. Инициативата се осъществява съвместно с Асоциация „Милосърдие – майка Мария”, която всяка година организира благотворителен абитуриентски бал в столицата. \r\nНационалният железопътен превозвач участва вече над двадесет години в благородната кауза, осигурявайки превоза за абитуриентския бал на младежите в неравностойно положение.\r\nАбитуриентите, израснали без родителски грижи, ще пътуват днес с влак от Стара Загора до София. След абитуриентския си бал, младите хора ще се приберат утре до Града на липите, ползвайки отново железопътен транспорт. \r\nРъководството на „Холдинг БДЖ” ЕАД за пореден път подкрепя инициативите за социална адаптация и интеграция на децата, лишени от родителска грижа, на които трябва да бъде дадена възможност да живеят в равностойно положение и да заемат своето достойно място в обществото.", "date": "2018.05.17", "title": "БДЖ осигурява безплатен превоз на абитуриенти в неравностойно положение"}
{"url": "http://www.focus-news.net/news/2018/05/17/2522752/ria-novosti-iran-i-evraziyskiyat-ikonomicheski-sayuz-podpisaha-vremenno-sporazumenie-za-zona-za-svobodna-targoviya.html", "text": "Иран и Евразийският икономически съюз(ЕАИС) подписаха временно споразумение за създаването на зона за свободна търговия в казахстанската столица Астана, предава РИА Новости.\r\nДокументът представлява първи етап по създаването на зона за свободна търговия.\r\nТой предвижда снижаване или премахване на митата по широк  диапазон от стоки. Временното споразумение се подписва за срок от три години, през което време страните трябва да се договорят за постоянно споразумение.\r\nВ ЕАИС членуват Русия, Армения, Белорусия, Казахстан и Киргизия. Юлиян Марков", "date": "2018.05.17", "title": "РИА Новости: Иран и Евразийският икономически съюз подписаха временно споразумение за зона за свободна търговия"}
{"url": "http://www.focus-news.net/news/2018/05/17/2522762/vratsa-170-g-ot-osveshtavaneto-na-vaznesenskiya-hram-shte-bade-chestvano-tarzhestveno-v-grada.html", "text": "Днес Православната църква чества големия християнски празник Възнесение Господне. Във Враца на този ден ще се чества  170 години от освещаването на най-стария храм в града – църквата “Св. Възнесение”, предаде репортер на Агенция \"Фокус\". \r\nПо повод на големия храмов празник в града и църквата e изложена за поклонение частица от светите мощи на св. великомъченик Георги Победоносец. Светинята пристигна в града специално за празника, благодарение на желанието и личния авторитет на Негово високопреосвещенство Врачанския митрополит Григорий. Тя е изложена за поклонение в храма във Враца по случай празника и ще остане в него до петък, 18 май. \r\nНа днешния ден, Възнесение Господне, сутринта от 9.00 часа във Възнесенския храм  ще започне празничната архиерейска света литургия. Тя ще бъде предстоявана от Врачанския митрополит Григорий, в съслужение с архиереи на Българската православна църква. В 11.30 ч. пред църквата “Св. Възнесение” ще бъде отслужен водосвет и осветен курбан, който ще се раздаде на врачани за здраве и благословение. Вечерта от 18 ч. в Художествената галерия на Регионалния исторически музей ще се състои празничен концерт. \r\nНикола ПЕТКОВ", "date": "2018.05.17", "title": "Враца: 170 г. от освещаването на Възнесенския храм ще бъде чествано тържествено в града"}
{"url": "http://www.focus-news.net/news/2018/05/17/2522773/sliven-v-dramatichen-teatar-stefan-kirov-shte-se-provede-praznichen-kontsert-po-povod-22-roto-izdanie-na-mezhdunarodniya-detski-folkloren-tantsov-festival-priyatelstvo-bez-granitsi.html", "text": "22-рото издание на Международния детски фолклорен танцов фестивал „Приятелство без граници“ се провежда в града. Това съобщиха от Община Сливен. Вчера в града се проведе дефиле, в което се включиха участниците във фестивала от Албания, Латвия Молдова, Румъния, Турция, Хърватска и България. Дефилето беше предвождано от оркестъра при Ансамбъла за народни песни и танци - Сливен и събра много зрители по целия път- от Градската градина, по бул. „Цар Освободител“ и до площад „Хаджи Димитър“. Там беше церемонията по издигане знамето на Република България, знамето на ЕС и знамето на фестивала. На събитието присъства и кметът на Община Сливен Стефан Радев. \r\nДнес ще бъде гала-концертът на участниците от 18.00 часа в залата на ДТ „Стефан Киров“.\r\nНа официалното откриване присъстваха председателят на Общински съвет - Сливен Димитър Митев и заместник-кметовете Пепа Чиликова и Стоян Марков.\r\nОрганизатор на фестивала е Община Сливен, в партньорство с Регионално управление на образованието– Сливен и Център за подкрепа за личностно развитие – Детски комплекс - Сливен.", "date": "2018.05.17", "title": "Сливен: В Драматичен театър „Стефан Киров“ ще се проведе празничен концерт по повод 22-рото издание на Международния детски фолклорен танцов фестивал „Приятелство без граници“"}
{"url": "http://www.focus-news.net/news/2018/05/17/2522768/sofiya-vavezhdat-se-vremenni-ogranicheniya-za-dvizhenie-vav-vrazka-sas-provezhdaneto-na-sreshtata-na-varha-es-zapadni-balkani.html", "text": "Днес в столицата ще се проведе Среща на върха ЕС - Западни Балкани. В тази връзка са предприети мерки и в столицата ще бъдат въведени временни ограничения за движението и паркирането на моторни превозни средства. Това съобщиха от пресцентъра на МВР. Това ще доведе до временни затруднения на трафика в столицата. \r\nПо повод събитията, свързани с Българското председателство на Съвета на ЕС, се забранява престоят и паркирането на пътни превозни средства, както следва: \r\nДо 20.00 часа днес по: \r\n- бул. „Джеймс Баучер” между бул. „Черни връх” и ул. „Червена стена”; \r\n- ул. „Червена стена” между бул. „Джеймс Баучер” и ул. „Петър Станчев”; \r\n- ул. „Петър Станчев” между бул. „Джеймс Баучер” и ул. „Червена стена”. \r\n- ул. „Аксаков” между ул. „Цар Иван Шишман” и бул. „Васил Левски”; \r\n- паркинга на пл. „Народно събрание”; \r\n- по ул. „Ген. Й. Гурко” между ул. „Дякон Игнатий” и ул. „Кн. Александър І”. \r\n- на паркинга пред хотел „София Балкан“. \r\n- на паркинга пред хотел „Хилтън”; \r\n- по ул. „Астана” между бул. „България” и Национален музей „Земята и хората“. \r\nДо приключване на мероприятието днес на бул. „Витоша” между бул. „Патриарх Евтимий” и бул. „Пенчо Славейков”. \r\nДо 20.00 часа днес се забранява влизането на пътни превозни средства по ул. „Астана” между бул. „България” и Национален музей „Земята и хората“. \r\nДо приключване на мероприятието днес се забранява влизането на пътни превозни средства по бул. „Витоша“ между бул. „Патриарх Евтимий” и бул. „Пенчо Славейков” с изключение на превозните средства на масов градски транспорт. \r\nВременно ще се ограничава движението на моторни превозни средства в горепосочените участъци, по необходимост и по преценка на отдел „Пътна полиция” при СДВР.", "date": "2018.05.17", "title": "София: Въвеждат се временни ограничения за движение във връзка със провеждането на Срещата на върха ЕС - Западни Балкани"}
{"url": "http://www.focus-news.net/news/2018/05/17/2522765/magyar-hirlap-viktor-orban-pristigna-v-sofiya-na-sreshtata-na-visoko-ravnishte-na-es.html", "text": "Унгарският министър-председател Виктор Орбан пристигна в София, където ще вземе участие в срещата на високо равнище на ЕС - Западните Балкани. В сряда следобед програмата на министър-председателя стартира със  срещата на върха на Европейската народна партия и след това проведе  двустранни срещи с лидерите на сестринските партии по европейски въпроси, пише  Magyar Hirlap.\r\nОрбан се срещна с бившия италиански премиер Силвио Берлускони, лидер на партията „Италия, напред!“, както и с председателя на македонската партия ВМРО-ДПМНЕ Християн Мицковски, с когото е обсъдил европейската интеграция на Западните Балкани.\r\n„Премиерът потвърди, че Унгария подкрепя присъединяването на Македония към Европейския съюз възможно най-скоро“, заяви прессекретарят на унгарското правителство Берталан Ховаши. „Работните групи на срещата на високо равнище за Западните Балкани и специалните преговори на министър-председателите на Вишеградската четворка ще се проведат в четвъртък, а Виктор Орбан също ще проведе двустранни преговори с европейските лидери“, допълни той.\r\nСрещата на високо равнище има за цел да даде нов тласък на отношенията на ЕС със Западните Балкани. Участниците в срещата на високо равнище се стремят да засилят ангажимента на ЕС към партньорите от Западните Балкани и да привлекат вниманието към факта, че регионът принадлежи на европейското семейство.\r\nТе също така възнамеряват да задълбочат инфраструктурата и цифровите връзки между ЕС и Западните Балкани и да развият по-тясно сътрудничество в отговор на общи предизвикателства като сигурност, миграция, геополитически развития и добросъседските отношения.\r\nВ допълнение към държавните и правителствените ръководители на държавите-членки на ЕС на срещата на върха ще присъстват шестимата партньори от Западните Балкани, включително Албания, Босна и Херцеговина, Сърбия, Черна гора, Македония и Косово. Срещата се води от българския премиер Бойко Борисов, поел ротационното председателство на ЕС. Виктор Турмаков", "date": "2018.05.17", "title": "Magyar Hirlap: Виктор Орбан пристигна в София на срещата на високо равнище на ЕС"}
{"url": "http://www.focus-news.net/news/2018/05/17/2522770/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-hram-sv-vmchtsa-nedelya-v-grad-batak.html", "text": "Знеполският епископ Арсений ще оглави архиерейска света Литургия в храм \"Св. вмчца Неделя\" в град Батак, предаде репортер на Агенция \"Фокус\". На 17 май всяка година Православната църква прославя светите Баташки мъченици и големият български светец св. Никола Софийски. Тази година датата съвпада и с празника Възнесение Господне. \r\nС особена почит се прославя паметта на светите Баташки мъченици от Пловдивската епархийска църква. По този повод днес от 9.00 часа, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави архиерейска света Литургия в храм \"Св. вмчца Неделя\" в град Батак, където се покоят техните свети мощи. Никола Петков", "date": "2018.05.17", "title": "Пловдив: Знеполският епископ Арсений ще оглави архиерейска света Литургия в храм \"Св. вмчца Неделя\" в град Батак"}
{"url": "http://www.focus-news.net/news/2018/05/17/2522775/burgas-obshtinskiyat-savetnik-ot-gerb-petko-georgiev-shte-provede-priemen-den-za-grazhdani.html", "text": "Общинският съветник от ГЕРБ Петко Георгиев ще има приемен ден за граждани от 16.30 часа днес в централата на партията в Бургас (ул. „Конт Андрованти” 5). Това съобщиха от пресцентъра на партията.\r\nПетко Георгиев е член на постоянната Комисия по международно сътрудничество, оперативни програми и неправителствени организации и на постоянната Комисия по култура и читалищна дейност.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.05.17", "title": "Бургас: Общинският съветник от ГЕРБ Петко Георгиев ще проведе приемен ден за граждани"}
{"url": "http://www.focus-news.net/news/2018/05/17/2522772/korneliya-ninova-dumite-na-vsichki-polititsi-che-se-grizhim-za-horata-ne-biva-da-sa-goli-deklaratsii-a-da-se-napalnyat-sas-sadarzhanie.html", "text": "“В следващите месеци ни предстоят много решения за бъдещето на Европа - Брекзит, бюджета за следващия програмен период- приоритетите и тяхното финансиране. Тревожи ни фактът, че говорим за разширяване, говорим за сближаване, но в проекта за бюджет се намаляват средствата точно за кохезионната политика с 5%. Това за нас е неприемливо. По този начин вместо да се сближава стандартът на живот в различните държави, ще се увеличат различията”. Това заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани, съобщиха от пресцентъра на Националния съвет на БСП. “Нашият социален стълб, който като политически семейство наложихме, не получава сериозно финансово отражение в бюджетната рамка за следващия период”, допълни тя. Нинова посочи като положителен пример повечето средства за програма Еразъм, но подчерта, че това не е достатъчно. “Няма политики, заложени за преодоляване на бедността и неравенствата, които са големите проблеми на народите ни. Много от европейските държави вече изразиха несъгласие и с орязването на парите за селскостопанската политика. “За съжаление, българското правителство приема всичко безрезервно за едно потупване по рамото, но аз ви призовавам- ние да се обединим, като партии от едно политическо семейство, като наши премиери и като един да защитим принципите на ЕС за равнопоставеност, за справедливост, за солидарност. Най-вече ми се иска думите на всички политици- че се грижим за хората, да не бъдат голи декларации, а да се напълнят със съдържание”, каза още Нинова.", "date": "2018.05.17", "title": "Корнелия Нинова: Думите на всички политици, че се грижим за хората, не бива да са голи декларации, а да се напълнят със съдържание"}
{"url": "http://www.focus-news.net/news/2018/05/17/2522780/sofiya-regionalniyat-istoricheski-muzey-shte-predstavi-izlozhbata-v-zorata-na-evropeyskata-tsivilizatsiya-slatina-sofiya-na-8-hilyadi-godini.html", "text": "Регионалният исторически музей ще представи изложбата \"В зората на европейската цивилизация: Слатина-София на 8 хиляди години\". Това съобщиха от пресцентъра на Столична община. Официалното откриване на изложбата е в Регионалния исторически музей – София от 18.00 часа днес. Тя може да бъде видяна до 3 септември 2018 г. Тя се организира по повод 33 години от началото на разкопките на раннонеолитното селище Слатина-София. Официалното откриване е от 18.00 часа. Изложбата \"В зората на европейската цивилизация: Слатина-София на 8 хиляди години\" дава обилна информация както за начина на живот на обитателите на праисторическото селище, така и за историята на проучванията. Разкопките се ръководят от чл.-кор. проф. д. и. н. Васил Николов. В експозицията са представени чрез находки над десет праисторически къщи, разкрити и проучени на терен. Те са от различни етапи на обитаване на раннонеолитното селище, което се датира в периода от края на VII до първата половина на VI хил. пр. Хр. Сред включените в изложбата експонати фигурират: керамични съдове, включително бялорисувана керамика, култови масички, тежести за стан, фрагменти от антропоморфни съдове, антропоморфни и зооморфни фигурки, костени инструменти и амулети, предмети изработени от рог, каменни сечива (брадви, длета, тесли) и др. Временната експозиция се организира от Регионалния исторически музей – София в партньорство с Националния археологически институт с музей на БАН, от който е екипът, ръководещ теренните проучвания на Слатина. Изложбата е финансирана по програма \"Култура\" – 2018 г. на Столична община чрез проект на Студентско читалище „Св. Климент Охридски – 1997“ – София.", "date": "2018.05.17", "title": "София: Регионалният исторически музей ще представи изложбата \"В зората на европейската цивилизация: Слатина-София на 8 хиляди години\""}
{"url": "http://www.focus-news.net/news/2018/05/17/2522776/pregled-na-osnovnite-temi-v-starozagorskiya-pechat.html", "text": "„Наемат на работа в озеленяването младежи от домовете в Стара Загора“ е водещо заглавие от страниците на вестник „Старозагорски новини“. Двама абитуриенти от Дом \"Българка\" ще започнат работа към звено \"Озеленяване и комунални дейности\" в община Стара Загора. \"Даваме шанс на младежите, които са излезли от домовете, като ще ги вземем на работа веднага, след като завършат тази година, включително търсим и такива, които са завършили преди 2-3 години, а нямат работа и искат да започнат при нас\", заяви за медията ни началникът на Звеното Николай Стоев. Възпитаниците на социалните домове идвали като решение на проблема с нелоялните ромски работници, сред които текучеството е голямо. \"В момента косим и малко по-начесто заради дъждовното време. В активна кампания сме, а наличният персонал не достига\", коментира Стоев. Свободните работни места в момента са 10, а заради спецификата на работата се наемат предимно мъже. \r\n„Отвориха парадния вход на Чинията“ е друго заглавие от страниците на ежедневника. Вандали са унищожили стотици квадратни метра мозайки на най-известните ни творци. 27-години след конфискацията на някогашния Дом на БКП на връх Бузлуджа държавата отвори парадния му вход. Направи го за представителите на медиите областният управител на Стара Загора Гергана Микова. \"Това е само първата стъпка към бъдещото използване на мемориала. Надявам се в сравнително кратки срокове да обезопасим коридор, по който туристите да преминават, за да разглеждат вътрешността, без да бъдат под угрозата върху главите им да паднат парчета от част от окачения таван и покривната конструкция\", коментира Микова. Тя сподели, че очаква съвсем скоро тук да пристигнат световни експерти по санирането на подобни архитектурни мастодонти от края на миналия ХХ в. Това ще се случи благодарение инициативата на международната неправителствена организация \"Европа Ностра\", която включи Чинията в списъка с още 6 паметника в Европа, за които ще се търси финансиране. 14 млн. лв. е струвало изграждането. Решението за изграждането на монумента е взето на 11 март 1971 година от тогавашния Секретариат на управляващата БКП. Сформиран е бил колектив с ръководител нар. арх. Георги Стоилов и главен конструктор проф. инж. Добромир Коларов. В него са били включени над 70 проектанти и конструктори. Строителството стартира с взривяване на част от старопланинския връх през юни 1974 г. Ръководител на обекта е командирът на Старозагорската строителна дивизия генерал Делчо Делчев. Първоначалните намерения са били лентата да бъде прерязана през 1978 г. в чест на 100-годишнината от Освобождението на България от турско робство. Срокът се оказва непостижим и изграждането продължава почти 7 години. Официалното откриване става на 23 август 1981 г., към тази дата от сметките на някогашната БКП са били платени 14 186 000 лв. Част от средствата са дошли от продажбата на специално отпечатани мемориални пощенски марки от по 2 и 5 лв., които си закупил на практика всеки пълнолетен по онова време българин. 60 художници оформили вътрешността. Конструкцията на Дома-паметник представлява куполна ритуална зала, наподобяваща отвън жертвеник. Тържествената зала с 800 места за гости е с диаметър 42 м и височина 14.5 м, като мозайките са били разположени върху площ от 550 кв. м. Над 60 са художниците, които участват при изработването на паната, сред тях личат имената на майстори като Стоян Куюмджиев, Иван Стоилов-Бункера, з.х. Иван Кирков, Григор Спиридонов, Александър Терзиев, з.х. Димитър Киров, доц. Димо Заимов, Георги Трифонов, Теофан Сокеров, Стоимен Стоилов, з.х. доц. Тома Върбанов, Иван Кожухаров, Иван Иванов, Валентин Старчев, Величко Минеков и много други. Оформлението на тържествената зала е дело на Христо Стефанов и Йоан Левиев, а образите на Маркс, Енгелс, Ленин, Димитър Благоев, Георги Димитров и Тодор Живков изпълнява пловдивчанинът Трифон Неделчев. Позлатената мозайка на купола с надписа \"Пролетарии от всички страни, съединявайте се!\" е на художниците Владимир Паскалев и Кънчо Кънчев. Пристъпилият днес прага на мемориала се сблъсква с тоталната разруха. На практика е откраднато и изнесено в неизвестни посоки всичко, което е можело да бъде задигнато. Включително медната обшивка на купола, която при строежа е била вдигната с хеликоптер. Вандализмът стартира преди приемането на закона за конфискация имуществото на тоталитарните партии и организации. Още в началото на 1990 г. партийни активисти са изчегъртали образа на Тодор Живков - по него време той е изключен от редиците на БКП и е под домашен арест. Тази зима неизвестен уличен художник го е възстановил със сив спрей. Със същия цвят са \"рисувани\" и мозаечните лица на Ленин, Маркс и Енгелс. Вандалите, в съчетание с дъжда и снега, са унищожили безвъзвратно близо 2/3 от мозаечните пана по външния кръг. При кражбата на панорамните витринни прозорци са съборени тухлени стени, по чудо е оцелял асансьорът за 70-метровия пилон с рубинените звезди, но някой е задигнал въжетата и той е неизползваем. Около 3 милиони души са посетили паметника до затварянето му през 1990 година, показва справката на някогашния директор Стефан Ноев. Никой не може да каже колко са били туристите след това. Само през април охраната е преброила над 400 българи и чужденци, които са дошли на върха с надеждата, че ще могат да разгледат Чинията. \"Мемориалът трябва да бъде съхранен, очакваме да се произнесат експертите и да търсим източници за финансиране на реконструкцията. Все още не сме обсъждали каква ще бъде евентуалната входна такса, но в никакъв случай няма да е висока!\", уточни областният управител на Стара Загора. \r\n„Възкресяват урологията в УМБАЛ \"Киркович\", пише още вестникът. Урологът проф. Димитър Шишков откри вчера кабинет в Университетската болница на Стара Загора - УМБАЛ \"Проф. д-р Стоян Киркович\". С наличната в него апаратура ще се извършват всички ендоскопски операции и манипулации в пикочния мехур и ще се премахва простата по ендоскопски път (т.нар. безкръвни операции). Кабинетът е снабден с техника за лапароскопските модерни операции, които са само с няколко порта, като в бъдеще ще бъде осигурена и друга модерна апаратура. На брифинг по повод откриването на кабинета проф. Димитър Шишков беше категоричен: \"Мога отговорно да кажа, че в Стара Загора, както и в областта, урология няма. С изпълнителния директор на УМБАЛ \"Киркович\" проф. Йовчо Йовчев решихме, че трябва да развием отново урологията, тъй като хората тук заслужават много повече, отколкото имат в момента\". Общо 8 души, на които той има доверие и които е избрал за негов екип, ще преглеждат на място в новооткрития кабинет в Стара Загора, като първоначално това ще бъдат проф. Шишков и неговият заместник д-р Васил Павлов. Предстои да се обучи и персонал, който след това да остане да работи в Стара Загора. Кабинетът ще работи всяка сряда от 10 до 13:30 ч., като през лятото ще отваря и по-рано. Прегледите ще се извършват с предварително записване на тел.: 0876/204 566 и 0888/190 300.", "date": "2018.05.17", "title": "Преглед на основните теми в старозагорския печат"}
{"url": "http://www.focus-news.net/news/2018/05/17/2522741/premierat-boyko-borisov-shte-e-domakin-na-sreshtata-na-varha-es-zapadni-balkani.html", "text": "Министър-председателят Бойко Борисов ще е домакин на Срещата на върха между лидерите на ЕС и на страните от Западните Балкани. Това съобщиха от правителствената информационна служба. Форумът, който ще се проведе днес в НДК, е най-голямото събитие в рамките на Българското председателство на Съвета на ЕС и на неговия основен приоритет – европейска перспектива и свързаност на Западните Балкани.\r\nПремиерът Борисов официално ще посрещне държавните и правителствените ръководители, участващи в срещата, в 9.15 часа. Председателят на Европейския съвет Доналд Туск, който ще ръководи Срещата на върха, ще представлява Европейския съюз заедно с председателя на Европейската комисия Жан-Клод Юнкер. Във форума ще участват също върховният представител на Съюза по въпросите на външните работи и политиката на сигурност Федерика Могерини, комисарят по европейската политика за съседство и преговорите за разширяване Йоханес Хан и председателят на Европейския парламент Антонио Таяни.\r\nОсновна тема на основна тема на обсъжданията ще бъде свързаността – по отношение на транспорт, енергетика, цифрова инфраструктура, образование и др. Целта е да бъдат подобрени връзките както между Западните Балкани и ЕС, така и между страните от региона.\r\nСлед приключване на пленарните сесии от 15.00 часа Бойко Борисов, Доналд Туск и Жан-Клод Юнкер ще дадат пресконференция. \r\nОт 16.00 часа в НДК ще се проведе Световен икономически форум (Давоски форум) с тема „Стратегически диалог за Западните Балкани“. В него ще вземат участие и президентът на Световния икономически форум Бьорге Бренде, ръководителят на ЕБВР Сума Чакрабарти и изпълнителният директор на Световната банка Кристалина Георгиева и ще бъдат представени ангажиментите на финансовите институции към проектите на Балканите.\r\nПрез деня е планирана и двустранна среща на министър-председателя Борисов с премиера на Обединеното кралство Тереза Мей.", "date": "2018.05.17", "title": "Премиерът Бойко Борисов ще е домакин на Срещата на върха ЕС - Западни Балкани"}
{"url": "http://www.focus-news.net/news/2018/05/17/2522783/varna-pochistvane-na-patnoto-platno-se-izvarshva-po-patya-varna-zlatni-pyasatsi.html", "text": "Движението по Варна – Златни пясъци от км 88+000 до км 100+100 да се осъществява с повишено внимание, поради почистване, предаде репортер на Радио „Фокус“ – Варна. Движението в района се регулира от сигналисти. Продължава косенето на тревните площи по автомагистрала „Хемус“ от Девня към Ветрино от км 402+000 до км 386+000 посока София и в обратната от км 386+000 до км 402+000 посока Варна. Косене има също така и в участъка Невша – Варна от км 375+800 до км 425+500. Движението трябва да се осъществява с повишено внимание. По данни на Агенция „Пътна инфраструктура“ движението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”. Пътните настилки в областта към момента са сухи, времето е ясно, видимостта е добра. Над Северното Черноморие до обяд се очаква временно увеличение на облачността с кратки превалявания, придружени от гръмотевици. По път І-2 Граница Румъния - Русе - Цар Калоян - Разград - Шумен - Девня - Варна и по път I-2 Зайчино Ореше – Неофит Рилски от км 146+800 до км 168+000 движението се осъществява с повишено внимание поради ремонтни дейности на асфалтовата настилка. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи. По третокласната пътна мрежа по път Ветрино – Аспарухово от км 6+600 до км 51+000 движението се осъществява с повишено внимание поради косене на тревни площи. По направление Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. По път Калиманци – Аксаково от км 6+000 до км 0+000 се трафикът се осъществява с повишено внимание поради ремонтни дейности на асфалтовата настилка. Движението в района се регулира от сигналисти.\r\nМилена СТОЕВА", "date": "2018.05.17", "title": "Варна: Почистване на пътното платно се извършва по пътя Варна – Златни пясъци"}
{"url": "http://www.focus-news.net/news/2018/05/17/2522782/liderat-na-bsp-korneliya-ninova-potarsi-podkrepa-ot-evropeyskite-si-kolegi-sreshtu-oshtetyavashtoto-balgariya-predlozhenie-za-transportnite-firmi.html", "text": "“Търся вашата подкрепя по тема, която е изключително актуална за нас в момента. Вие сами ще видите протестите на българските превозвачи и напрежението по отношение на “Пакет за мобилност”. Педложението на г-н Макрон e дискриминационно”. Това заяви лидерът на БСП Корнелия Нинова на срещата на левите лидери и министър-председатели от ЕС и Западните Балкани, съобщиха от пресцентъра на Националния съвет на БСП.  Сред присъстващите бяха премиерите на Гърция - Алексис Ципрас; Малта - Джоузеф Мускат; на Република Македония - Зоран Заев, Португалия - Антонио Коща.\r\nСпоред Нинова въпросното предложение на практика задълбочава различията между европейските държави и посяга на основен принцип на Европа- за свободното движение на стоки и хора. “Търся вашата подкрепа да намерим разумния вариант и  решението, в този му вид, да не бъде приемано. За България това означава хиляди български семейства да пострадат, стотици фирми да фалират\", каза още лидерът на БСП. “Големите защитават своите интереси, но аз съм тук да защитя българския национален интерес”, заяви Нинова. Тя коментира и казаното от председателя на групата на ЕНП в Европарламента Манфред Вебер, че ЕНП, с нейните депутати, ще подкрепят България и няма да гласуват това решение. “Недоумявам как политик от такъв ранг може да заблуждава така. Вчера негови депутати подкрепиха пакета за мобилност в комисията по транспорт в Европейския парламент. Съмнявам се, че г-жа Меркел ще оттегли подкрепата си за решението. Нека, като политическо семейство, да се обединим и помогнем не само на по-малките държави, а да отстояваме принципите - за свободно движение на стоки и хора в Европа, принципа за Европа - общ дом, а не на няколко скорости”, призова Нинова.", "date": "2018.05.17", "title": "Лидерът на БСП Корнелия Нинова потърси подкрепа от европейските си колеги срещу ощетяващото България предложение за транспортните фирми"}
{"url": "http://www.focus-news.net/news/2018/05/17/2522785/pregled-na-osnovnite-temi-v-dobrudzhanskiya-pechat.html", "text": "„Млади и талантливи завзеха сцената на „Сарандев‘2018““, съобщава челото на вестник „Нова добруджанска трибуна“. В конкурсната програма участват представители на 18 български градове и чуждестранни държави – Молдова, Украйна, Гърция и Казахстан. Председател на журито тази година е Хайгашод Агасян. Специален гост на третата вечер ще бъде Михаела Маринова, тогава е Гала концертът на лауреатите и награждаването на победителите. „Добрич се включва в Световния ден на предизвикателството“, съобщава изданието. Стартът на проявата ще бъде даден в 10.00 ч. пред Спортна зала „Добротица“. Изпратени са покани за участие на всички училища и спортни клубове. Всички желаещи да се включат в спортната проява ще изминат маршрут за пешеходен туризъм по алеите на СК „Простор“, достъпен за всички, независимо от пол и възраст. Датата е 18 май. Продължава рубриката на вестника, посветена на 65 години музей в град Добрич. В днешното издание темата е „Диалогът с музейната публика“. Акцентът е върху влиянието на културната институция върху посетителите на музея, защото РИМ-Добрич не просто събира и експонира ценни артефакти, разкриващи местната история, той изгражда културно знание и значение. \r\nТемата за започналия Европейски младежки поп-рок конкурс е водеща и за другия регионален вестник „Добруджанска трибуна“, а заглавието е „Поп-рок конкурсът „Сарандев“ отново превърна Добрич в музикален център“. Форумът е бил открит вчера от зам.-кмета „Хуманитарни дейности“ д-р Емилия Баева. Първата конкурсна вечер е започнала с изпълнения на певци от възрастовата група 11-14 години. Втора възрастова група е от 15 до 19 години и трета – от 20 до 30 години. Конкурсът продължава до 18 май. „Паметник на Кирил и Методий откриват в Балчик за празника на града“, съобщава всекидневникът. Творбата е висока 230 сантиметра, излята е от бронз. Неин автор е варненски скулптор. Церемонията по откриването на паметника ще се състои на 24 май около 9,45 часа, като тя ще последва издигането на националния ни флаг. В своята рубрика „Палитра“ всекидневникът информира за новия албум на „Мистерия на българските гласове“, който официално ще бъде представен на 25 май. Албумът съдържа 12 нови произведения. През лятото и есента на тази година хорът ще представи албума на концерти в Швейцария, Полша, Белгия, Италия, Германия и други страни.", "date": "2018.05.17", "title": "Преглед на основните теми в добруджанския печат"}
{"url": "http://www.focus-news.net/news/2018/05/17/2522786/haskovo-v-obshtinata-shte-se-provede-preskonferentsiya-vav-vrazka-s-predstoyashtiya-natsionalen-sabor-na-narodnoto-tvorchestvo-kitna-trakiya-pee-i-tantsuva.html", "text": "В Общината ще се проведе пресконференция във връзка с предстоящия Национален събор на народното творчество „Китна Тракия пее и танцува”. Това съобщиха от пресцентъра на Общината. Пресконференцията ще се състои от 10.00 часа днес в залата на втория етаж на Общината. Темите, които ще бъдат обсъдени, са: 53-ти Национален събор на народното творчество „Китна Тракия пее и танцува” и \"Купа България - Открит Национален турнир по спортни танци \"Гранд Купа Хасково\".", "date": "2018.05.17", "title": "Хасково: В Общината ще се проведе пресконференция във връзка с предстоящия Национален събор на народното творчество „Китна Тракия пее и танцува”"}
{"url": "http://www.focus-news.net/news/2018/05/17/2522784/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Капитан Димитър Списаревски“ жк. „Дружба“ 1, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Капитан Димитър Списаревски“ от ул. „Стоян Терзиев“ до бул. „Асен Йорданов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 90.\r\nВъв връзка с подмяна на спирателен кран до бл. 415 жк. „Младост“ 4, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: бл. 415, бл. 419 и търговски комплекс до бл. 416. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 415.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Солунска“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Солунска“.\r\nВъв връзка с подмяна на сградно водопроводно отклонение на ул. 503 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 503, ул. 506, ул. 507, ул. 509. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 503 ъгъла с ул. 506.\r\nВъв връзка с диагностика на уличен водопровод на ул. „Мито Войнишки“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. “Мито Войнишки“ от ул. „Любен Каравелов“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мито Войнишки“ ъгъла с ул. „Момин кладенец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/17/2522774/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-protest-sreshtu-predlozheni-promeni-v-zakonodatelstvoto-na-es-za-prevoz-na-tovari.html", "text": "Въвежда се временна организация на движението във връзка с провеждането на протест срещу предложени промени в законодателството на ЕС за превоз на товари. Това съобщиха от пресцентъра на Столична община. От 10.00 часа до приключване на мероприятието днес се разрешава престоят и паркирането на пътни превозни средства, както следва: \r\n- на крайна дясна лента на бул. „Цариградско шосе”, посока център между 7-ми километър и алея Яворов, без да се засягат спирките на масов градски транспорт; \r\n- на централното пътно платно на бул. „Македония” между бул. „Христо Ботев” и руски паметник”, без да се засягат спирките на масов градски транспорт. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.05.17", "title": "София: Въвежда се временна организация на движението във връзка с провеждането на протест срещу предложени промени в законодателството на ЕС за превоз на товари"}
{"url": "http://www.focus-news.net/news/2018/05/17/2522789/dobrich-obshtina-kavarna-organizira-raznoobrazni-sportni-sabitiya-po-povod-denya-na-balgarskiya-sport.html", "text": "По повод Деня на българския спорт - 17 май, от 17.00 часа в училищния двор на СУ „Стефан Караджа\" и ОУ „Йордан Йовков“ град Каварна ще се състоят прояви на различни видове спорт, като тенис на корт, волейбол, хандбал, тенис на маса, кикбокс, карате, велосипедизъм и бадминтон. Това съобщиха от пресцентъра на Общината. Събитието е организирано от отдел“ Спорт и младежки дейности“ към Община Каварна и част от инициативите свързани с кандидтатурата на Каварна за Европейски град на спорта през 2019 година. \r\n17 май е обявен за Ден на българския спорт и професионален празник на работещите в сферата на спорта с решение на Министерския съвет от 4 август 2006 година. Това е признание за огромните усилия на стотици български спортисти, треньори и деятели в областта на спорта, прославяли името на България.", "date": "2018.05.17", "title": "Добрич: Община Каварна организира разнообразни спортни събития по повод Деня на българския спорт"}
{"url": "http://www.focus-news.net/news/2018/05/17/2522750/memorandumat-za-sazdavane-na-yugoiztochno-evropeyski-mezhdunaroden-institut-za-ustoychivi-tehnologii-shte-bade-podpisan-na-sreshtata-na-varha-es-zapadni-balkani.html", "text": "По инициатива на президента Румен Радев държавни ръководители на страни от региона ще подпишат Меморандум за сътрудничество и създаване на Югоизточно европейски международен институт за устойчиви технологии. Подписването се очаква да се състои в рамките на Срещата на върха ЕС - Западни Балкани в София днес. Това съобщиха от прессекретариата на държавния глава.\r\nВ свое писмо до президента Радев Саня Дамянович – министър на науката на Черна гора и председател на Управителния съвет на Югоизточния Европейски международен Институт за устойчиви технологии, информира българския държавен глава за реализирането на идеята му по време на Българското председателство на Съвета на ЕС да бъде изготвен документ за създаването на института, подписан от страните от региона, който да бъде представен пред Европейския съюз. Подкрепящите проекта държави вече са постигнали съгласие върху съдържанието на меморандума. \r\nВ началото на тази година Румен Радев проведе среща на „Дондуков“ 2 с членовете на Управителния съвет на Югоизточния Европейски международен Институт за устойчиви технологии, на която призова държавите от Балканите да демонстрират ясно своето единство и политическата си воля пред европейските институции за създаването на международния проект. На разговорите тогава българският държавен глава посочи необходимостта в кратки срокове да бъде бъдат очертани основните параметри на инициативата, а подкрепящите я държави да подпишат меморандум за сътрудничество.", "date": "2018.05.17", "title": "Меморандумът за създаване на Югоизточно европейски международен институт за устойчиви технологии ще бъде подписан на Срещата на върха ЕС - Западни Балкани"}
{"url": "http://www.focus-news.net/news/2018/05/17/2522788/veliko-tarnovo-za-peti-pat-shte-bade-otsluzhena-sveta-liturgiya-v-muzey-patriarsheski-hram-vaznesenie-gospodne-na-tsarevets.html", "text": "На празника Възнесение Господне в едноименния Музей – Патриаршески храм на хълма Царевец, ще бъде отслужена света литургия. Това съобщиха от пресцентъра на  Община Велико Търново . Началото на празничната утреня беше в 8.00 часа. Тя ще бъде последвана от светата литургия с начален час 10.00 часа. Великотърновската Света митрополия със съдействието на кмета на Община Велико Търново Даниел Панов канят всички християни молитвено да участват в празничната евхаристия в Патриаршеския храм на Второто българско царство.\r\nСветата Литургия ще бъде под предстоятелството на Негово Високопреосвещенство Великотърновския митрополит Григорий в съслужение с епископ Сионии, игумен на Троянския манастир, архимандрит Самуил, игумен на Бачковския манастир, свещеници от Великотърновска епархия и други от БПЦ.\r\nНа църковен събор в Лампсак (Мала Азия) в 1235 г. Търновската патриаршия е призната в Пентархията за една от петте първенствуващи църкви и наречена „стълб на православието”. Седалището на тогавашната Българска патриаршия се намира върху най-високата точка на крепостта „Царевец”. В средата на патриаршеския замък е патриаршеската църква „Възнесение Господне”. Според Бориловия синодик тя е наречена „майка на църквите”. Тя носи спомена за четиринадесет патриарси на Българската църква. Сега в Нова България след досточтúмите Кирил (1953-1971) и Максим (1971-2012), нинездравствующия Първосветúтел е Негово Светейшество Неофит, Патриарх Български и Митрополит Софийски.\r\n„Сега за нас е дадено време, свобода и възможност да измолим Светия Дух, та да се върне в Дома Господен и закриля Велико Търново и Отечеството ни любезно България!“.", "date": "2018.05.17", "title": "Велико Търново: За пети път ще бъде отслужена света Литургия в Музей – Патриаршески храм „Възнесение Господне” на Царевец"}
{"url": "http://www.focus-news.net/news/2018/05/17/2522781/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa.html", "text": "На големия християнски празник Възнесение Господне, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\", предаде репортер на Агенция \"Фокус\". Началото ще бъде в 9.00 часа.  \r\nНикола ПЕТКОВ", "date": "2018.05.17", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\""}
{"url": "http://www.focus-news.net/news/2018/05/17/2522790/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Пловдив ще проведат приемни за граждани. Това съобщиха от пресцентъра на ПП ГЕРБ. Днес общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nДамян Петров - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.05.17", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/05/17/2522787/blagoevgrad-kmetat-d-r-atanas-kambitov-organizira-stilen-kokteyl-za-abiturientite-v-grada.html", "text": "За поредна година кметът д-р Атанас Камбитов организира официален прием за абитуриентите от Випуск 2018 в Благоевград. Зрелостниците ще бъдат посрещнати пред зала „22 септември“ в 18.30 часа днес. Това съобщиха от пресцентъра на Община Благоевград. Кметът д-р Камбитов, заедно с ученици, преподаватели и директори ще се съберат за общи снимки и заедно ще тръгнат към мол „Ларго“, където ще бъде даден официалният прием. Тържествата в чест на зрелостниците продължават на 24 май - Ден на българската просвета и култура и на славянската писменост и Празник на Благоевград, когато започват и бляскавите дефилета на абитуриентите. Червеният килим, тази година ще бъде поставен на ново място. Те ще тръгнат от моста над Младежки дом и ще продължат ревюто по площад „Македония“, където ще ги очаква красива арка. И тази година кандидат-студентите ще представят стилни и изискани облекла. Честванията по повод завършването на Випуск 2018 ще продължат до 26 май.", "date": "2018.05.17", "title": "Благоевград: Кметът д-р Атанас Камбитов организира стилен коктейл за абитуриентите в града"}
{"url": "http://www.focus-news.net/news/2018/05/17/2522791/sport-dariya-gavrilova-pobedi-garbine-mugurusa-na-turnira-v-rim.html", "text": "Австралийската тенисистка Дария Гаврилова на втори кръг на турнира на Женската тенис асоциация в Рим спечели Гарбине Мугуруса от Испания с - 5:7, 6:2, 7:6.\r\nЗа излизането на четвъртфинала Гаврилова ще се изправи срещу Рускинята Мария Шарапова.  Виктор Турмаков", "date": "2018.05.17", "title": "Спорт: Дария Гаврилова победи Гарбине Мугуруса на турнира в Рим"}
{"url": "http://www.focus-news.net/news/2018/05/17/2522792/blagoevgrad-natovareno-e-dvizhenieto-po-avtomagistrala-struma-i-glaven-pat-e-79.html", "text": "Натоварено е движението по автомагистрала „Струма“ и главен път Е-79, както и по второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. През нощта не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2018.05.17", "title": "Благоевград: Натоварено е движението по автомагистрала „Струма“ и главен път Е-79"}
{"url": "http://www.focus-news.net/news/2018/05/17/2522796/pazardzhik-ogranicheno-e-dvizhenieto-na-tovarni-avtomobili-nad-10-t-po-transportniya-most-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки  са преобладаващо сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.17", "title": "Пазарджик: Ограничено е движението на товарни автомобили над 10 т по транспортния мост в село Бошуля поради ремонт"}
{"url": "http://www.focus-news.net/news/2018/05/17/2522798/pregled-na-osnovnite-temi-v-shumenskiya-pechat.html", "text": "„Шуменец осъди енергото“ е водещото заглавие във вестник „Шуменска заря“. Шуменският окръжен съд осъди „Енерго-про“ да заплати 3610 лв. плюс лихвата като обезщетение за пропуснати ползи от обитаването на частен имот в с. Мадара за периода 9.02.2016 г. до 6.02.2017 г. Неделчо Неделчев претендира, че неправомерно е лишен от ползването на имота заради липса на електричество. „Прокуратурата откри нарушения в общинските наредби за кучетатА”, съобщава ежедневникът. Прокуратурата откри нарушения в общинските наредби на Шумен и Велики Преслав за отглеждане, овладяване на популацията на безстопанствените кучета. Общинските съветници на Шумен са записали незаконосъобразен текст: „От такси се освобождават собствениците на кучета с поставен микрочип – за първата година от тяхното регистриране при ветеринарен лекар“. Този текст прокуратурата счита, че противоречи на Закона за ветеринарномедицинската дейност, където не е предвидено аналогично основание за освобождаване от такса. „Представиха книга за Георги Лунгов“, пише изданието. „Когато завесата се вдигне” е заглавието на представената във Велики Преслав книга за емблематичния Георги Лунгов от село Драгоево. Ако беше жив, видният общественик щеше да е навършил 80 години, но си отиде преди две десетилетия. В негова паметедноименният му внук преиздаде книга с разкази за историята на селото, художествената самодейност, известни личности и важни събития, станали в Драгоево през миналия век. Екарисажът срещу ОДБХ – Шумен „Брамас“ или шуменският екарисаж водят още три дела срещу Областната дирекция по безопасност на храните. Те са срещу три заповеди на директора на държавната институция,с които са заличени дейностите на обезвреждане на странични животински продукти от категория 1, 2 и 3, обект за производство, търговия и пускане на пазара на суровини и храни от животински произход, непредназначени за консумация от хора и на продукти получени от странични животински продукти категория ІІІ и третото – съхранение на продукти, получени от странични животински продукти категория 1 и 2“.", "date": "2018.05.17", "title": "Преглед на основните теми в шуменския печат"}
{"url": "http://www.focus-news.net/news/2018/05/17/2522794/nimh-pod-pragovete-za-vnimanie-sa-pragovete-na-rekite-v-zapadnobelomorskiyat-rayon.html", "text": "Под праговете за внимание са праговете на реките в Западнобеломорският район, сочи справка на сайта на Националният институт по метеорология и хидрология. През следващите дни речните нива в басейна ще се понижават или ще останат без съществени изменения. На 19 май в резултат на валежи ще има повишения на речните нива в басейна, като по-значителни ще бъдат повишенията на реките в горните части от водосборите на реките Места и Струма.", "date": "2018.05.17", "title": "НИМХ: Под праговете за внимание са праговете на реките в Западнобеломорският район"}
{"url": "http://www.focus-news.net/news/2018/05/17/2522797/dobrich-prodalzhava-remontat-na-asfaltova-nastilka-po-chast-ot-okolovrastniya-pat-i-patya-za-varna.html", "text": "Ремонт по три пътни направления се осъществява в областта. Движението по път II-27 Нови пазар – Добрич в района на с. Орлова могила се извършва с повишено внимание поради ремонт на мостово съоръжение, предаде кореспондент на Радио „Фокус” – Варна. Участъкът е сигнализиран с пътни знаци. Срокът на изпълнение е до 18 май. В областта няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, духа слаб до умерен вятър, температурата на въздуха е около 17 градуса към 8,30 часа. \r\nЖулиета НИКОЛОВА", "date": "2018.05.17", "title": "Добрич: Продължава ремонтът на асфалтова настилка по част от Околовръстния път и пътя за Варна"}
{"url": "http://www.focus-news.net/news/2018/05/17/2522799/blagoevgrad-konkurs-mini-mis-i-mini-mistar-shte-se-provede-v-bansko-na-1-yuni.html", "text": "За Деня на детето – 1 юни, Общинска администрация Банско е подготвила любопитна изненада за всички малки и големи деца. Конкурсът „Мини Мис и Мини Мистър“ с актрисата Илиана Балийска, ще гостува на планинския град за първи път, за да избере мини госпожици и мини господа, които да представят своята община в Телевизионната Талантиада. Това съобщиха от пресцентъра на Община Банско. \r\nШоуто е в два етапа - детскоградинска възраст - от 3 до 7 години и каки и батковци от 1-ви до 6-ти клас. За мини госпожиците е предвидена игра на манекенки, а за мини господата-артисти-мускулисти-културисти – канадска борба. Решаващо за крайното класиране на най-добрите е надталантчването – при пълна свобода на сценичната изява – с песен, стихотворение, танц, гимнастика или някое изненадващо умение. Класираните от 1-ва до 6-та позиция, общо 24 деца от двете възрастови групи, ще бъдат поканени да представят Община Банско в XX-я Юбилеен телевизионен конкурс “Мини Мис и Мини Мистър“ в Националния Дворец на децата в гр. София, а патронът на Празничното шоу, г-н Георги Икономов, ще има удоволствието да връчи почетните ленти на победителите.\r\nСцената е като Живота – обича смелите. Това е максимата на Мини Шоуто, а всички смелчаци са канени да покажат своите таланти от 10.00 часа за първата възрастова група и от 11:30 ч. за втората възрастова група. Мястото на събитието е известно: площад „Никола Вапцаров”, а веселието – гарантирано.", "date": "2018.05.17", "title": "Благоевград: Конкурс „Мини Мис и Мини Мистър“ ще се проведе в Банско на 1 юни"}
{"url": "http://www.focus-news.net/news/2018/05/17/2522793/ministar-ekaterina-zaharieva-liderite-na-es-sa-edinni-che-evropa-shte-ostane-v-sdelkata-s-iran-i-che-nikoy-ne-iska-voyna-sas-sasht.html", "text": "Лидерите на ЕС са единни, че Европа ще остане в сделката с Иран и че никой не иска война със САЩ. Това каза министърът на външните работи Екатерина Захариева в предаването „Тази сутрин“ по бТВ.\r\nТя посочи, че три са били точките, които вчера председателят на Европейския съвет Доналд Туск е предложил на лидерите – дигиталният дневен ред, Иран и плана за ядрено разоръжаване и търговските отношения на САЩ и ЕС. „И както той правилно каза вчера, всъщност всичките теми, които лидерите ще обсъждат в София, са всъщност с глобални измерения. Защото от години говорим ,че Европа трябва да положи усилия, за да придобие отново ролята си на най-голямата икономика в света, че трябва да създадем умения у младите хора, които да отговарят на развитията на технологиите, че трябва да създадем общия дигитален пазар и всички да го подкрепяме. Звучи страхотно, а в същото време има още отворени досиета, които трябва да приключват до края на мандата на тази комисия, за да можем да напреднем. Темата с Иран и излизането на САЩ от споразумението е изключително важна тема, но лидерите останаха единни и това, което решиха, е, че ще Европа ще остане в сделката с  Иран, докато Иран продължава да я изпълнява“, каза още Захариева и посочи, че няма информация след 11 доклада на проверките от Международната организация за ядрено оръжие, че Иран не я изпълнява.\r\n„Фактът, че срещата продължи повече от четири часа с тези тежки теми за мен е абсолютно позитивен и показва, че сме единни по тях, защото има вечери, които се превръщат в закуски. Защото отношението ЕС – САЩ засяга всяка една от тези държави. А никой не иска война със Щатите. Разбраха се Комисията да продължава преговорите със САЩ, но фактът, че всичките 28 държави застават зад нея я прави много по-силна“, коментира външният министър.", "date": "2018.05.17", "title": "Министър Екатерина Захариева: Лидерите на ЕС са единни, че Европа ще остане в сделката с Иран и че никой не иска война със САЩ"}
{"url": "http://www.focus-news.net/news/2018/05/17/2522795/kyustendil-zelena-akademiya-ustoychivo-razvitie-na-biologichnite-resursi-shte-bade-otkrita-v-grada.html", "text": "Зелена академия „Устойчиво развитие на биологичните ресурси” ще бъде открита в Кюстендил. Това съобщиха за Радио „Фокус” – Кюстендил от Общинска служба „Земеделие” – Кюстендил. Събитието ще започне от 9.30 часа в залата на „Научно технически институт” – Кюстендил. Програмата предвижда разнообразни теми, свързани с развитието на биологичното земеделие. Ще бъдат засегнати темите за подаване на заявления за подпомагане по оперативните програми, възможностите за подпомагане на млади фермери и безопасно приложение на продукти за растителна защита. Предвижда се и лекция на тема „Дронове в помощ на земеделието”, както и презентация за адаптиране на земеделското производство към климатичните промени. В програмата са включени и секции „Дом и градина”, „Гори и околна среда, както и състезание „зелени игри”. В отделните секции ще бъдат представени теми за отглеждането на пчели, защитените видове в областта, биоразградимите отпадъци.\r\nВенцеслав ИЛЧЕВ", "date": "2018.05.17", "title": "Кюстендил: Зелена академия „Устойчиво развитие на биологичните ресурси” ще бъде открита в града"}
{"url": "http://www.focus-news.net/news/2018/05/17/2522805/shumen-po-avtomagistrala-hemus-v-uchastaka-novi-pazar-zaychino-oreshe-ot-km-362-do-km-375-se-izvarshva-kosene-na-trevni-ploshti.html", "text": "С нормална интензивност е движението по републиканската пътна мрежа в област Шумен, предаде репортер на Радио „Фокус“ - Шумен. Движението в участъка Нови пазар – Зайчино Ореше от км 362 до км 375 на автомагистрала „Хемус“ и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Движението по път Силистра – Шумен в участъка Силистра ГКПП – с.Черковна от км 0 до км 38 се осъществява в една лента поради полагане на хоризонтална маркировка. Движението се регулира с конуси. Ограничено остава движението по път ІІІ-701 в участъка Секулово – Тодор Икономово от км 9 до км 16 за автомобили над 3,5 тона,  поради компрометирано състояние на мостово съоръжение. Въведен е обход. В сила е забраната за  движението по път Радко Димитриево – Друмево за автомобили над 10 тона поради свлачищни процеси. Обходът е Шумен - Овчарово - Друмево.\r\nИвелина ИВАНОВА", "date": "2018.05.17", "title": "Шумен: По автомагистрала „Хемус“ в участъка Нови пазар – Зайчино Ореше от км 362 до км 375 се извършва косене на тревни площи"}
{"url": "http://www.focus-news.net/news/2018/05/17/2522800/ministar-predsedatelyat-boyko-borisov-obsadi-s-premiera-na-polsha-mateush-moravetski-satrudnichestvoto-v-ramkite-na-es-i-podkrepata-za-razvitieto-na-zapadnite-balkani.html", "text": "Министър-председателят Бойко Борисов обсъди с премиера на Полша Матеуш Моравецки сътрудничеството в рамките на Европейския съюз и подкрепата, която страни като България и Полша могат да окажат за развитието на Западните Балкани. Това съобщиха от правителствената информационна служба. Моравецки оцени високо организацията на Срещата на върха, която е създала отлична атмосфера за ползотворни обсъждания днес. В разговора той посочи също, че благодарение на усилията на Българското председателство е постигнат напредък по открити теми, като сред тях има и такива, които страната му следи с особен интерес.\r\nМатеуш Моравецки покани българския премиер на посещение в Полша, на което разговорите да бъдат продължени.", "date": "2018.05.17", "title": "Министър-председателят Бойко Борисов обсъди с премиера на Полша Матеуш Моравецки сътрудничеството в рамките на ЕС и подкрепата за развитието на Западните Балкани"}
{"url": "http://www.focus-news.net/news/2018/05/17/2522804/silistra-istoricheskiyat-muzey-v-dulovo-otbelyazva-20-ata-si-godishnina.html", "text": "Историческият музей в Дулово отбелязва 20-ата си годишнина. Програмата за честването ще започне от 14.00 часа в зала 1 на Община Дулово, съобщи за Радио „Фокус“ - Шумен директорът Белчо Маринов. Срещата ще бъде открита от кмета на Община Дулово д-р Юксел Ахмед. Презентации и лекции ще представят акад. Георги Марков, проф. Георги Атанасов, проф. Станислав Станилов, проф. Пламен Павлов, доц. Павел Георгиев, проф. Николай Русев – Молдова, проф. Ахмед Ташън – Турция. Презентация „20 години Исторически музей, гр. Дулово“ ще представи директорът на музея Белчо Маринов. В рамките на честваниата ще бъдат показани изложби на проф. Вера Бонева и проф. Жоржета Назърска. Ще бъде представена книгата на проф. д.и.н. Георги  Атанасов и Белчо Маринов „Към ранната история и археология на Дуловския край“. С презентация ще участва и доц. д.и.н. Валери Йотов от РИМ, гр. Варна. Програмата за честването продължава и на 18 май с посещение на знакови места в района- аязмото край с. Руйно и Царската гробница и текето на Демир баба територията на ИАР „Сборяново“.\r\nИвелина ИВАНОВА", "date": "2018.05.17", "title": "Силистра: Историческият музей в Дулово отбелязва 20-ата си годишнина"}
{"url": "http://www.focus-news.net/news/2018/05/17/2522802/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, пътните настилки са предимно мокри. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. По направлението Хвойна – Чепеларе се извършва почистване на регули. По пътя Доспат – Борино се оформя пътен окоп, а в отсечката Стойките – Девин се извършват частични ремонти на асфалтовата настилка. По трите направления преминаването трябва да се осъществява с повишено внимание в свободната лента, съобразно създадената организация на движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.17", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/17/2522807/pregled-na-osnovnite-temi-v-burgaskiya-pechat.html", "text": "„Хайка за колани в автобусите“ е водещото заглавие на първа страница на регионалния ежедневник „Черноморски фар“. „Специализирана акция на КАТ тече от няколко дни“ и „Трима получиха честитка за по 50 лева“ са подзаглавията на статията. От два дни КАТ-Бургас провежда съвместна акция с ДАИ, а част от проверките са за използване на предпазни колани в товарни автомобили, микробуси и автобуси. „Ръст на болните от вирусен хепатит“ е друго заглавие от първа страница на вестника. Заболелите от вирусен хепатит в Бургас бележат ръст, показват последните данни на Регионалната здравна инспекция. Към момента са изолирани 6-а болни. „Валидаторите сработват до края на месеца“е следващо заглавие на вестника. Валидаторите в тролеите и маршрутките трябва да сработят до края на месеца. „Пристанище – Бургас чества 115 години“ и “Представители на 18 държави идват в зала „Младост“ са други заглавия в днешния брой на изданието.\r\nТемата на днешния брой е „С роботи и кулинарни умения ученици презентират гимназиите си“ е следваща тема от челото на вестника. С роботи, кулинарни и фризьорски умения ученици от бургаски гимназии презентираха учебните си заведения на тазгодишното издание на Панорама на средното образование, която бе открита вчера в БСУ.", "date": "2018.05.17", "title": "Преглед на основните теми в бургаския печат"}
{"url": "http://www.focus-news.net/news/2018/05/17/2522806/lyubo-neykov-i-stanimir-gamov-shte-gostuvat-v-dobrich-s-vludyavashtata-komediya-zhena-mi-se-kazva-boris.html", "text": "Една от топ постановките в България \"Жена ми се казва Борис” ще покори и публиката в Добрич. Уникалната комедия гостува в града на 20 юни от 19 часа в ДТ „Йордан Йовков“. Това съобщиха от пресцентъра на Община Добрич.\r\nПродажба на билети на черно, хора, които влизат през задния вход на залата, десетки правостоящи... Във всеки град спектакълът „Жена ми се казва Борис” поражда неистов интерес и дълги опашки от чакащи за билети.\r\nВлудяваща, експресивна, комична, пълна с обрати и изненади, преливане от мъжки в женски образи, екшън и абсурди, и за капак на всичко - изпълнена с ирония. С това може да се определи най-търсена постановка в България \"Жена ми се казва Борис”. \r\nЛюбимецът на публиката Любо Нейков влиза в главния женски образ на мястото на Румен Угрински. Дори да сте гледали постановката, сега ще я видите в друга светлина.В ролята на съпругът зрителите могат да видят Станимир Гъмов, обявен за победител в първия сезон на „Като две капки вода”. На сцената излиза плеяда от звезди – актьорите от „Комиците”- Петьо Петков-Шайбата и Ернестина Шинова, както и Стефан Рядков, Диана Любенова и Жанина Дончева. \r\nГъмов е бедняк, женен за богатата Диана Любенова и от две години с любовница. Лъжите му обаче си имат граници и влюбената до уши в него Жанина Дончева е намислила да разкаже за всичко на жена му. Това въвлича героят на Гъмов в пъклен план да преобрази в женски образ пощальона Нейков. Към цялата бъркотия се добавя случайно семейство от провинцията - Стефан Рядков и Ернестина Шинова, които допълнително усложняват ситуацията. За да е пълна картината, към този невъобразим сюжет се прибавя и образа на Шайбата, който играе ревнивия съпруг на любовницата на Гъмов.  Така всички актьори се сблъскват с различни комични и абсурдни ситуации от началото до самия край. \r\nПотопете се в незабравимо преживяване с гарантирани 2 часа смях в най-щурата постановка за цяла България на 20 юни от 19 часа в ДТ „Йордан Йовков“! \r\nБилети за спектакъла ще намерите на тел. 058/605 573 и 0885 387 319 и на касата на театъра!", "date": "2018.05.17", "title": "Любо Нейков и Станимир Гъмов ще гостуват в Добрич с влудяващата комедия „Жена ми се казва Борис“"}
{"url": "http://www.focus-news.net/news/2018/05/17/2522811/pregled-na-osnovnite-temi-vav-velikotarnovskiya-pechat.html", "text": "„Тираджии излизат на протест във В. Търново“ е заглавие от първа страница на областния всекидневник „Янтра Днес”. Около 30 ТИР-а се очаква да излязат на мирен протест във Велико Търново срещу новите правила за превозвачите в Европа, които заплашват да доведат до масов фалит на български фирми. „18.7 млн. лв. ще струва изкърпването на част от пътя П. Тръмбеш – Антоново“ е друго заглавие от днешното издание. 18.7 млн. лв. ще струва преасфалтирането на 47 км от третокласния път Полски Тръмбеш – Стражица – Антоново. Това информират от Агенция „Пътна инфраструктура“. „Проект за над 5 млн. лв. спечелиха Павликени и Полски Тръмбеш“ , пише още вестникът. Офис на Местната инициативна група (МИГ) „Павликени – Полски Тръмбеш“ откриха вчера тържествено в Павликени. Лентата прерязаха кметовете на двете общини инж. Емануил Манолов и инж. Георги Чакъров … В какво ще бъдат вложени средствата, разберете от страниците на вестника. „Осем абитуриенти отнесоха глоби за рисково шофиране“ е друга новина от днес. В изданието ще откриете и материал, разказващ за ден с повече плодове и зеленчуци, който подготвят за децата на В. Търново.  \r\n„Най-големият градски парк в региона и модерен площад са новите бижута на Горна Оряховица“ е заглавие от другия областен ежедневник „Борба“. Един от най-големите градски паркове в Централна северна България и градски център бижу изградиха в Горна Оряховица. Двата обекта са на стойности близо 7.7 млн. лв. „Медицински лаборант замени колбите и микроскопа у нас за боклукчийски камион в Германия“ е друга тема от вестника. Безизходицата принудила Петър Борисов от Велико Търново да попадне сред хилядите медицински кадри емигрирали в чужбина. Бил толкова разочарован от здравната система у нас, че откакто заминал за Германия преди 6 години – едва тази пролет си идва. „Цената на водата от „Йовковци“ скача с 10%“ е друга тема от всекидневника.  Вече е решено цената на водата на територията, обслужвана от „ВиК Йовйовци“ да се повиши с близо 10%. От 1.28 лв. за кубик водоснабдяването с питейна вода ще стане 1.40 лв. без ДДС. На първа страница на областния ежедневник е поместен и материал, разказващ за проект за превръщането на църквата „Св. Димитър“ в храм на Търновската книжовна школа, разработен от проф. Анчо Калоянов.", "date": "2018.05.17", "title": "Преглед на основните теми във великотърновския печат"}
{"url": "http://www.focus-news.net/news/2018/05/17/2522813/varna-obshtinskiyat-savetnik-ot-pp-gerb-nadya-georgieva-organizira-priemna-za-grazhdani.html", "text": "Общинските съветници от ПП ГЕРБ – Варна Надя Георгиева и Мартин Байчев ще се срещнат с граждани. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на Надя Георгиева е днес, а на Мартин Байчев – на 18 май.", "date": "2018.05.17", "title": "Варна: Общинският съветник от ПП ГЕРБ Надя Георгиева организира приемна за граждани"}
{"url": "http://www.focus-news.net/news/2018/05/17/2522810/varna-meditsinskiyat-universitet-v-grada-se-vklyuchva-v-natsionalna-zdravna-kampaniya-za-izmervane-na-kravno-nalyagane.html", "text": "Медицински университет – Варна ще се включи в национална здравна кампания за безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене. Това съобщиха от Медицински университет – Варна. Прегледите ще бъдат извършени от 11.00 до 18.00 часа днес в двора на университета. Кампанията ще се проведе едновременно в 11 града в България ще отбележи Световния ден за борба с хипертонията. Пункт за безплатно измерване на кръвното налягане ще има и на входа на Морската градина, близо до Фестивален и конгресен център – Варна. В кампанията се включват студенти по медицина от Медицински университет – Варна, които ще мерят кръвното налягане на гражданите, след което ще дават безплатна информация, свързана с хипертонията, предсърдното мъждене, мозъчния инсулт, тромбообразуването и правилата за измерване на кръвното налягане. Ранното откриване и лечение на предсърдно мъждене може да намали опасността от образуване на тромби и мозъчен инсулт, предупреждават специалистите.", "date": "2018.05.17", "title": "Варна: Медицинският университет в града се включва в национална здравна кампания за измерване на кръвно налягане"}
{"url": "http://www.focus-news.net/news/2018/05/17/2522801/blagoevgrad-v-grada-shte-bade-predstavena-postanovkata-razdelyam-dvoyki-po-domovete.html", "text": "В града ще бъде представена постановката „Разделям двойки по домовете“. Това съобщиха от пресцентъра на Община Благоевград. Спектакълът става част от семейството на Международния театрален фестивал „Тара-ра-бумбия“, като заменя постановката „Петел“. Промяната се наложи поради здравословен проблем на главната актриса от обявения предварително спектакъл от 19.00 часа днес. На Голяма сцена на ДТ „Никола Вапцаров“ жители и гости на Благоевград ще проследят постановката на Младежки театър „Николай Бинев“. Автор на представлението е Тристан Птижирар. Той е номиниран за награда „Молиер“ в категория „Най-добър жив франкофонски автор“ през 2015. \r\n„Разделям двойки по домовете“ е история за двама влюбени, които се срещат отново след 7 години, но по необичаен начин.  \r\nС лек хумор и доза мистерия и преплитане на различни чувства, постановката обещава едно истинско забавление над ежедневните ситуации. В ролите ще се превъплътят Искра Донова, Михаил Билалов, Николай Луканов. \r\nВече закупените билети за спектакъла „Петел“ ще важат и за „Разделям хора по домовете“.", "date": "2018.05.17", "title": "Благоевград: В града ще бъде представена постановката „Разделям двойки по домовете“"}
{"url": "http://www.focus-news.net/news/2018/05/17/2522808/kyustendil-poveche-ot-1-500-detsa-shte-uchastvat-v-sportniya-praznik-detstvo-moe.html", "text": "Повече от 1 500 деца ще участват в спортния празник „Детство мое”. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. Спортният празник ще започне от 9.30 часа на стадион „Осогово” в Кюстендил. Тази година ще вземат участие всички детски градини на територията на Община Кюстендил с общо 9 отбора с над 150 участници. Инициативата е във връзка със Световния ден на предизвикателството и Деня на българския спорт. „Отборите се разделят по групи, по два или три отбора. Така сформираните двойки или тройки, последователно се състезават в две игри, като се отчитат времето за изпълнение на всеки отбор на всяка от тях. Времето, което отборите постигнат в двете игри се сумира. Трите отбора постигнали най – добри времена се състезават отново по между си за определяне на победителя и класираните на второ и трето място. Останалите отбори се подреждат от четвърто място нататък, според постигнатия сбор от времената в двете игри”, каза Стоян Стоянов. От Община Кюстендил са осигурени награди от спортни консумативи и уреди за всички участници.\r\nВенцеслав ИЛЧЕВ", "date": "2018.05.17", "title": "Кюстендил: Повече от 1 500 деца ще участват в спортния празник „Детство мое”"}
{"url": "http://www.focus-news.net/news/2018/05/17/2522814/kyustendil-chastichni-remontni-na-asfaltovata-nastilka-se-izvarshvat-po-patya-mezhdu-golemo-selo-i-bobov-dol.html", "text": "Частични ремонтни на асфалтовата настилка се извършват по пътя между Големо село и Бобов дол. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да се движат с повишено внимание. Ремонтът е предвиден до края на днешния ден. Поради ремонт на фуга на виадукт се спира движението в участък от автомагистрала „Струма”. Ремонтът се извършва при 46 километър, посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 23 май. Ремонтни дейности се извършват по пътя Кюстендил – Перник, в района на селата Ябълково и Цървеняно. Водачите на моторни превозни средства трябва да се движат с повишено внимание. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.17", "title": "Кюстендил: Частични ремонтни на асфалтовата настилка се извършват по пътя между Големо село и Бобов дол"}
{"url": "http://www.focus-news.net/news/2018/05/17/2522809/mariana-kukusheva-natsionalen-branshovi-sayuz-na-hlebarite-i-sladkarite-energiyata-na-balgarskite-hlebari-mozhe-da-napravi-hlyaba-na-balgarina-po-sladak-v-utreshniya-den.html", "text": "На този празник нека още веднъж повярваме, че енергията, която имат българските хлебари може да промени много нагласи в обществото и да направи хляба на българина по-сладък в утрешния ден. Това каза за Агенция „Фокус“ Мариана Кукушева, председател на УС на Националния браншови съюз на хлебарите и сладкарите, по повод Професионалния празник на хлебарите. Кукушева отбеляза, че с различни събития в много градове от страната българските хлебари ще почетат своя празник. „Ще бъдат извършвани водосвети, ще се освещават хлябове и ритуални пити. Фолклорни ансамбли ще правят възстановки на определени ритуали при отглеждане на пшеницата и замесване на хляба. В София, съвместно със Столична община и с омбудсмана Мая Манолова, е организиран водосвет в 16.00 часа в храм „Света Неделя“. За 28-а година камбаните ще бият за здраве и берекет, за благословията на хляба, който неуморно създаваме всеки ден“, разказа Кукушева, като допълни, че по традиция се очаква в отбелязването на празника да се включат много хора от цялата страна. „Празникът не е свързан със създаване на някакви по-специални нагласи, а по-скоро е с благодарност, смирение и вяра в бъдещето. Осветените хлябове и тестени изделия, ще бъдат дарени на дома за стари хора в квартал „Овча купел“ в София с идеята да споделим и да дарим това, което правим денонощно, всеки ден“, каза още Кукушева. „Днешният празник съвпада със Спасовден или Възнесение Христово. Възнасянето на Христос 40 дни след неговото Възкресение, е символа на възнасянето на хляба и преклонението пред него“, отбеляза тя. „Посланието, което искаме да изпратим към всички потребители, е да помнят, че никой не е по-голям от хляба и никоя друга храна не може да замести хляба в здравословното хранене. Той затова е насъщен, защото присъства всеки ден на нашата трапеза. Към него трябва да посягаме с чисти ръце и с още по-чисти помисли и да не забравяме, че символът на живота всъщност е хлябът. Той е обединителят на всички хора по света, независимо от религия, етнос, социално положение, професионална реализация“, каза още Мариана Кукушева.", "date": "2018.05.17", "title": "Мариана Кукушева, Национален браншови съюз на хлебарите и сладкарите: Енергията на българските хлебари може да направи хляба на българина по-сладък в утрешния ден"}
{"url": "http://www.focus-news.net/news/2018/05/17/2522818/blagoevgrad-vremenno-dvizhenieto-po-pat-i-1-sandanski-gkpp-kulata-v-rayona-na-granichniya-punkt-se-osashtestvyava-v-edna-lenta-poradi-remont.html", "text": "Временно движението по път I-1 Сандански – ГКПП \"Кулата\" в района на ГККП \"Кулата\" се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.05.17", "title": "Благоевград: Временно движението по път I-1 Сандански – ГКПП \"Кулата\" в района на граничния пункт се осъществява в една лента поради ремонт"}
{"url": "http://www.focus-news.net/news/2018/05/17/2522817/ministar-ekaterina-zaharieva-nad-12-otvoreni-vaprosa-ima-vse-oshte-v-stranite-ot-zapadnite-balkani-predi-prisaedinyavaneto-im-kam-es.html", "text": "Над 12 отворени въпроса има все още в страните от Западните Балкани преди присъединяването им към ЕС. Това каза министърът на външните работи Екатерина Захариева в интервю за предаването „Тази сутрин“ по бТВ.\r\n„Много често и самите приятели от Западни Балкани задават въпроса, защо като че ли по-бавно вървят. Има държави, които са скептични за присъединяване през 2025 г. и си мисля, че една от основните причини е, че всички държави от ЕС, включително и България, искат тези държави да покажат, че могат първо да решат проблемите си, да постигнат компромис. Над 12 отворени въпроса има все още в страните от Западните Балкани – т.е. отговорното отношение и културата на компромисите трябва да се покажат преди членство. И това е неизменно условие по пътя на присъединяване. За да може всички лидери на ЕС да са убедени, че когато седнат на масата по темите, които са важни за всички, можем да постигаме компромиси независимо, че имаме различни мнения по някои теми“, коментира още тя.\r\nЗахариева посочи, че 15 години след срещата в Солун три държави са се присъединили към Европейския съюз, а четири са със статут на кандидат. „Още берем плодовете от Солун и усещаме последиците и същото ще стане и със София. Какво ще се случи при нас – ще се потвърди европейската перспектива в декларация от 28 лидери така, че да е неотменима. Ще се приеме и Софийски дневен ред с шест сфери на взаимодействие, на помощ от ЕС и на сътрудничество, които ще подпомогнат по-бързия процес по присъединяване на страните от Западните Балкани“, обясни външният министър.\r\n„Трябва да покажем, че можем да се помиряваме и че можем да решаваме проблемите си, ако искаме присъединяване. Ние можем да ги подпомагаме, но те сами трябва да се помирят. Всички искат да са част от общ пазар за свободно движение и с общо законодателство, но като искаш да си част от тази общност, трябва да можеш да се помириш вътре в държавата си. За това тази среща е историческа – защото тя подпомага това сближаване. Когато те видят ясните проекти по Софийския дневен ред, ще видят, че има защо да направят компромиси“, обясни още тя.\r\nЗахариева посочи, че двамата министри на Македония и Гърция водят много интензивни разговори. „Толкова интензивни не са били от 12 години, и се надявам днешната среща да ги доближи до намиране на компромисно решение“, коментира тя.", "date": "2018.05.17", "title": "Министър Екатерина Захариева: Над 12 отворени въпроса има все още в страните от Западните Балкани преди присъединяването им към ЕС"}
{"url": "http://www.focus-news.net/news/2018/05/17/2522815/ochakvaniyata-na-es-ot-sreshtata-na-visoko-ravnishte-sas-zapadnite-balkani-v-sofiya-osnovna-tema-v-evropeyskiya-pechat-agentsiya-fokus.html", "text": "Чешкият министър-председател Андрей Бабиш заяви, че страната му подкрепя разширяването на ЕС към Западните Балкани. Според него стабилни и сигурни Балкани са ключа за сигурността на Европа. Днес той ще присъства на срещата на високо равнище ЕС-Западни Балкани, която ще се проведе в София, пише  Prague Daily Monitor.\r\n„Темата за разширяването на ЕС е една от важните сфери на европейската политика на Чешката Република. Западните Балкани са регион, нуждаещ се от подкрепа“, заяви Бабиш. „Стабилни и сигурни Балкани са ключът към сигурен Европейски съюз. Освен това те са наш съюзник при решаването на кризата с мигрантите“, допълни той.\r\nСрещата на високо равнище в София се фокусира върху сътрудничеството между ЕС и представителите на Албания, Босна и Херцеговина, Косово, Македония, Сърбия и Черна гора в сферите на сигурността, инфраструктурата и цифровизацията.\r\n***\r\nВ София ще се проведе среща на високо равнище, за да се отдаде дължимото на приоритета на държащата ротационното председателство на ЕС България с потвърждаване на европейската перспектива на страните от Западните Балкани. За първи път от 15 години Съюзът провежда подобна среща на високо равнище със Западните Балкани, което демонстрира изтощението от разширяването и последната икономическа криза, коментира   Irish Times.\r\nМакар  Сърбия и Черна гора официално да участват в преговорите за членство, те изглеждат безкрайна. ЕС най-вероятно ще се съгласи на срещата да стартира същите безкрайни преговори с Македония и Албания. Що се отнася до Косово и до Босна и Херцеговина, перспективата в техния случай е много напред във времето. И при шестте балкански държави предприсъединителната програма за реформи едва е започнала. \r\n Организирането на срещата също не е лесно. Пет страни от съюза не признават Косово за държава – Испания, Гърция, Словакия, Румъния и Кипър като испанският министър-председател Мариано Рахой ще бойкотира събитието. Сърбия убедена да участва, но дотук.\r\nГърция и Македония ще се срещнат в кулоарите, за да разберат дали ще успеят да решат спора за името. Горна Македония? Северна Македония? Все още не се очаква решение. Гърция смята, че просто „Македония“ намеква за иредентизъм от страна на съседа ѝ, затова и ще блокира преговорите с ЕС, ако проблемът не се реши.\r\nНе всичко е толкова лошо. Наскоро България и Македония подписаха споразумение за добросъседство, което да разреши разделящите ги различия. И Косово и Черна гора се съгласиха да сключат споразумение за гранична демаркация. Но на срещата ще присъства и бедна Босна и Херцеговина, която се бори с нерешените етнически спорове и с разпределянето на властта в политическата ѝ система, която едва оцелява. \r\n***\r\n Унгарският министър-председател Виктор Орбан пристигна в София, където ще вземе участие в срещата на високо равнище на ЕС - Западните Балкани. В сряда следобед програмата на министър-председателя стартира със  срещата на върха на Европейската народна партия и след това проведе  двустранни срещи с лидерите на сестринските партии по европейски въпроси, пише  Magyar Hirlap.\r\nОрбан се срещна с бившия италиански премиер Силвио Берлускони, лидер на партията „Италия, напред!“, както и с председателя на македонската партия ВМРО-ДПМНЕ Християн Мицковски, с когото е обсъдил европейската интеграция на Западните Балкани.\r\n„Премиерът потвърди, че Унгария подкрепя присъединяването на Македония към Европейския съюз възможно най-скоро“, заяви прессекретарят на унгарското правителство Берталан Ховаши. „Работните групи на срещата на високо равнище за Западните Балкани и специалните преговори на министър-председателите на Вишеградската четворка ще се проведат в четвъртък, а Виктор Орбан също ще проведе двустранни преговори с европейските лидери“, допълни той.\r\nСрещата на високо равнище има за цел да даде нов тласък на отношенията на ЕС със Западните Балкани. Участниците в срещата на високо равнище се стремят да засилят ангажимента на ЕС към партньорите от Западните Балкани и да привлекат вниманието към факта, че регионът принадлежи на европейското семейство.\r\nТе също така възнамеряват да задълбочат инфраструктурата и цифровите връзки между ЕС и Западните Балкани и да развият по-тясно сътрудничество в отговор на общи предизвикателства като сигурност, миграция, геополитически развития и добросъседските отношения.\r\nВ допълнение към държавните и правителствените ръководители на държавите-членки на ЕС на срещата на върха ще присъстват шестимата партньори от Западните Балкани, включително Албания, Босна и Херцеговина, Сърбия, Черна гора, Македония и Косово. Срещата се води от българския премиер Бойко Борисов, поел ротационното председателство на ЕС.\r\n***\r\nНа срещата в София в четвъртък лидерите на Европейския съюз и шест страни от Западните Балкани ще се стремят да покажат, че все още са ангажирани един с друг - 15 години след последното такова събиране. За ЕС това означава, че вратата е отворенa за членство. За балканските страни това означава да декларират, че ще предприемат необходимите реформи, за да го постигнат,  пише Politico.\r\nБалканите се върнаха в политическия дневен ред на ЕС, тъй като европейските лидери се разтревожиха от влиянието на други сили на южния му фланг, особено  на Русия. Миграционната криза през 2015 г., в която стотици хиляди хора влязоха в ЕС през маршрута на Западните Балкани, също така напомни за значението на региона за стабилността на блока.\r\nНо интензивната дипломация, която доведе до срещата на върха в София, показва колко е трудно да се постигне споразумение между 28-те членки на ЕС по отношение на политиката към своите балкански съседи, които бяха засегнати от войната и гражданските вълнения през 90-те години и все още се сблъскват с проблеми като корупция,  слаби демократични институции и нерешени двустранни спорове.\r\nПравителствата на ЕС все още се мъчат да се споразумеят дали да поканят Албания и Македония да започнат преговори за членство на заседанието на Европейския съвет следващия месец, като Франция и Холандия  ръководят лагера на скептиците.\r\nВ София испанският министър-председател Мариано Рахой ще вечеря с колегите си лидери от ЕС в сряда вечер - но след това ще си замине, защото в срещата участва Косово. Испания е една от петте страни от ЕС, които не признават Косово, което обяви независимост от Сърбия през 2008 г. Очаква се да присъстват лидерите на другите четири страни, но Косово е особено чувствителен въпрос за Испания, като се има предвид ожесточеното й противопоставяне на сепаратистките движения в рамките на собственото й граници.\r\nДипломатите от ЕС излязоха с творчески решения за справяне с косовския въпрос. Въпреки че Рахой ще бойкотира срещата на върха, представители на ЕС очакват, че Испания ще бъде представена на някакво ниво и ще одобри окончателната декларация, като текстът ще се отнася по-скоро за \"партньори\" от Западните Балкани, отколкото за \"страни\". Сърбия счита Косово за отцепила се провинция - но табелката на Косово на масата ще бъде такава, че да не се разбира статута на територията.\r\n\"Форматът на срещата е само по себе си предизвикателство\", заяви високопоставен служител на ЕС. \"Ние сме особено доволни, че успяхме да изработим декларация, която се подкрепя от всички 28.\"\r\n***", "date": "2018.05.17", "title": "Очакванията на ЕС от срещата на високо равнище със Западните Балкани в София - основна тема в Европейския печат (Агенция \"Фокус\")"}
{"url": "http://www.focus-news.net/news/2018/05/17/2522816/pregled-na-osnovnite-temi-vav-varnenskiya-pechat.html", "text": "„Проверяват за сънна апнея шофьорите от градския транспорт“ е челното заглавие в днешния брой на вестник „Черно море“. 37 шофьори от „Градски транспорт“ Варна, са прегледани за обструктивна сънна апнея (ОСА). Предстои през скрининга да минат всички останали. „Общинският съвет одобри носителите на награда „Варна“, пише на 2 стр. Общинският съвет одобри на тържественото си 30-о заседание номинациите за награда „Варна“ за 2018 г. Престижните отличия се дават на най- изявените през годината хора на науката, образованието, културата и изкуството. „Допълниха с 200 адреса системата за прием в първи клас“, четем на същата страница. С около 200 адреса беше допълнена базата данни на новата система от правила за електронен прием в първи клас в училищата на територията на община Варна. „Унгарското консулство става генерално“, информира още изданието. Правителството даде съгласието си консулството на Унгария във Варна да стане генерално, а неговият ръководител – българският гражданин Йордан Йорданов, да е генерален консул. „Областта ни е на трето място по завършени жилищни сгради“, четем на стр. 4. Област Варна е на трето място в страната по въведени в експлоатация жилищни сгради. Преди нея са Пловдив – 89 сгради с 290 жилища и Бургас – 70 сгради с 249 жилища. „1000 деца в риск и семействата им са ползвали услугите на Общностния център“, пише по-долу на същата страница. Около 1000 деца и техните семейства са ползвали услугите на „Общностен център за деца и семейства – Варна“, който бе създаден преди година и половина. „Живопис и фотография на арткръга „ХХL“ представя галерия „Тереза Зиковска“, съобщава още вестникът. Свилен Стефанов, Генади Гатев, Иван Кюранов и Росен Тошев са художници, които навлизат в художествения живот на София в началото на 90-те години. Тяхното творчество се свързва с една от най-известните артгрупи от това време „ХХL“, както и с едноименната галерия, съществувала между 1996 и 2003 г.", "date": "2018.05.17", "title": "Преглед на основните теми във варненския печат"}
{"url": "http://www.focus-news.net/news/2018/05/17/2522819/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-may.html", "text": "„Софийска вода” временно ще прекъсне водоснабдяването в някои части на столицата на 18 май. Това съобщиха от пресцентъра на дружеството.\r\nВъв връзка с подмяна на сградни водопроводни отклонения на ул. „Одрин“ Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. ”Одрин” от ул. ”Цар Симеон” до бул. ”Сливница”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с ул. „Цар Симеон“.\r\nВъв връзка с подмяна на редуктор за налягане до резервоар „Мърчаево“ с. Мърчаево, се налага спиране на водоподаването от 09:30 до 13:30 часа на клиентите на „Софийска вода”, живеещи в района на: ул. ”Трендафил”, ул. „Приморско“, ул. „Бистра река“, ул. 7-ма. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трендафил“№12.\r\nВъв връзка с подмяна на сградно водопроводно отклонение на ул. 1 с. Долни Богров, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. 7 от ул. 13 до ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7 пред №16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.17", "title": "„Софийска вода” временно ще прекъсне водоснабдяването в някои части на столицата на 18 май"}
{"url": "http://www.focus-news.net/news/2018/05/17/2522803/prague-daily-monitor-cheshkata-republika-podkrepya-razshiryavaneto-na-es-v-zapadnite-balkani.html", "text": "Чешкият министър-председател Андрей Бабиш заяви, че страната му подкрепя разширяването на ЕС към Западните Балкани. Според него стабилни и сигурни Балкани са ключа за сигурността на Европа. Днес той ще присъства на срещата на високо равнище ЕС-Западни Балкани, която ще се проведе в София, пише  Prague Daily Monitor.\r\n„Темата за разширяването на ЕС е една от важните сфери на европейската политика на Чешката Република. Западните Балкани са регион, нуждаещ се от подкрепа“, заяви Бабиш. „Стабилни и сигурни Балкани са ключът към сигурен Европейски съюз. Освен това те са наш съюзник при решаването на кризата с мигрантите“, допълни той.\r\nСрещата на високо равнище в София се фокусира върху сътрудничеството между ЕС и представителите на Албания, Босна и Херцеговина, Косово, Македония, Сърбия и Черна гора в сферите на сигурността, инфраструктурата и цифровизацията. Виктор Турмаков", "date": "2018.05.17", "title": "Prague Daily Monitor: Чешката република подкрепя разширяването на ЕС в Западните Балкани"}
{"url": "http://www.focus-news.net/news/2018/05/17/2522820/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 326 см, а температурата на водата 21 градуса. Повече слънчеви часове над българския участък на Дунав ще има днес, преди обяд. След пладне ще се развива купеста и купесто – дъждовна облачност. Ще има краткотрайни валежи, придружени с гръмотевици. Максималните температури ще са между 21° и 26°.", "date": "2018.05.17", "title": "Велико Търново: С 16 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/17/2522823/shumen-raboteshtite-v-shumenskiya-ekarisazh-izlizat-na-protest.html", "text": "Работещите в шуменския екарисаж излизат на протест. Това съобщиха от екарисажа. От 10.00 часа те ще се съберат пред сградата на Областната администрация. Недоволството е срещу заповеди на директора на ОДБХ – гр. Шумен, с които са заличени дейностите на обект Екарисаж „Обезвреждане на странични животински продукти от категория 1, 2 и 3“, „Обект за производство, търговия, и пускане на пазара на суровини и храни от животински произход, непредназначени за консумация от хора и на продукти получени от странични животински продукти категория ІІІ“ и на „Съхранение на продукти, получени от странични животински продукти категория 1 и 2“. Със същите заповеди са обезсилени и удостоверенията за регистрация за съответните дейности на обекта, стопанисван и собственост на „Брамас – 96“ АД – гр. Шумен. Eкарисажът обжалва трите заповеди. Процесните административни актове директорът на ОДБХ – Шумен е аргументирал с твърдения, че търговецът не е приложил акт за въвеждане на експлоатация на целия обект, издаден по реда на ЗУТ, с което е създадена невъзможност да се гарантира съответствието му с изискванията за безопасност от пожари и аварии, изискванията за отопление, осветление, вентилация, опазване на околната среда и проследимостта на продукцията и не би могло да се гарантира, че няма риск от разпространение на заразни болести по животните. Протест на работещите в екарисажа имаше и в края на миналата седмица.", "date": "2018.05.17", "title": "Шумен: Работещите в шуменския екарисаж излизат на протест"}
{"url": "http://www.focus-news.net/news/2018/05/17/2522827/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Няма проблеми по пътищата в област Сливен, движението е натоварено, съобщиха от Областно пътно управление. Трафикът в сливенската отсечка на АМ „Тракия“ е интензивен. Няма въведени ограничения за пътуващите. Пътните настилки са сухи и нормално проходими. Натоварено е движението по пътя Сливен – Ямбол. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.05.17", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/05/17/2522828/pss-promenlivi-sa-usloviyata-za-turizam-v-planinite-ima-opasnost-ot-gramotevichni-buri.html", "text": "Променливи са условията за туризъм в планините, има опасност от гръмотевични бури. Това съобщиха за Агенция „Фокус“ от Планинската спасителна служба (ПСС) при БЧК. От ПСС препоръчват туристите да се съобразяват с динамичните процеси, които през целия ден ще протичат в планините, и да са готови за това, че могат да бъдат застигнати от гръмотевична буря, която е най-опасното явление там по това време. Температурите ще бъдат високи. \r\nOт ПСС съобщиха още, че вчера е била организирана акция на Витоша за оказване на помощ на мъж със счупен крак. Пострадалият е предаден на „Спешна помощ“ от екипите на ПСС и откаран в лечебно заведение.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.17", "title": "ПСС: Променливи са условията за туризъм в планините, има опасност от гръмотевични бури"}
{"url": "http://www.focus-news.net/news/2018/05/17/2522826/plovdiv-v-grada-zapochva-9-oto-izdanie-na-mezhdunarodniya-festival-dni-na-muzikata-v-balabanovata-kashta.html", "text": "Деветото издание на Международния фестивал „Дни на музиката в Балабановата къща“ започва в Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Общината. Откриването ще се състои тази вечер в 19.00 часа Дома на културата „Борис Христов“ с концерт на знаменитият Сергей Накаряков, наричан „Паганини на тромпета”, ненадминатия владетел на алпийския рог Аркадий Шилклопер и Камерен ансамбъл „Софийски солисти” под диригентството на проф. Пламен Джуров. На 20 май в 18.30 часа програмата на международния фестивал продължава с концерт на млади оперни певци в Балабановата къща, а на 21 май – с концерт на пиано, озаглавен „Откъсната страница от сребърния век“.\r\nГолям детски концерт на 3 юни на Римския стадион в Пловдив ще представи на една сцена талантливите млади музиканти на България заедно с прочути изпълнители. Този концерт от програмата на фестивала е под надслов „Учебникът по музика оживява” със специалното участие на популярната група „Мери бойс бенд”, чиито авторски песни присъстват в учебниците по музика за средните училища. Наред с „Мери бойс бенд”, на подиума ще мерят сили елитните състави на НУМТИ „Добрин Петков” – Оркестър, Хорът и Ансамбъл тромпети, с ръководители доц. д-р Пламен Първанов, Николета Енева и Пенчо Пенчев, както и малките певци от хор „Детска китка” с диригент Яна Делирадева.\r\nКлавирните виртуози Аглика Генова и Любен Димитров стъпват на сцената на „Дни на музиката в Балабановата къща” на 4 юни с концерт в Дома на културата „Борис Христов“.\r\nПрограмата на Международния фестивал „Дни на музиката в Балабановата къща“ продължава до 24 юни, като ще завърши с концерт на Виенска филхармония.", "date": "2018.05.17", "title": "Пловдив: В града започва 9-ото издание на Международния фестивал „Дни на музиката в Балабановата къща“"}
{"url": "http://www.focus-news.net/news/2018/05/17/2522829/predsedatelyat-na-pg-na-gerb-tsvetan-tsvetanov-shte-uchastva-v-mezhdunarodniya-forum-globsek-v-bratislava.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще вземе участие в Международния форум „ГЛОБСЕК“, който ще се проведе от днес до 19 май в Братислава. Това съобщиха от пресцентъра на ПП ГЕРБ. Организатор на събитието е мозъчният тръст „ГЛОБСЕК“. На форума в словашката столица ще бъдат обсъждани въпроси от сектор „сигурност“, работата на специалните служби, сътрудничеството в борбата с тероризма, геостратегическата ситуация и предизвикателствата пред международната система.\r\nСред говорителите на конференцията са Майкъл Чертов – бивш секретар по вътрешната сигурност на САЩ, посл. Фолганг Ишингер - председател на Мюнхенския форум за сигурност, посл. Томас Валашек - директор на „Карнеги Европа“ и Н.Пр. Томас Гремингер - генерален секретар на ОССЕ.", "date": "2018.05.17", "title": "Председателят на ПГ на ГЕРБ Цветан Цветанов ще участва в Международния форум „ГЛОБСЕК“ в Братислава"}
{"url": "http://www.focus-news.net/news/2018/05/17/2522825/pazardzhik-praznichna-liturgiya-se-otsluzhva-v-hramove-v-grada-po-povod-hristiyanskiya-praznik-vaznesenie-gospodne.html", "text": "Празнична света литургия се отслужва в православните храмове в Пазарджик по повод християнския празник Възнесение Господне, предаде репортер на Радио „Фокус“ – Пазарджик. Рано тази сутрин църковните камбани на църквите възвестиха началото на празничния ден, по-известен като Спасовден, отбелязващ се 40 дни след Великден. Денят е свързан с вярването за това как 40 дни след Възкресението си Христос се явил на своите ученици за последен път. Вярва се, че ако вали на Спасовден, годината ще е богата и реколтата — обилна. Народното вярване приписва на този момент и друга спасителна сила. В нощта срещу Спасовден могат да получат чудодейно изцеление страдащите от незнайната и нелечима “самодивска” болест. Лек за нея е красивото русалско цвете “росен”. То цъфти много кратко време с красиви и благоуханни червени цветове по скришни горски полянки. Имен ден днес имат Спас, Спаска, Спасияна и техните производни.\r\nАлбена ЖИЛЕКОВА", "date": "2018.05.17", "title": "Пазарджик: Празнична литургия се отслужва в храмове в града по повод християнския празник Възнесение Господне"}
{"url": "http://www.focus-news.net/news/2018/05/17/2522831/gabrovo-pozhar-gorya-v-boyadzhiyski-tseh-na-ul-neofit-rilski-nyama-postradali.html", "text": "Бояджийски цех горя в областния център, няма пострадали, но има материални щети. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигналът за инцидента е получен в 08.41 часа вчера. Бояджийското помещение се намира на ул. „Неофит Рилски“. Огънят е унищожил ел. двигател и инсталация. Пострадали няма. Пожарът е предизвикан от късо съединение. В ликвидирането му са се включили шестима пожарникари от Районната служба в Габрово. За изминалото денонощие огнеборците от региона са реагирали на още един сигнал – за запалено ел. табло в къща в село Батошево, община Севлиево. При това произшествие няма щети и пострадали.\r\nНадежда КРЪСТЕВА", "date": "2018.05.17", "title": "Габрово: Пожар горя в бояджийски цех на ул. „Неофит Рилски“, няма пострадали"}
{"url": "http://www.focus-news.net/news/2018/05/17/2522834/pazardzhik-odmvr-izvarshi-proverki-na-uveselitelnite-zavedeniya-kadeto-shte-se-provezhdat-abiturientski-balove.html", "text": "Служители от РД „Пожарна безопасност и защита на населението” в Пазарджик са извършили проверки в питейни заведения, ангажирани с посрещането и настаняването на хора, по повод абитуриентските балове. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Проверени са изправността на средствата за пожарогасене, инструктирани са собствениците и персонала за реагиране при случай на инцидент. „Охраната на всяко едно от тържествата ще се осъществява от униформени служители на съответното полицейско управление. В заведенията с абитуриенти няма да бъдат допускани лица с агресивно поведение, носещи огнестрелно оръжие и боеприпаси или такива, които нямат отношение към събитието“, уточни Стоянов. Той добави, че първият абитуриентски бал е на 19 май, а последният на 27 май.\r\nАлбена ЖИЛЕКОВА", "date": "2018.05.17", "title": "Пазарджик: ОДМВР извърши проверки на увеселителните заведения, където ще се провеждат абитуриентски балове"}
{"url": "http://www.focus-news.net/news/2018/05/17/2522822/protothema-prezidentat-na-kipar-shte-prisastva-na-sreshtata-na-visoko-ravnishte-es-zapadni-balkani.html", "text": "Президентът на Република Кипър Никос Анастасиадис ще пристигне в София, където ще участва на срещата на високо равнище ЕС-Западни Балкани, пише  Protothema.\r\nПо време на срещата той ще обсъди въпросите, свързани с общите предизвикателства пред страните от ЕС и държавите от Западните Балкани, както и въпросите, свързани с взаимната свързаност. \r\nОчаква се той да се върне в Кипър в петък, 18 май. Виктор Турмаков", "date": "2018.05.17", "title": "Protothema: Президентът на Кипър ще присъства на срещата на високо равнище ЕС-Западни Балкани"}
{"url": "http://www.focus-news.net/news/2018/05/17/2522833/temata-za-ohranata-na-vanshnata-granitsa-na-es-i-spravyaneto-s-migratsionnata-kriza-be-osnovna-po-vreme-na-sreshtata-na-ministar-predsedatelya-boyko-borisov-s-shvedskiya-mu-kolega-stefan-lyoven.html", "text": "Темата за охраната на външната граница на Европейския съюз и справянето с миграционната криза беше основна по време на срещата на министър-председателя Бойко Борисов с шведския му колега Стефан Льовен. Това съобщиха от правителствената информационна служба. „България доказа, че има политическата воля за решаване на проблемите в областта на миграцията. Нашите външни граници са трудни за охраняване, но се справяме по най-добрия начин”, подчерта българският премиер.  Той изтъкна, че потокът на мигранти е нулев и така България изпълнява ангажименти за най-добре пазена граница, независимо, че не е в Шенген.\r\nНа срещата беше дадена отлична оценка на двустранните отношения и беше изразено желание за задълбочаване на икономическите връзки.", "date": "2018.05.17", "title": "Темата за охраната на външната граница на ЕС и справянето с миграционната криза бе основна по време на срещата на министър-председателя Бойко Борисов с шведския му колега Стефан Льовен"}
{"url": "http://www.focus-news.net/news/2018/05/17/2522835/pg-na-dps-nyama-da-podkrepi-doklada-na-vremennata-komisiya-za-chez.html", "text": "ПГ на ДПС няма да подкрепи доклада на Временната комисия за ЧЕЗ. Това каза Елхан Кълков, народен представител от ПГ на ДПС по време на дебатите по доклада на Временната комисия за ЧЕЗ, предаде репортер на Агенция „Фокус“. „Настоящото правителство работи инерционно и хаотично и е на принципа проба-грешка“, каза Кълков. По думите му правителството няма коалиционна съвместимост на програмите по този толкова важен и имащ отношение към всички български граждани сектор, какъвто е енергетиката. „Това е достатъчно основание да не подкрепим доклада на комисията“, заяви депутатът. \r\nДеница КИТАНОВА", "date": "2018.05.17", "title": "ПГ на ДПС няма да подкрепи доклада на Временната комисия за ЧЕЗ"}
{"url": "http://www.focus-news.net/news/2018/05/17/2522836/vratsa-nad-edin-kilogram-kanabis-e-izzet-pri-proverka-na-chasten-imot-v-selo-glozhene.html", "text": "Над един килограм канабис е иззет при проверка на частен имот в село Гложене. Това съобщиха от ОДМВР - Враца. Наркотикът е намерен на 16 май след оперативно-следствени действия на служители на РУ - Козлодуй и последвало претърсване в частен дом в село Гложене. Намерени и иззети са: плик съдържащ 80 грама бяло прахообразно вещество, което при полевия наркотест реагира на хероин; 1 кашон съдържащ суха зелена листна маса-канабис, 6 пликчета тип „спейсбек“ с общо тегло около 1 200 грама канабис. За срок до 24 часа в РУ - Козлодуй е задържано лице с инициали Г.М. (на 30 г.) от село Гложене. Образувано е досъдебно производство за извършено престъпление по чл. 354а, ал. 3 от НК.", "date": "2018.05.17", "title": "Враца: Над един килограм канабис е иззет при проверка на частен имот в село Гложене"}
{"url": "http://www.focus-news.net/news/2018/05/17/2522837/dobrich-obshtinata-poluchi-pokana-za-spodelyane-na-dobri-praktiki-ot-sekretariata-na-komisiyata-za-prisazhdane-evropeyskiya-etiket-za-inovatsii-i-dobro-upravlenie-na-mestno-nivo.html", "text": "Общината е с покана за споделяне на добри практики от секретариата на Комисията за присъждане Европейския етикет за иновации и добро управление на местно ниво към Министерство на регионалното развитие и благоустройството. Това съобщи кметът на Добрич Йордан Йорданов, предаде кореспондент на Радио „Фокус” – Варна. Поканата е във връзка със създадената през 2016 година виртуална приемна на Община град Добрич. \"Тя завоюва престижно отличие преди по-малко от две години\", припомни кметът. Тази година Общината е поканена да сподели тази своя добра практика. Форумът се провежда днес и утре. Представител на Община град Добрич ще разкаже и покаже по какъв начин тази система е развита. Над 97 са публикуваните приемни досега от създаването ѝ, подчерта Йордан Йорданов. Над 980 са получените и отговорени сигнали на гражданите. Виртуалната приемна е официалният канал за комуникация с Община град Добрич, всички останали варианти биха могли да бъдат подложени на съмнение, отбеляза още Йордан Йорданов. Той допълни, че другият начин за поставяне на въпроси и сигнали, са медиите. \r\nЖулиета НИКОЛОВА", "date": "2018.05.17", "title": "Добрич: Общината получи покана за споделяне на добри практики от секретариата на Комисията за присъждане Европейския етикет за иновации и добро управление на местно ниво"}
{"url": "http://www.focus-news.net/news/2018/05/17/2522821/smolyan-avtomobilnite-prevozvachi-ot-oblastta-shte-provedat-miren-protest-sreshtu-promyana-v-reglamenti-na-es.html", "text": "Мирен протест срещу промяна в регламенти на ЕС ще се проведе от автомобилните превозвачи в Смолян днес от 10.00 часа на изхода на града, до Митницата. Това каза за Радио „Фокус“ – Смолян Костадин Сунков – представител на Съюза на международните превозвачи за Смолян и региона. Протестът ще продължи до 14.00 часа и се организира от Сдружението на международните превозвачи с подкрепата на другите сдружения от превозвачи в страната. По думите на Сунков, целта на протестиращите е и представителите на Европа, които днес са в България да видят, че превозвачите са маса и представляват 18% от вътрешния продукт на България. „Това означава, че 100 000 семейства може да останат без хляб. 100 000 работници няма да внасят осигуровки в тази държава и това ще донесе до фалит на държавата. Ако не се приемат нашите условия за премахване на този мобилен пакет, ще бъдат предприети допълнителни мерки с блокиране на фабрики и предприятия, които са западноевропейски, а се обслужват от български превозвачи“, каза още Костадин Сунков.\r\nНели ГЕРГЬОВСКА", "date": "2018.05.17", "title": "Смолян: Автомобилните превозвачи от областта ще проведат мирен протест срещу промяна в регламенти на ЕС"}
{"url": "http://www.focus-news.net/news/2018/05/17/2522830/total-croatia-news-harvatiya-podkrepya-razshiryavaneto-na-es-v-zapadnite-balkani.html", "text": "Хърватският министър-председател Андрей Пленкович заяви, че страните от ЕС, които са съседи на Западните Балкани трябва да зададат тона при разширяването на Съюза в тези държави, пир които индивидуалните постижения на страните кандидати да са най-важни, пише  Total  Croatia News.\r\n„Ние искаме най-вече посрещане на изискванията, но и по-отворен начин за действие, защото не смятаме, че колебанието е нещо добро“, заяви Пленкович в София по време на срещата на високо равнище ЕС-Западни Балкани. „Страните, които са съседи на региона, включително и Хърватия, трябва да зададат тона, за да може процеса да се ускори и страните кандидати да бъдат по-добре подготвени“, допълни той.\r\nСпоред него самият факт, че всички държави ще присъстват на срещата е голям успех, предвид че пет от тях не са признали независимостта на Косово. Той припомни, че подобна среща не е имало от 2003 г. „Това е голямо послание“, убеден е Пленкович. \r\nСъщевременно министър-председателят заяви, че през 2020 г., когато Хърватия стане ротационен председател на Съвета на ЕС, тя ще организира в Загреб още една среща на високо равнище във формат ЕС-Западни Балкани.  Виктор Турмаков", "date": "2018.05.17", "title": "Total  Croatia News: Хърватия подкрепя разширяването на ЕС в Западните Балкани"}
{"url": "http://www.focus-news.net/news/2018/05/17/2522840/demonstratsiya-na-sposobnosti-na-spetsialnite-sili-na-balgariya-i-republika-makedoniya-shte-se-provede-na-gkpp-logodazh-na-18-may.html", "text": "Министрите на отбраната на България и Република Македония Красимир Каракачанов и Радмила Шекеринска и началникът на отбраната генерал Андрей Боцев ще присъстват на ден за демонстрация на способности на формирования от Специалните сили на Република България и Република Македония. Това съобщиха от пресцентъра на Министерство на отбраната. Демонстрацията ще се проведе на 18 май 2018 г. на ГКПП \"Логодаж\" от 11.00 часа. С нея завършва съвместната подготовка на Специалните сили на двете страни. \r\nЩе бъдат демонстрирани уменията на военнослужещите, участващи в двустранната съвместна подготовка на Силите за Специални операции на Република България с командир бригаден генерал Явор Матеев и Силите за специални операции на Република Македония с командир бригаден генерал Орце Йордев, както и взаимодействието с Главна дирекция „Гранична полиция” - МВР. Демонстрацията включва способности за действие по изпълнение на мисиите специално разузнаване и неутрализиране на терористи.\r\nСъвместната българо-македонска подготовка на Силите за специални операции се проведе от 7 до 18 май в района на градовете Пловдив и Благоевград. В нея участват група за специални операции и щабен елемент от 3-ти батальон Специални сили от 68-ма бригада Специални сили от Въоръжените сили на Република България и група за специални операции и щабен елемент от батальон Специални сили „Вълци“ от Въоръжените сили на Република Македония. В рамките на съвместната подготовка се проведоха стрелби на Учебен център „Црънча“ и тактически занятия с използване на авиационни средства и комплексни тактически учения със специално разузнаване и директни действия.", "date": "2018.05.17", "title": "Демонстрация на способности на Специалните сили на България и Република Македония ще се проведе на ГКПП \"Логодаж\" на 18 май"}
{"url": "http://www.focus-news.net/news/2018/05/17/2522839/adelina-stefanova-sveti-spas-v-iztochnopravoslavnata-tsarkva-e-smyatan-za-patron-na-kolarite-i-faytondzhiite-a-v-po-novoto-vreme-tozi-praznik-se-pochita-ot-shofyorite-aviatorite-i-kosmonavtite.html", "text": "Свети Спас в Източноправославната църква е смятан за патрон на коларите и файтонджиите, а в по-новото време този празник се почита от шофьорите, авиаторите и космонавтите. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. Тя обясни, че колелото, дали каруцарското, файтонджийското, автомобилното или самолетното, е първото средство на откъсването от земята и първото стъпало към небето. „Обичаите са много интересни. На този ден са характерни 3 обреда – първият е ходене на росен. Това е лековито полско цвете. Болни хора нощуват сред полето или на някоя вила и сутрин търсят цветето с надежда за изцеление. Привечер на този празник насред село се играе Спасовското хоро. Това е вторият обичай. Всички заедно пеят и играят. Песните са посветени отново на свети Спас“, каза още Стефанова. По думите ѝ третият обред е молитва за дъжд, която по традиция се пее от момите.\r\n„Спас“ в превод от гръцки език означава спасител. След Възкресението Христос се явява на учениците си и повелява да останат в Йерусалим, за да бъдат оценени от Светия дух, който ще влезе в тях с духовността си. На 40-ия ден наистина Христос се явява пред учениците си, извежда ги на Лионската планина край града и ги благославя: „Идете по света, проповядвайте Евангелието, който повярва и се кръсти ще бъда спасен, а който не повярва – ще бъде съден“. След това както го гледали, той се повдигнал и облак го поддел пред очите им. Така е изобразен на иконите, които поставяме в храмовете и на които се покланят днес миряните“, каза още тя. Аделина Стефанова посочи, че Христовото Възнесение завършва с 40-дневния акт на човешкото спасение, като според поверието периодът от Великден до Спасовден е време, през което всички ние трябва да направим равносметка за отминалата година.\r\nНатали СТЕФАНОВА", "date": "2018.05.17", "title": "Аделина Стефанова: Свети Спас в Източноправославната църква е смятан за патрон на коларите и файтонджиите, а в по-новото време този празник се почита от шофьорите, авиаторите и космонавтите"}
{"url": "http://www.focus-news.net/news/2018/05/17/2522812/nine-oclock-rumaniya-prezidentat-na-rumaniya-shte-prisastva-na-sreshtata-na-visoko-ravnishte-es-zapadni-balkani.html", "text": "Президентът на Румъния Клаус Йоханис ще присъства на срещата на високо равнище ЕС-Западни Балкани, пише  Nine O’Clock.\r\n„Президентът на Румъния ще посочи необходимостта да се увеличат инвестициите в цифровизацията, защото силният Единен цифров пазар е ключов за поддържането на силата на Европа в глобалната икономика“, пише в съобщение на румънското президентство. Очаква се президентът да подчертае колко са важни свързаността, инфраструктурата, проектите за енергийната и дигитална инфраструктура. \r\nСпоред Йоханис поради географската си близост ЕС и Западните Балкани са взаимно зависими и затова ще се важно развитието на сътрудничеството между тях.  Виктор Турмаков", "date": "2018.05.17", "title": "Nine O’Clock (Румъния): Президентът на Румъния ще присъства на срещата на високо равнище ЕС-Западни Балкани"}
{"url": "http://www.focus-news.net/news/2018/05/17/2522824/veliko-tarnovo-avtomobilni-prevozvachi-ot-oblastta-izlizat-na-miren-protest.html", "text": "Автомобилни превозвачи от областта излизат на мирен протест днес. Участие са потвърдили всички фирми, но все още не е ясно колко ще се съберат. Началото на шествието, което е в подкрепа на националното недоволство в бранша, ще бъде в 10.00 часа, предаде репортер на Радио „Фокус“ – Велико Търново.. Протестът ще се проведе на частния товарен паркинг, който се намира в близост до Регионалната инспекция по околна среда и води в старата столица. Мирното шествие е срещу промяна в регламенти на Европейския съюз, които влияят пряко и на българския бизнес. Протестът се организира от Съюза на българските превозвачи. Шествия ще има и в София, Пловдив, Варна, Бургас, Русе, Плевен, Видин, Враца, Свиленград, на ГКПП \"Кулата\", на ГКПП \"Илинден\", Смолян и други.„Фокус“ припомня, че действията  са мирни и не предвиждат затваряне на пътни артерии и блокади. Целта на автомобилния бранш е да заяви категорично пред лидерите на европейските страни, че не приема готвените нови регулации на Съюза в сектора. Според представителите на бранша, новите те ще доведат практически до унищожаване на сектора, важен както за България, така и за други страни членки, разположени в географската периферия на Съюза.\r\nЛуиза ТРАНЧЕВА", "date": "2018.05.17", "title": "Велико Търново: Автомобилни превозвачи от областта излизат на мирен протест"}
{"url": "http://www.focus-news.net/news/2018/05/17/2522843/vidin-natovaren-e-trafikat-po-republikanskata-patna-mrezha-v-oblastta.html", "text": "Натоварен е трафикът по републиканската пътна мрежа във Видинска област в посока от и за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление - Видин. Движат се предимно тежкотоварни автомобили, най-натоварен е участъкът между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е оживен на входно изходните артерии на града и по бул. „Панония“.\r\nАнна ЛОЗАНОВА", "date": "2018.05.17", "title": "Видин: Натоварен е трафикът по републиканската пътна мрежа в областта"}
{"url": "http://www.focus-news.net/news/2018/05/17/2522842/stara-zagora-v-regionalniya-istoricheski-muzey-beshe-otkrit-tsentar-s-braylovi-moduli.html", "text": "Достъпност на хората със зрителни увреждания до културното наследство на Стара Загора осигуриха от Регионалния исторически музей в Стара Загора. Това съобщиха от пресцентъра на Община Стара Загора. Там беше открит Център с брайлови модули, който осигурява възможност на незрящи да се докоснат до артефакти и достижения на българската живопис. \r\n„За нас културното наследство трябва да е достъпно за всички, както изисква  чл. 186, ал. 3 от Закона за културното наследство за гарантиране на равен  достъп на посетители със специфични потребности“, обясни директорът на музея Петър Калчев. Той благодари на Дина Желева, председател на Регионалната организация на Съюза на слепите в Стара Загора за оказаната помощ при адаптирането на модулите в музея.\r\n„Благодарен съм на Община Стара Загора за дадената възможност. Ние създаваме 3D модели на исторически обекти и 3D печат на тактилни (чрез докосване) плочки за хора с увредено зрение, придружени с брайлови анотации. Картините, които са тук, са 3D релефни модели с изпъкнали контури и прибавени брайлови символи вътре във фигурите, както и брайлова анотация за съдържанието“, обясни проф. Димитър Карастоянов от Българската академия на науките, който е старозагорец. Той съобщи още, че се разработва и брайлов екран за компютър, за да могат хората с увредено зрение да работят с него.\r\n„Програмата предстои да се разширява. Това ще ни направи първи в България и водещи в Европа в 3D форматите за незрящи. Идеята е иновативна и внедряването и в Регионалния музей е много добро решение“, каза Иванка Сотирова, зам.-кмет на Община Стара Загора.\r\nХората с увредено зрение в Стара Загора ще могат да се насладят на картините: „Спасяването на Самарското знаме“, „Защитата на Орлово гнездо“, „Залавянето на Левски“ и „Ръченица“ на Иван Мърквичка. Освен това на четири специални маси на три нива в музея са разположени артефакти от историята на Стара Загора, придружени с тактилни плочки с обяснения за всеки обект. \r\nНезрящи старозагорци с трепет пристъпиха към предоставените им картини и музейни съкровища. „Уникално е. Много добре се разчита“, споделиха те. „Ние сме апостоли, мечтали сме затова и се надяваме проектът да продължи“, коментира Дина Желева.", "date": "2018.05.17", "title": "Стара Загора: В Регионалния исторически музей беше открит Център с брайлови модули"}
{"url": "http://www.focus-news.net/news/2018/05/17/2522846/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, няма натрупване на тежкотоварни автомобили на пункт „Дунав мост 2“. Това каза за Радио „Фокус“ – Видин дежурният служител в Гранична полиция. На двата гранични пункта със Сърбия – „Връшка чука“ и „Брегово“ трафикът е спокоен, преминават предимно леки автомобили и от двете страни на границата трафикът е спокоен\r\nАнна ЛОЗАНОВА", "date": "2018.05.17", "title": "Видин: С нормална интензивност е трафикът на трите гранични пункта в областта"}
{"url": "http://www.focus-news.net/news/2018/05/17/2522847/sport-atletiko-madrid-shte-poluchi-26-miliona-dolara-ot-uefa.html", "text": "Атлетико Мадрид ще получи от УЕФА повече от 26 милиона за участието си в европейските турнири този сезон. За победата на финала на Лига Европа над Марсилия с 3:0 тимът ще получи 6,5 милиона евро.\r\nЗА излизането на полуфинала Атлетико получава 1,6 милиона, а за четвъртфинала – един. Освен това отборът получи 16 милиона евро за участието в груповия етап на Шампионската лига.  Виктор Турмаков", "date": "2018.05.17", "title": "Спорт: Атлетико Мадрид ще получи 26 милиона долара от УЕФА"}
{"url": "http://www.focus-news.net/news/2018/05/17/2522841/grupata-na-bsp-v-stolichniya-obshtinski-savet-iska-da-se-otlozhi-tochkata-za-tretata-faza-na-zavoda-za-otpadatsi-i-beh-da-oprosti-chast-ot-zadalzheniyata-na-toplofikatsiya.html", "text": "Групата на БСП в Столичния общински съвет иска да се отложи точката за третата фаза на завода за отпадъци и БЕХ да опрости част от задълженията на „Топлофикация“. Това каза председателят на Градския съвет на БСП – София Калоян Паргов по време на брифинг в парламента във връзка с проекта за трета фаза на завода за преработка на битови отпадъци, предаде репортер на Агенция „Фокус“. „Макар и в такъв европейски ден, темата е свързана с това как отстояваме европейските средства. Става въпрос за проекта „Трета фаза на завода за преработка на битови отпадъци“. Предстои след половин час Столичният общински съвет да разгледа доклад от г-жа Фандъкова, в който трябва да се вземе решение за поемане на заем в размер на 67 млн. евро, или 134 млн. лв. като част от съфинансиране на целия проект, който предстои да бъде реализиран“, каза Паргов.\r\nСпоред него този заем  67 млн. евро ще натовари „Топлофикация“ и ще доведе до фалит на дружеството. „В момента имаме над 700 млн. задължения, те са основно към Българския енергиен холдинг (БЕХ) на една висока лихва. Този заем ще направи дружеството в невъзможност да извършва своята дейност и ще стигне до там да не може да изплаща заплати“, каза Паргов. Той предложи  да се отложи точката и отново да се преразгледа рамката на проекта. „Второто решение - нека БЕХ да опрости част от дълговете на „Топлофикация“, защото във всичкото това време ще го плащаме ние, софиянци. ПП ГЕРБ, която счита себе си за отговорна и европейска партия, би трябвало да се вслуша в гласа на софиянци“, каза Паргов и поясни, че от БСП многократно са изразили съмнения в този проект и в бъдещето на „Топлофикация“. \r\nДеница КИТАНОВА", "date": "2018.05.17", "title": "Групата на БСП в Столичния общински съвет иска да се отложи точката за третата фаза на завода за отпадъци и БЕХ да опрости част от задълженията на „Топлофикация“"}
{"url": "http://www.focus-news.net/news/2018/05/17/2522848/vratsa-nivoto-na-reka-dunav-kray-oryahovo-se-e-ponizhilo-s-27-sm-za-poslednoto-denonoshtie.html", "text": "Нивото на река Дунав край Оряхово се е понижило с 27 см за последното денонощие. Нивото на Дунав се е понижило в началото на българския участък на реката при Ново село за последното денонощие с 6 см и водният стоеж там е 298 см, съобщиха от Хидрометеорологичната станция в Ново село. Нивото на реката при Видин е 349 см, регистрирано е понижение за последното денонощие от 13 см. Край Лом нивото е 376 см, понижението за последното денонощие е от 25 см. Температурата на водата край Ново село е 20,1 градуса, край Оряхово е 20,8 градуса.", "date": "2018.05.17", "title": "Враца: Нивото на река Дунав край Оряхово се е понижило с 27 см за последното денонощие"}
{"url": "http://www.focus-news.net/news/2018/05/17/2522850/liderat-na-bsp-korneliya-ninova-i-rakovodstvoto-na-parlamentarnata-grupa-provezhda-sreshta-s-evrodeputati-ot-grupata-sotsialistite-i-demokratite.html", "text": "Лидерът на БСП Корнелия Нинова и ръководството на парламентарната група на партията провежда среща с евродепутати  от Групата на прогресивния алианс на социалистите и демократите в Европейския парламент, предаде репортер на Агенция „Фокус“. Срещата се провежда в зала „Огледална“ в Народното събрание. В нея участва и заместник-председателят на БСП Деница Златева. \r\nДеница КИТАНОВА", "date": "2018.05.17", "title": "Лидерът на БСП Корнелия Нинова и ръководството на парламентарната група провежда среща с евродепутати  от групата  Социалистите и демократите"}
{"url": "http://www.focus-news.net/news/2018/05/17/2522849/kaloyan-pargov-bsp-iskame-zavodat-za-prerabotka-na-otpadatsi-da-bade-izgraden-v-s-yana-a-ne-v-tets-sofiya-za-da-spestim-zamarsyavaneto-v-sofiya-i-naprezhenieto-sred-grazhdanite.html", "text": "Искаме заводът за преработка за отпадъци да бъде изграден в с. Яна, а не в ТЕЦ – София, за да спестим замърсяването в София и напрежението сред гражданите. Това каза председателят на Градския съвет на БСП – София Калоян Паргов по време на брифинг в парламента във връзка с проекта за трета фаза на завода за преработка на битови отпадъци, предаде репортер на Агенция „Фокус“. Паргов  заяви, че БСП не подкрепя поредната недомислица, която ГЕРБ прави в отчаян опит да намери решение. Паргов разкритикува и избраното място за изграждане на инсталацията - ТЕЦ – София. Според него това не е правилното място, заради екологията и напрежението, което се създава на всички 200 хил. души, които живеят в съседните квартали. \"Ние взехме вече позиция и тя е тази инсталация да бъде изградена в село Яна до завода за преработка за отпадъци\", каза той и поясни, че така ще отпадне напрежението, свързано със замърсяване на околната среда и ще се спестят транспортните разходи, от които изтичат милиони години наред. „На база на тези транспортни разходи, можем да построим не един, а два завода за отпадъци. По този начин ще спестим още едно замърсяване на София, свързано с фините прахови частици“, каза Паргов. Председателят на БСП – София поясни, ако мястото не бъде сменено, десетки камиони с твърдо гориво ще се преминават от централната част на София до ТЕЦ –София. \r\nДеница КИТАНОВА", "date": "2018.05.17", "title": "Калоян Паргов, БСП: Искаме заводът за преработка на отпадъци да бъде изграден в с. Яна, а не в ТЕЦ – София, за да спестим замърсяването в София и напрежението сред гражданите"}
{"url": "http://www.focus-news.net/news/2018/05/17/2522853/burgas-31-godishen-mazh-e-s-opasnost-za-zhivota-sled-katastrofa-s-motor-v-slanchev-bryag.html", "text": "31-годишен мъж е с опасност за живота след катастрофа с мотор в Слънчев бряг. Това съобщиха от ОДМВР - Бургас. Инцидентът е станал около 03.10 часа тази сутрин в района до дискотека \"Вижън\" в Слънчев бряг в посока Свети влас. По неустановени до момента причини, самостоятелно катастрофира мотоциклет \"Хонда\" със старозагорска регистрация, управляван от 22-годишния Б.Б. от с. Мирянци, общ. Пазарджик. От ПТП пострадал пътника Р.И., 31-годишен от с. Зебил, който е настанен в отделение «Реанимация» на УМБАЛ – Бургас с черепно-мозъчна травма и с опасност за живота. Водачът на мотоциклета е тестван за употреба на алкохол и наркотични вещества, като и двете проби са били отрицателни.", "date": "2018.05.17", "title": "Бургас: 31-годишен мъж е с опасност за живота след катастрофа с мотор в Слънчев бряг"}
{"url": "http://www.focus-news.net/news/2018/05/17/2522838/faktor-svetat-gleda-kam-sofiya-za-badeshteto-na-zapadnite-balkani.html", "text": "Срещата на високо равнище ЕС-Западни Балкани е първата  от 15 години и поставя акцент върху европейската перспектива на шестте страни в региона. Събитието се наблюдава с особен интерес. Около 960 журналисти от цял свят са акредитирани. Форумът с водещия премиер Бойко Борисов започва в НДК и е най-голямото събитие в рамките на българското председателство на Съвета на ЕС. Борисов официално ще се срещне с държавните и правителствените ръководители на срещата в 9:15 часа българско време, предава македонското електронно издание „Фактор“ .\r\nПредседателят на Европейския съвет Доналд Туск, който ще председателства срещата на върха, ще представлява Европейския съюз заедно с председателя на Европейската комисия Жан-Клод Юнкер. На форума ще участват също върховния представител на Съюза по въпросите на външните работи и политиката на сигурност Федерика Могерини, еврокомисарят по европейската политика за добросъседство и преговори за разширяване Йоханес Хан и председателят на Европейския парламент, Антонио Таяни, уточняват от правителствената пресслужба на България. Дискусията ще се фокусира върху свързаността - от гледна точка на транспорта, енергетиката, цифровата инфраструктура, образованието и т.н.\r\nЦелта е да се подобрят отношенията между Западните Балкани и ЕС, както и между страните от региона. След пленарните сесии, в 15 часа след българското време, Бойко Борисов, Доналд Туск и Жан-Клод Юнкер ще проведат пресконференция. Виктор Турмаков", "date": "2018.05.17", "title": "„Фактор“ : Светът гледа към София за бъдещето на Западните Балкани"}
{"url": "http://www.focus-news.net/news/2018/05/17/2522844/financial-times-evropeyskata-sreshta-na-visoko-ravnishte-za-razshiryavane.html", "text": "ЕС и Западните Балкани се събират в София за първата си мащабна среща на високо равнище за последните 15 години. Присъединяването на Албания, Босна и Херцеговина, Косово, Македония, Сърбия и Черна Гора е все още на дневен ред за Европейската комисия, но някои от влиятелните членове на съюза не са толкова сигурни, предава  Financial Times.\r\nПоради финансовите проблеми, ръста на миграцията и вътрешните търкания група държави като Франция, Холандия и Германия искат контролирано разширяване. Настроението в София ще бъде добро, като фокусът ще се постави върху свързаността на региона. Важното ще се реши най-рано следващия месец, когато страните членки на ЕС ще гласуват дали да започнат преговорите за присъединяване на Албания и Македония. Всяка страна има право на вето и могат да бъдат поставени условия за присъединяването. \r\nПритесненията относно престъпността и корупцията на Балканите, двустранните спорове са помрачили образа на предимствата от присъединяването на региона, който улавя погледа на стратезите в Пекин, Москва и Риад.  Виктор Турмаков", "date": "2018.05.17", "title": "Financial Times: Европейската среща на високо равнище за разширяване"}
{"url": "http://www.focus-news.net/news/2018/05/17/2522856/haskovo-2-bebeta-sa-rodeni-sled-protseduri-in-vitro-podpomognati-ot-obshtinata-kampaniyata-za-nabirane-na-dokumenti-prodalzhava-do-23-may.html", "text": "2 момиченца са родени след процедури ин витро, подпомогнати от Община Хасково, още 6 бебета се чакат до месеци. Това съобщиха от пресцентъра на Община Хасково. Има и няколко процедури, които предстоят. Това е равносметката от финансираните по наредба от Община Хасково миналата година 32 процедури. Бебетата са на 2 и на 4 месеца. Едното от момиченцата е второ дете на семейството, чието първо дете също се ражда след ин витро процедура, финансирана от Общината. Някои от семействата кандидатствали през 2017 година, са подали документи за финансиране и сега. Срокът за подаване на документи изтича на 23 май.", "date": "2018.05.17", "title": "Хасково: 2 бебета са родени след процедури ин витро, подпомогнати от Общината, кампанията за набиране на документи продължава до 23 май"}
{"url": "http://www.focus-news.net/news/2018/05/17/2522855/ochakvaniyata-na-balkanite-ot-sreshtata-na-visoko-ravnishte-s-evropeyskiya-sayuz-v-sofiya-osnovna-tema-v-balkanskiya-pechat-agentsiya-fokus.html", "text": "Срещата на високо равнище ЕС-Западни Балкани е първата  от 15 години и поставя акцент върху европейската перспектива на шестте страни в региона. Събитието се наблюдава с особен интерес. Около 960 журналисти от цял свят са акредитирани. Форумът с водещия премиер Бойко Борисов започва в НДК и е най-голямото събитие в рамките на българското председателство на Съвета на ЕС. Борисов официално ще се срещне с държавните и правителствените ръководители на срещата в 9:15 часа българско време, предава македонското електронно издание „Фактор“ .\r\nПредседателят на Европейския съвет Доналд Туск, който ще председателства срещата на върха, ще представлява Европейския съюз заедно с председателя на Европейската комисия Жан-Клод Юнкер. На форума ще участват също върховния представител на Съюза по въпросите на външните работи и политиката на сигурност Федерика Могерини, еврокомисарят по европейската политика за добросъседство и преговори за разширяване Йоханес Хан и председателят на Европейския парламент, Антонио Таяни, уточняват от правителствената пресслужба на България. Дискусията ще се фокусира върху свързаността - от гледна точка на транспорта, енергетиката, цифровата инфраструктура, образованието и т.н.\r\nЦелта е да се подобрят отношенията между Западните Балкани и ЕС, както и между страните от региона. След пленарните сесии, в 15 часа след българското време, Бойко Борисов, Доналд Туск и Жан-Клод Юнкер ще проведат пресконференция.\r\n***\r\n Хърватският министър-председател Андрей Пленкович заяви, че страните от ЕС, които са съседи на Западните Балкани трябва да зададат тона при разширяването на Съюза в тези държави, пир които индивидуалните постижения на страните кандидати да са най-важни, пише  Total  Croatia News.\r\n„Ние искаме най-вече посрещане на изискванията, но и по-отворен начин за действие, защото не смятаме, че колебанието е нещо добро“, заяви Пленкович в София по време на срещата на високо равнище ЕС-Западни Балкани. „Страните, които са съседи на региона, включително и Хърватия, трябва да зададат тона, за да може процеса да се ускори и страните кандидати да бъдат по-добре подготвени“, допълни той.\r\nСпоред него самият факт, че всички държави ще присъстват на срещата е голям успех, предвид че пет от тях не са признали независимостта на Косово. Той припомни, че подобна среща не е имало от 2003 г. „Това е голямо послание“, убеден е Пленкович. \r\nСъщевременно министър-председателят заяви, че през 2020 г., когато Хърватия стане ротационен председател на Съвета на ЕС, тя ще организира в Загреб още една среща на високо равнище във формат ЕС-Западни Балкани. \r\n***\r\nПрезидентът на Република Кипър Никос Анастасиадис ще пристигне в София, където ще участва на срещата на високо равнище ЕС-Западни Балкани, пише  Protothema.\r\nПо време на срещата той ще обсъди въпросите, свързани с общите предизвикателства пред страните от ЕС и държавите от Западните Балкани, както и въпросите, свързани с взаимната свързаност. \r\nОчаква се той да се върне в Кипър в петък, 18 май.\r\n***\r\n Президентът на Румъния Клаус Йоханис ще присъства на срещата на високо равнище ЕС-Западни Балкани, пише  Nine O’Clock.\r\n„Президентът на Румъния ще посочи необходимостта да се увеличат инвестициите в цифровизацията, защото силният Единен цифров пазар е ключов за поддържането на силата на Европа в глобалната икономика“, пише в съобщение на румънското президентство. Очаква се президентът да подчертае колко са важни свързаността, инфраструктурата, проектите за енергийната и дигитална инфраструктура. \r\nСпоред Йоханис поради географската си близост ЕС и Западните Балкани са взаимно зависими и затова ще се важно развитието на сътрудничеството между тях.", "date": "2018.05.17", "title": "Очакванията на Балканите от срещата на високо равнище с Европейския съюз в София - основна тема в балканския печат (Агенция \"Фокус\")"}
{"url": "http://www.focus-news.net/news/2018/05/17/2522857/dobrich-v-hudozhestvenata-galeriya-shte-se-provede-preskonferentsiya-vav-vrazka-s-proekta-hlyabat-koyto-ni-svarzva.html", "text": "В Художествената галерия ще се проведе пресконференция във връзка с проекта „Хлябът, който ни свързва“. Това съобщиха от пресцентъра на Община град Добрич. Пресконференцията ще се състои на 18 май 2018 г. от 11.00 часа в Художествена галерия Добрич. На нея ще Общината предостави информация за програмата на хляб феста по проект „Хлябът, който ни свързва“,  реализиран с финансовата подкрепата на „Културна програма за Българското председателство на Съвета на Европейския съюз 2018 г.\" на Национален фонд „Култура“. Участие ще вземат д-р Емилия Баева – заместник-кмет „Хуманитарни дейности“ и ръководител проект, г-жа Евелина Ханджиева – директор на Художествената галерия в града ни и г-жа Надежда Иванова – уредник „Българските земи 15 – 19 век“ в Регионален исторически музей – Добрич и координатор проект. \r\nСъбитието се реализира от Община град Добрич с партньори Регионален исторически музей и Художествена галерия – Добрич. То ще се състои на 19 май 2018 г. на пл. \"Свобода\". Програма включва експериментални работилници, музеен куест-тур, изложение на хляб и хлебни изделия, флашмоб „Заедно да замесим“ и музикално-танцов спектакъл „Приказка за хляба“.", "date": "2018.05.17", "title": "Добрич: В Художествената галерия ще се проведе пресконференция във връзка с проекта „Хлябът, който ни свързва“"}
{"url": "http://www.focus-news.net/news/2018/05/17/2522845/yordan-arabadzhiev-sayuz-na-mezhdunarodnite-prevozvachi-prevozvachi-shte-protestirat-na-gkpp-kulata-i-gkpp-ilinden-no-granitsite-nyama-da-badat-blokirani.html", "text": "От 10.00 до 14.00 часа превозвачи ще протестират на ГКПП „Кулата“ и ГКПП „Илинден“, но границите няма да бъдат блокирани. Това каза за Радио „Фокус“ - Пирин Йордан Арабаджиев, изпълнителен директор на Съюза на международните превозвачи. „Няма да се блокират границите. Просто на ГКПП „Кулата - Промахон“ и на ГКПП „Илинден - Ексохи“ ще бъдат паркирани камиони от 10.00 до 14.00 часа, с цел да покажем нашите искания. А мирното шествие ще бъде в София, като се събираме в 12.30 часа, а в 13.00 часа започва и самото шествие“, обясни той. Арабаджиев отбеляза, че всички превозвачи, които считат, че „пакета за мобилността“ нарушава техните права на работа в Европейския съюз, могат да подкрепят протестните действия. По думите му от „пакета за мобилност“ ще пострадат над 12 500 български фирми, в които са ангажирани над 120 000 български семейства, и по този начин щетите няма да бъдат само за българския транспорт, а и за българската икономика.\r\nНатали СТЕФАНОВА", "date": "2018.05.17", "title": "Йордан Арабаджиев, Съюз на международните превозвачи: Превозвачи ще протестират на ГКПП „Кулата“ и ГКПП „Илинден“, но границите няма да бъдат блокирани"}
{"url": "http://www.focus-news.net/news/2018/05/17/2522858/metodi-popov-ruo-blagoevgrad-v-94-uchebni-zavedeniya-v-oblastta-shte-se-provede-chetvartiyat-izpit-ot-natsionalnoto-vanshno-otsenyavane-na-chetvartoklasnitsite.html", "text": "В 94 учебни заведения в областта ще се проведе четвъртият изпит от Националното външно оценяване на четвъртокласниците. Това каза за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той посочи, че четвъртата матура за най-малките е по Човекът и природата. По думите му началото на изпита е 10.00 часа. Попов отбеляза, че на изпит подлежат общо 3005 четвъртокласници в областта. Експертът припомни, че резултатите от теста трябва да излязат до 3 дни след него. Той уточни, че това е последният изпит за четвъртокласниците, като преди това се проведоха по български език и литература, по математика, а вчера – по човекът и обществото.\r\nНатали СТЕФАНОВА", "date": "2018.05.17", "title": "Методи Попов, РУО - Благоевград: В 94 учебни заведения в областта ще се проведе четвъртият изпит от Националното външно оценяване на четвъртокласниците"}
{"url": "http://www.focus-news.net/news/2018/05/17/2522852/lokalno-makedoniya-spored-federika-mogerini-liderite-na-sarbiya-i-kosovo-sa-gotovi-za-intenzivno-satrudnichestvo-za-normalizirane-na-otnosheniyata.html", "text": "Според участващия на срещата на високо равнище ЕС-Западни Балкани в София върховен представител на ЕС за външните работи Федерика Могерини президентите на Сърбия и на Косово Александър Вучич и Хашим Тачи са готови за интензивно сътрудничество с цел нормализиране на отношенията в рамките на политическия диалог с посредничеството на ЕС, предава македонската медия „Локално.\r\n„Двамата лидери готовността си да продължат интензивното сътрудничество с върховния представител на ЕС за постигане на цялостно нормализиране на отношенията, което е ключов елемент за трансформацията на целия регион“, пише в заявление от екипа на Могерини. \r\nБрюксел се стреми да разреши конфликта между Белград и Прищина и да посредничи в диалога. Виктор Турмаков", "date": "2018.05.17", "title": "„Локално“ (Македония): Според Федерика Могерини лидерите на Сърбия и Косово са готови за интензивно сътрудничество за нормализиране на отношенията"}
{"url": "http://www.focus-news.net/news/2018/05/17/2522862/mariana-kukusheva-nbshs-initsiativata-hlyabat-e-tseli-da-stane-chast-ot-uchebniya-plan-za-sledvashtata-2019-godina.html", "text": "Инициативата „Хлябът е“ цели да стане част от учебния план за следващата 2019 година. Това съобщи за сутрешния блок „Добро утро, България“ на Радио „Фокус“ председателят на Националния браншови съюз на хлебопекарите и сладкарите Мариана Кукушева по повод професионалния им празник. Тя добави, че съвместно със специалисти по хранене, диетолози и квалифицираните кадри, ще разговарят в „Часът на класа“ с ученици, за да знаят и научат за хляба, колко е важен и защо го наричаме насъщен. „Надяваме се след три години да е факт и изискването – задължителна реализация в бранша, ако учениците не продължават образованието си в рамките на 3 - 5 години, за да не създаваме кухи системи за източване на обществени средства. Освен това Националният браншови съюз на хлебопекарите и сладкарите ще създаде регистър на обучените кадри да бъдат сладкари и пекари с идеята да знаят как се разходват обществени средства и как се реализират кадрите след това, за да се установят порочните практики, познати в много държави“, коментира Марияна Кукушева. Тя каза още, че с решение на МОН и личната намеса на министър Красимир Вълчев, на зам.-министър Таня Михайлова и Деница Николова – професията Хлебар е в плана за защитени професии, което означава, че паралелките, които се откриват ще бъдат специално финансирани, а обучаващите се ще получават държавни стипендии.", "date": "2018.05.17", "title": "Мариана Кукушева, НБСХС: Инициативата „Хлябът е“ цели да стане част от учебния план за следващата 2019 година"}
{"url": "http://www.focus-news.net/news/2018/05/17/2522860/evrokomisaryat-yohanes-han-vsichki-strani-ot-zapadnite-balkani-sa-v-ednakvo-izhodno-polozhenie-no-vsyaka-zavisi-kolko-barzo-shte-se-pridvizhi-napred-po-patya-kam-evropa.html", "text": "Всички страни от Западните Балкани са в еднакво изходно положение, но всяка зависи колко бързо ще се придвижи напред по пътя към Европа. Това каза пред журналисти еврокомисарят по регионалната политика Йоханес Хан преди началото на Срещата на върха ЕС-Западни Балкани, предаде репортер на Агенция \"Фокус\". \"Целият процес е в развитие. Всяка държава трябва да си напише домашното и тогава ще има европейски перспективи\", заяви Хан. \"Всички страни от Западните Балкани имат еднакво изходно положение, но пътят е индивидуален. Зависи от отделните страни колко бързо ще се придвижат напред по пътя към Европа. Посочили сме дата, ние сме сериозни от наша страна. Това е амбициозна задача. От днешна гледна точка всяка страна трябва да свърши своите задачи\", добави той.\r\nНа въпроса дали предвижда скорошно решавана на въпроса между Косово и Сърбия Хан отговори, че той е винаги оптимистичен. \"Новата стратегия съвсем ясно посочва, че има перспектива за всеки един. В интерес на Косово е да работи по намирането на решение и на едно легално споразумение. Това е нов момент, нов стимул за постигането на споразумение, колкото може по-скоро. Смятам, че в региона се създаде една нова динамика, която се отрази на всички и затова вярвам силно в това, което ще се случи. Много съм сигурен, че ще има решение на процеса, но кога - страните сами, трябва да решат\", каза още Хан.\r\nСпоред него срещата за Западните Балкани няма да бъде засенчена от темата за излизането на САЩ от ядреното споразумение.", "date": "2018.05.17", "title": "Еврокомисарят Йоханес Хан: Всички страни от Западните Балкани са в еднакво изходно положение, но всяка зависи колко бързо ще се придвижи напред по пътя към Европа"}
{"url": "http://www.focus-news.net/news/2018/05/17/2522861/dimitar-nikolov-kmet-na-burgas-shtastliv-sam-che-prez-poslednite-godini-ima-zavrashtane-na-burgazliite-kam-zalite-stadionite-i-kvartalnite-igrishta-zashtoto-sportat-e-zdrave.html", "text": "Щастлив съм, че през последните години се наблюдава едно завръщане на бургазлиите от всички възрасти към залите, стадионите и кварталните игрища, защото спортът е здраве. Това казва кметът на Бургас Димитър Николов в поздравителен адрес по повод днешния Ден на спорта, съобщиха от Община Бургас. В поздравителния адрес на кмета Николов се посочва още: „Днес отправям най-искрени поздрави към всички бургазлии, свързали живота си със спорта, по повод 17 май – Ден на българския спорт. Желая ви здраве, лични и професионални успехи, а също така да запазите духа и добрата си физическа форма до старини. Спортът винаги е бил част от визитката на Бургас. Градът ни е отгледал много шампиони – олимпийски, световни, европейски, републикански. Техните успехи биха били немислими без помощта на треньори, спортни лекари и всички други специалисти по подготовка и възстановяване в сферата на професионалния спорт. Нека всички те знаят, че ги уважаваме и се гордеем с тях. Онези, които вече не са сред нас, няма да забравим никога. Щастлив съм, че през последните години се наблюдава едно завръщане на бургазлиите от всички възрасти към залите, стадионите и кварталните игрища, защото спортът е здраве. Това се случва едновременно с реализацията на сериозни проекти за обновяване на спортната инфраструктура в града и строителството на нови обекти. Винаги търсим възможности за осигуряването на условия за практикуване на любителски спорт, както и за благоустрояване на училищните спортни зони. занапред ще се стараем да увличаме възможно най-много бургазлии и гости на града в практикуване на спорта в цялото му разнообразие, да ги убеждаваме, че това е един от най-приятните и полезни начини за прекарване на свободното време. Още веднъж честит празник и винаги намирайте време за движение и спорт!“", "date": "2018.05.17", "title": "Димитър Николов, кмет на Бургас: Щастлив съм, че през последните години има завръщане на бургазлиите към залите, стадионите и кварталните игрища, защото спортът е здраве"}
{"url": "http://www.focus-news.net/news/2018/05/17/2522851/sindikalnata-konfederatsiya-na-sayuza-na-balgarskite-transportni-rabotnitsi-shte-se-vklyuchi-v-mirnoto-shestvie-na-prevozvachite-v-sofiya.html", "text": "Синдикалната конфедерация „Съюз на българските транспортни работници“ ще се включи днес в мирното шествие на превозвачите в София. Това каза за Радио „Фокус“ - Пирин Александър Стамболийски, председател на конфедерацията. „Уведомили сме всички наши членове да се включат в мирното шествие. Колко от тях ще имат възможността да го направят е отделен въпрос, а и да не забравяме, че повечето са шофьори, така че при участието на превозвачите, участват и шофьорите“, посочи той. Стамболийски подчерта, че той също ще се включи в шествието, което започва на обяд на площад „Македония“ срещу входа на Агенция „Пътна инфраструктура“. Той заяви, че е важно Европа да чуе, че бизнесът в България трябва да се запази, за да може да се запазят и работните места в страната.\r\nНатали СТЕФАНОВА", "date": "2018.05.17", "title": "Синдикалната конфедерация на Съюза на българските транспортни работници ще се включи в мирното шествие на превозвачите в София"}
{"url": "http://www.focus-news.net/news/2018/05/17/2522864/korneliya-ninova-bsp-s-predstavitelite-na-sotsialistite-i-demokratite-v-evroparlamenta-obsadihme-vaprosa-s-dvoynoto-kachestvo-na-hranite-i-nastoyavaneto-ni-tova-da-se-preodolee.html", "text": "С представителите на социалистите и демократите в европарламента обсъдихме въпроса с двойното качество на храните и настояването ни това да се преодолее. Това каза пред журналисти лидерът на БСП Корнелия Нинова след среща с представители на групата  на Социалистите и демократите и с президента на Групата социалисти  и демократи в Европейския парламент Удо Булман, предаде репортер на Агенция „Фокус“. Нинова заяви, че с президента на Групата социалисти и демократи в Европейския парламент Удо Булман са разговаряли по няколко въпроса. „Разбира се приоритети на председателството - Западни Балкани. Обсъдихме въпроса с двойното качество за храните и настояването ни това да бъде преодоляно, както с европейски регулации. Не приемаме в България да се продава второ качество храна“, подчерта лидерът на БСП. „Обсъждахме въпроси за предстоящите европейски избори и сътрудничество между нашите две партии и се радвам, че получихме подкрепа по важни теми за българския национален интерес от колегите социалисти и демократи в Европейския парламент“, каза Нинова. \r\nДеница КИТАНОВА", "date": "2018.05.17", "title": "Корнелия Нинова, БСП: С представителите на социалистите и демократите в европарламента обсъдихме въпроса с двойното качество на храните и настояването ни това да се преодолее"}
{"url": "http://www.focus-news.net/news/2018/05/17/2522854/plovdiv-predprieti-sa-neobhodimite-merki-za-nedopuskane-na-patni-intsidenti-i-zatrudneniya-na-trafika-po-vreme-na-shestvieto-na-prevozvachite.html", "text": "Полицията в Пловдив ще се грижи за недопускане на пътнотранспортни произшествия и затруднения на трафика по време на шествието на българските превозвачи. Това съобщиха за Радио „Фокус“ – Пловдив от Областната дирекция на МВР. На 16 май директорът на ОДМВР - Пловдив старши комисар Атанас Илков запозна областния управител Здравко Димитров и представители на браншови организации в Пловдивска област с мерките, които дирекцията на МВР предприема при провеждане на национално шествие на българските превозвачи на главния път Пловдив – Асеновград. За времето от 10.00 до 14.00 часа в отсечката между село Крумово и Пловдив се очаква да се включат над 200 ТИР-а на транспортни компании от региона. По време на шествието няма да бъде спирано движението, а за обезпечаване безопасността на самите участници и преминаващите моторни превозни средства ще бъдат ангажирани полицейски екипи от Първо РУ, също сектори „Пътна полиция” и „Специализирани полицейски сили”. При евентуално възникване на затруднения в трафика е създадена организация автомобилите да се пренасочват по обходни маршрути.\r\nРъководството на Областна дирекция на МВР апелира водачите на моторни превозни средства да проявят необходимата търпимост, да се движат с повишено внимание в посочения участък и да се съобразяват с разпорежданията на служителите на реда.", "date": "2018.05.17", "title": "Пловдив: Предприети са необходимите мерки за недопускане на пътни инциденти и затруднения на трафика по време на шествието на превозвачите"}
{"url": "http://www.focus-news.net/news/2018/05/17/2522863/korneliya-ninova-bsp-nashite-evrodeputati-nyama-da-podkrepyat-mobilniya-paket-potarsihme-podkrepa-i-ot-politicheskoto-si-semeystvo-i-te-sa-na-sashtoto-mnenie.html", "text": "Нашите евродепутати няма да подкрепят мобилния пакет при гласуване, потърсихме подкрепа и от политическото си семейство и те са на същото мнение. Това каза пред журналисти лидерът на БСП Корнелия Нинова след среща с представители на групата Социалистите и демократите и с президента на Групата социалисти и демократи в Европейския парламент Удо Булман, предаде репортер на Агенция „Фокус“. „Не бива да се допуска дискриминация по отношение на България и на държавите от Източна Европа в полза на големите. Ще работят за това да се намери друго решение“, заяви Нинова. Според нея по Втория мобилен пакет трябва да се намери друго решение и това категорично не трябва да се подкрепя, защото то ще убие бранша и 120 хил. семейства ще останат без работа. „Друго решение трябва“, каза лидерът на БСП. Тя припомни, че миналата седмица в петък е провела срещи с представители на българските превозвачи и те са си изложили аргументите. „Поискаха от нас да поставим въпроса в парламента. Ние предложихме проект за решение на парламента. Общо да бъде то. Постигнахме това съгласие. Всеки ден сме в комуникация с тях и се надявам, че всички ще се обединим да им помогнем и това решение да не бъде приемано така“, каза лидерът на БСП. \r\nДеница КИТАНОВА", "date": "2018.05.17", "title": "Корнелия Нинова, БСП: Нашите евродепутати няма да подкрепят мобилния пакет, потърсихме подкрепа и от политическото си семейство и те са на същото мнение"}
{"url": "http://www.focus-news.net/news/2018/05/17/2522868/sofiya-politsiyata-tarsi-sadeystvie-ot-grazhdanite-za-ustanovyavane-samolichnostta-na-zhena-otkradnala-chanta-s-dokumenti.html", "text": "Шесто РУ търси съдействие от гражданите за установяване самоличността на жена, откраднала чанта с документи на 13 април в УМБАЛСМ „Н. И. Пирогов“. Това съобщиха от пресцентъра на МВР. Въпреки предприетите оперативно-издирвателни действия до момента извършителката на престъплението не е установена.  \r\nУмоляват се гражданите, които имат информация за жената от снимките, свалени от камерите, да сигнализират на тел. 112, 982 1762, 982 1754 или в най-близкото районно управление на МВР. \r\nАнонимността им е гарантирана!", "date": "2018.05.17", "title": "София: Полицията търси съдействие от гражданите за установяване самоличността на жена, откраднала чанта с документи"}
{"url": "http://www.focus-news.net/news/2018/05/17/2522866/api-zapochva-izrabotvaneto-na-tehnicheski-proekti-za-remonta-na-45-km-tretoklasni-patishta-v-severozapadna-balgariya.html", "text": "Подписани са договорите за изработване на технически проекти за рехабилитацията на близо 45 км третокласни пътища в Северозападна България. Това съобщиха от пресцентъра на Агенция \"Пътна инфраструктура\". Въз основа на тях след това ще бъдат ремонтирани 11,8 км от път IIІ-121 Иново – Градец – Периловец – Шишенци – Бойница – Кула и 33 км от път IIІ-161 Ребърково – Люти дол – Ботевград. \r\nТехническият проект за път IIІ-121 Иново – Градец – Периловец – Шишенци – Бойница – Кула от км 20+000 до км 31+851 ще бъде изготвен от „ИЛИЯ БУРДА“ ЕООД. Стойността на договора е 92 400 лв. с ДДС, а срокът за изработването му е 150 дни. Проектът, който ще бъде подготвен, е за участъка от разклона за с. Раброво до началото на Шишенци. Ще бъдат извършени геодезически проучвания и ще се определят необходимите строително-ремонтни дейности. Предвидено е и изготвянето на проект за нов мост, който ще бъде изграден впоследствие на мястото на съществуващото съоръжение над река Рабровска. Ще бъде направен и проект за укрепителни дейности при 28-ми км, в района след Периловец, където има свличане на пътното платно.\r\nПрез 2013 г. със средства от Оперативна програма „Регионално развитие“ 2007-2013 г. бяха ремонтирани 19 км от третокласния път, в участъка от Шишенци до Кула. С изготвянето на техническия проект и предстоящия след това ремонт ще бъдат обновени общо 31 км от път IIІ-121 в област Видин.\r\nИзработването на техническия проект за ремонт на 33 км от път IIІ-161 Ребърково – Люти дол – Ботевград от км 0+000 до км 33+040 е възложено на „АЛВЕ КОНСУЛТ“ ЕООД. Стойността на договора е 187 550,90 лв. с ДДС, а срокът за изпълнение е 180 дни. \r\nТретокласният път IIІ-161 Ребърково – Люти дол – Ботевград е алтернативен маршрут на път I-1 Ребърково – Ботевград. Отсечката не е основно ремонтирана от 1985 г., като през годините е извършвано само текущо поддържане на пътя. При подготовката на техническия проект ще бъдат направени геодезически проучвания и ще се определят необходимите строително-монтажни работи. Ще бъде изготвен и проект за укрепителни дейности на свлачище в участъка Ребърково – Люти дол, както и проект за укрепване на два сводови моста над река Клисурата и за изграждане на подпорни стени.", "date": "2018.05.17", "title": "АПИ: Започва изработването на технически проекти за ремонта на 45 км третокласни пътища в Северозападна България"}
{"url": "http://www.focus-news.net/news/2018/05/17/2522869/udo-bulman-pes-v-semeystvoto-na-sotsialistite-i-demokratite-shte-prodalzhim-da-mislim-za-vaprosite-za-napredak-i-za-spravedlivo-reshenie-zadovolyavashto-interesite-i-na-iztoka-i-na-zapada.html", "text": "В семейството на социалистите и демократите ще продължим да мислим за въпросите за напредък и за справедливо решение, задоволяващо интересите и на изтока и на запада. Това каза пред журнаисти президентът на Групата социалисти и демократи в Европейския парламент Удо Булман след срещата си с ръководството на БСП в Народното събрание, предаде репортер на Агенция „Фокус“.  „Много сме благодарни за гостоприемството в България. Обсъдихме много неща, свързани с европейската политика. В сянката на срещата на върха, ние също обсъдихме въпроса между Гърция и Македония. Надяваме се, че е направена стъпка напред и ще продължи по-добро сътрудничество. Вече усещаме духа на някакъв напредък“, каза Булман.   \r\nДеница КИТАНОВА", "date": "2018.05.17", "title": "Удо Булман, ПЕС: В семейството на социалистите и демократите ще продължим да мислим за въпросите за напредък и за справедливо решение, задоволяващо интересите и на изтока и на запада"}
{"url": "http://www.focus-news.net/news/2018/05/17/2522865/ministar-predsedatelyat-tereza-mey-potvardi-pred-premiera-boyko-borisov-che-temata-balkani-nyama-da-sleze-ot-dnevniya-red-na-velikobritaniya.html", "text": "Министър-председателят Тереза Мей потвърди пред премиера Бойко Борисов, че темата Балкани няма да слезе от дневния ред на Великобритания. На среща днес двамата обсъдиха подкрепата на европейските държави за свързаността в региона, сътрудничеството в областта на сигурността и противодействието на тероризма. Това съобщиха от правителствената информационна служба.\r\nВеликобритания разбира важността на Западните Балкани и приветства извеждането на въпроса за свързаността във фокуса на усилията на европейските държави, каза Тереза Мей. Тя подчерта ролята на премиера Борисов и на Българското председателство за фокусирането на вниманието на ЕС върху обвързаността между развитието на региона и стабилността в Европа. Британският премиер посочи, че независимо от Брекзит, ангажираността на Лондон към страните от Западните Балкани ще остане и ще продължат усилията за надграждане на постигнатото. През следващия месец британската столица ще приеме лидерите на държавите от Берлинския процес, за да се обсъдят различни аспекти на сигурността, изтъкна Мей. „За нас стабилността и сигурността на Балканите е много важна тема. Като работим съвместно ще постигнем много повече и организирането на тези две събития на високо равнище  - в София и Лондон, показва, че сме способни да го правим“, каза Тереза Мей.\r\nПремиерът Борисов посочи, че като страна от региона и в същото време част от Европейския съюз, България ще продължи да подпомага развитието на държавите от Западните Балкани и установяването на добросъседски отношения между тях. „Това е правилният път и Вашата ангажираност по темата, както и позициите на колегите от Европейския съвет ми дават повече увереност, че ще успеем да направим процеса необратим“, каза министър-председателят.\r\nПо време на двустранната среща беше отбелязано и отличното сътрудничество между България и Обединеното кралство в сферата на сигурността. „Очевидно напускаме ЕС, но не и Европа. Ще работим за сигурността на цяла Европа. Това е една от областите, в които ние държим да запазим и развиваме сътрудничеството с партньорите ни“, каза британският премиер. Тя благодари за личната ангажираност на министър-председателя Борисов за отличните двустранни отношения в тази област. Премиерът Борисов посочи, че съвместната работа трябва да продължи, особено в противодействието на тероризма и организираната престъпност. „Не мисля, че някой в Европа се съмнява, че трябва да бъдем още по-сплотени с Великобритания в това отношение“, коментира българският премиер.\r\nБорисов посочи също, че ЕС трябва да обърне по-голямо внимание на охраната на външните граници. По думите му, с повече политическа воля може да се постигне много по-голяма ефективност на огромните средства, които се отделят за справяне с миграционния проблем, и да има безспорни резултати, които да се почувстват от европейските граждани.", "date": "2018.05.17", "title": "Министър-председателят Тереза Мей потвърди пред премиера Бойко Борисов, че темата Балкани няма да слезе от дневния ред на Великобритания"}
{"url": "http://www.focus-news.net/news/2018/05/17/2522859/afp-es-shte-dostigne-do-balkanite-pod-syankata-na-donald-tramp.html", "text": "Лидерите на ЕС ще се срещнат със своите колеги от Западните Балкани, за да обещаят по-близки връзки, но ще избегнат откритото предлагане на членство в Съюза. Срещата се провежда докато ЕС готви обединен фронт срещу „капризите“ на президента на СААЩ по Иранската ядрена програма, предава  AFP.\r\n„Ние ще се срещнем с нашите западнобалкански партньори за първи път от 15 години. Това е възможност за двете страни да потвърдят европейската перспектива на Западните Балкани“, заяви председателя на Европейския съвет Доналд Туск. Туск заяви, че Съюзът ще инвестира в инфраструктурата на Балканите, за да ускори развитието им. „Надявам се, че това  ще докара нашите западнобалкански приятели по-близо до нас“, допълни той.\r\nСлед замразяването на разширяването Европейската комисия наскоро разкри нова стратегия за региона, целяща да даде на страните членки възможност за членство, като начело в надпреварата са Черна гора и Сърбия. В замяна Брюксел иска реформи и борба срещу корупцията. Виктор Турмаков", "date": "2018.05.17", "title": "AFP: ЕС ще достигне до Балканите под сянката на Доналд Тръмп"}
{"url": "http://www.focus-news.net/news/2018/05/17/2522871/sofiyska-gradska-prokuratura-vnese-obvinitelen-akt-sreshtu-upravitelya-na-kots-plovdiv-za-bezstopanstvenost.html", "text": "Днес Софийска градска прокуратура (СГП) внесе в Окръжен съд Пловдив обвинителен акт срещу Красимир В. за безстопанственост в особено големи размери, представляваща особено тежък случай. Това съобщиха от пресцентъра на Прокуратура на Република България.\r\nКрасимир В. е обвинен за това, че 31 август 2016 г. в гр. Пловдив като управител на „Комплексен онкологичен център – Пловдив“ ЕООД, не е положил достатъчно грижи за възложена му работа във връзка с ефективното и добросъвестно разходване на средствата на дружеството и от това са последвали значителни щети за „КОЦ-Пловдив“ ЕООД в размер на сумата от 405 190,92 лева без ДДС. \r\nВ качеството си на възложител по Закона за обществените поръчки, Красимир В., без да проведе пазарни консултации, без да потърси съвети от независими експерти или органи или от участници на пазара, е открил процедура по обществена поръчка с предмет: „Доставка, монтаж и въвеждане в експлоатация на компютърен томограф“ с прогнозна стойност 950 000 лева без ДДС. \r\nПроцедурата по обществената поръчка приключила със сключването на договор на стойност 898 000лв с единствената фирма, подала оферта за участие. След сключване на договора тази фирма закупила компютърен томограф на стойност 492 809, 08 лева без ДДС и го предоставила на КОЦ Пловдив. \r\nРазликата от 405 190, 92 лв. между платената сума от КОЦ Пловдив за придобиване на компютърния томограф и реалната му пазарна цена се равнява в размер на 964,74 минимални работни заплати за страната, което определя щетата като такава  в „особено големи размери“. \r\nСпрямо Красимир В. е определена мярка за неотклонение „подписка“. \r\nАко бъде признат за виновен той може да получи наказание „лишаване от свобода“ от три до десет години, като съдът може да постанови лишаване от право да заема определена обществен или държавна длъжност, както и да упражнява определена професия или дейност.", "date": "2018.05.17", "title": "Софийска градска прокуратура внесе обвинителен акт срещу управителя на КОЦ - Пловдив за безстопанственост"}
{"url": "http://www.focus-news.net/news/2018/05/17/2522867/daily-mail-es-prizovava-balkanite-kam-reformi-chlenove.html", "text": "Лидерите на Европейския съюз призовават държавите от Западните Балкани да продължат с ориентираните към ЕС реформи, но се колебаят дали шестте страни ще се присъединят към Съюза, пише  Daily Mail.\r\nНа срещата на високо равнище ЕС-Западни Балкани в София европейският комисар по разширяването  Йоханес Хан заяви, че „целият процес е основан на постижения, затова и държавите трябва да си напишат домашното“. \r\nПрисъединяването към ЕС е мощен двигател за демократичните реформи в Албания, Босна и Херцеговина, Косово, Македония, Сърбия и Черна гора.  Виктор Турмаков", "date": "2018.05.17", "title": "Daily Mail: ЕС призовава Балканите към реформи членове"}
{"url": "http://www.focus-news.net/news/2018/05/17/2522872/24-vesti-makedoniya-zoran-zaev-i-aleksis-tsipras-shte-obsadyat-imeto-v-sofiya.html", "text": "По време на срещата на високо равнище ЕС-Западни Балкани министър-председателите на Гърция и на Македония Алексис Ципрас и Зоран Заев ще потвърдят подкрепата за процеса за сближаване на позициите по спора с името, предава македонската медия   „24 вести“.\r\nВъв фокуса на вниманието на македонската и гръцката общественост днес е личната  среща на двамата премиери, която ще се проведе в кулоарите на срещата на високо равнище  ЕС-Западни Балкани в София.\r\nЗаев и Ципрас трябва да се срещнат в 10:30 ч. българско време. Виктор Турмаков", "date": "2018.05.17", "title": "„24 Вести“ (Македония) : Зоран Заев и Алексис Ципрас ще обсъдят името в София"}
{"url": "http://www.focus-news.net/news/2018/05/17/2522875/sofiya-zapochna-protestat-na-prevozvachite-sreshtu-evropeyskiya-paket-za-mobilnost.html", "text": "Започна протестът на превозвачите, изразяващи недоволството си срещу промяната в регламенти на Европейския съюз, налагащи нови правила в придвижването на стоки и хора, предаде репортер на Агенция „Фокус“. Множество камиони и автобуси от цялата страна са се подредили в платното за движение на бул. „Цариградско шосе” в посока центъра на столицата. Те са разделени на две групи – камионите са разположени в отсечката между бул. „Брюксел” и разклона за четвърти километър, а автобусите са в отсечката до бул. „Ситняково”. \r\nМирният протест на автомобилните превозвачи е насочен срещу някои от предвидените регулации в т. нар. „Мобилен пакет I“ И „Мобилен пакет II“, които въвеждат задължението за ползване на редовната седмична почивка извън борда на превозното средство. Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Те се обявяват още и срещу изискването за завръщане „у дома” на всеки три седмици, защото така предприятията ще правят допълнителни разходи за транспорт на служителите, за да се върнат в страната.\r\n„Нашите искания са срещу дискриминацията, която се провежда от големите държави. Какви са тези глупости? На 21-вия ден трябва да се приберем в България - това е просто невъзможно”, каза за Агенция „Фокус” Димитър Димитров, един от протестиращите международни шофьори.\r\n„Надявам се нещата да се оправят, особено след като държавата пое ангажимент. Бедите на малките идват от големите – Франция, Германия, Англия. Държавата трябва да направи всичко възможно да защити интересите ни, защото това е отрасъл, който носи приходи”, допълни още той. \r\nВърху камионите и автобусите на протестиращите превозвачи са закачени транспаранти с надписи „Европа на две скорости = България на задна скорост”, „Не на дискриминацията в ЕС”, „Транспортен пакет 1 и 2 =exit” и много други. Полицейското присъствие в района е засилено.\r\n Очаква се по късно през деня, в рамките на протестните действия, да бъде организирано и шествие. \r\nИван ЛАЗАРОВ", "date": "2018.05.17", "title": "София: Започна протестът на превозвачите срещу европейския „пакет за мобилност“"}
{"url": "http://www.focus-news.net/news/2018/05/17/2522870/premierat-boyko-borisov-snoshti-do-0230-chasa-s-kantslera-merkel-s-prezidenta-makron-s-transportniya-ministar-moskovski-obsazhdahme-paket-mobilnost-ochakvam-da-namerim-reshenie.html", "text": "Снощи до 2.30 часа с канцлера Меркел, с президента Макрон, с транспортния министър Московски текст по текст, дума по дума сме гледали, те имат своите аргументи, ние своите. Това каза министър-председателят Бойко Борисов на влизане преди Срещата на върха между лидерите на ЕС и на страните от Западните Балкани за пакет „Мобилност“, предаде репортер на Агенция „Фокус“. „Максимален диалог сме направили. Няма нещо, което да не съм обяснил. Очаквам да намерим решение. Президентът Макрон също обеща като се прибере с канцлера Меркел да се разпореди на нейните експерти, заедно с френските, нашите експерти, още един път с комисията да прегледат всеки детайл. Основният им аргумент е, че нашите шофьори биват третирани по лош начин. Не спят не хубави места, не поддържат най-добрите хигиенни навици, поради спецификата на своята работа. Всичко обсъдихме, може би 3 часа вечерта“, каза още Бойко Борисов. \r\nЛюба АЛЕКСИЕВА", "date": "2018.05.17", "title": "Премиерът Бойко Борисов: Снощи до 02.30 часа с канцлера Меркел, с президента Макрон, с транспортния министър Московски обсъждахме пакет „Мобилност“, очаквам да намерим решение"}
{"url": "http://www.focus-news.net/news/2018/05/17/2522873/ivelina-vasileva-gerb-s-manipulatsiite-po-proekta-za-zavod-za-otpadatsi-bsp-se-opitvat-da-omalovazhat-postizheniyata-na-pravitelstvoto-v-denya-v-koyto-evropeyskite-lideri-sa-v-sofiya.html", "text": "С манипулациите по проекта за завод за отпадъци БСП се опитват да омаловажат постиженията на правителството в деня, в който европейските лидери са в София. Това каза Ивелина Василева, председател на Комисията по околна среда и води и депутат от ГЕРБ по време на брифинг в отговор на БСП по темата за проекта за завод за отпадъци, предаде репортер на Агенция „Фокус“. „Денят, в който европейските лидери са в София и взимат исторически решения, това е поредният опит на колегите от БСП да отклоняват вниманието, да омаловажават постиженията и успехите на българското правителство, председателстващо Съвета на ЕС. Бих казала, че това е рефлекс на колегите от БСП още от времето, когато Станишев береше макове по поляните на София“, каза Василева. По думите ѝ проектът за трета фаза на завода за отпадъци е може би най-успешният, многократно, оценяван от партньорите от ЕК за създаването на цялостна система за управление на отпадъците на територията на столицата. „Това е проект, който започна още 2010 г. и през 2015 г. бяха построени първите инсталации, които доказано носят ползи и на хората, и на околната среда. Това е проект, който от самото начало е подкрепян от ЕК и затова тя осигурява финансиране чрез ОП „Околна среда“, заяви Василева. \r\nДеница КИТАНОВА", "date": "2018.05.17", "title": "Ивелина Василева, ГЕРБ: С манипулациите по проекта за завод за отпадъци БСП се опитват да омаловажат постиженията на правителството в деня, в който европейските лидери са в София"}
{"url": "http://www.focus-news.net/news/2018/05/17/2522876/georg-spartanski-kmet-na-pleven-shte-bade-obsadeno-dali-da-bade-prodalzheno-chastichnoto-bedstveno-polozhenie-v-obshtinata.html", "text": "В Плевен ще бъде обсъдено дали да бъде продължено частичното бедствено положение. Причината е, че вече няма кризисна ситуация, която да го налага. Това каза за сутрешния блок „Добро утро, България“ на Радио „Фокус“ кметът на Плевен Георг Спартански. „Има водоснабдяване. Електроснабден е всеки абонат, с изключение на още 25 индивидуални абоната. Работи се по този въпрос. Продължава и почистването на дървета, клони и въобще остатъците от бурята“, обясни Спартански. Той допълни, че комисиите, назначени за оценка на щетите, ще продължат работа и изготвените протоколи ще бъдат представени пред Държавната комисия по бедствия и аварии. През следващата седмица общинските съветници в Плевен ще вземат решение за индивидуална подкрепа за най-пострадалите домакинства, коментира кметът на Плевен.", "date": "2018.05.17", "title": "Георг Спартански, кмет на Плевен: Ще бъде обсъдено дали да бъде продължено частичното бедствено положение в общината"}
{"url": "http://www.focus-news.net/news/2018/05/17/2522874/predsedatelyat-na-ep-antonio-tayani-tryabva-da-rabotim-za-stabilnostta-na-zapadnite-balkani.html", "text": "Трябва да работим за стабилността на Западните Балкани. Това каза пред журналисти председателят на Европейския парламент (ЕП) Антонио Таяни преди Срещата на върха ЕС- Западни Балкани, предаде репортер на Агенция \"Фокус\". \"Има много страни, които са кандидати за да влязат в ЕС – Черна гора, Сърбия, естествено и други. Съществуват обаче при тях проблеми, свързани с тероризма, с миграцията. И моето предложение би било един пакет, който да седят финанси за изграждането на инфраструктура, за железопътни линии, за дигиталната инфраструктура, които напълно ще подкрепят предложението на комисар Габриел за дигитализацията, за въвеждането на Wi-fi услуги\", коментира той. На въпрос дали смята, че сега Западните Балкани имат по-голям шанс той отговори, че според него в момента е възможно да се постигне някакво съгласие за 2025 г.", "date": "2018.05.17", "title": "Председателят на ЕП Антонио Таяни:  Трябва да работим за стабилността на Западните Балкани"}
{"url": "http://www.focus-news.net/news/2018/05/17/2522882/api-ot-1100-chasa-do-1300-chasa-se-ogranichava-dvizhenieto-na-kamionite-nad-12-t-po-pat-i-1-mezhdu-botevgrad-i-p-v-vitinska-reka-poradi-obnovyavane-na-markirovkata.html", "text": "От 11.00 часа до 13.00 часа днес временно се ограничава движението на камионите над 12 т по път I-1 между Ботевград и пътен възел „Витинска река“ (от 119-ти до 215-ти км) поради обновяване на хоризонталната маркировка. Това съобщиха от пресцентъра на Агенция \"Пътна инфраструктура\". До завършване на предвидените дейности тежкотоварните камиони, пътуващите за Варна ще изчакват при Жерково. Идващите от Плевен и Ловеч ще се спират на път II-17 при Ботевград, а пътуващите от Видин, Монтана и Враца ще се пренасочват по път II-16 Своге - София. \r\nАгенция „Пътна инфраструктура“ благодари на шофьорите за разбирането от причинените неудобства, които обаче са необходими, за да се пътува по-удобно, безопасно и предвидените дейности да се изпълняват качествено.", "date": "2018.05.17", "title": "АПИ: От 11.00 часа до 13.00 часа се ограничава движението на камионите над 12 т по път I-1 между Ботевград и п. в. „Витинска река“ поради обновяване на маркировката"}
{"url": "http://www.focus-news.net/news/2018/05/17/2522883/sport-21-zapalyankovtsi-sa-zadarzhani-sled-finala-na-liga-evropa.html", "text": "Френските полицаи са задържали повече от 21 фена за различни нарушения след финала на Лига Европа. 18 от задържаните са били фенове на Марсилия. На решаващия мач от турнира Атлетико Мадрид победи френския клуб с 3:0.\r\nПовечето са задържани на стадиона или в неговите околности. Седем души са задържани за пиротехника, четирима за насилие, четирима за призиви към безпорядъци. Още двама са се опитали да излязат на полето, но са били навреме заловени. Трима са задържани за сбиване , а още един за носене на оръжие.  Виктор Турмаков", "date": "2018.05.17", "title": "Спорт: 21 запалянковци са задържани след финала на Лига Европа"}
{"url": "http://www.focus-news.net/news/2018/05/17/2522877/radio-svobodna-evropa-makedoniya-svarzanost-e-temata-na-sreshtata-na-visoko-ravnishte-es-zapadni-balkani.html", "text": "Днешната среща на високо равнище в София между държавните и правителствените ръководители на страните-членки на Европейския съюз и техните колеги от региона на Западните Балкани се провежда под темата „Свързаност“, предава радио  „Свободна Европа“  в своята македонска редакция.\r\nСтава дума за обсъждане на възможностите за подобряване на връзките в областта на транспорта, енергетиката, цифровата инфраструктура, образованието. Срещата ще бъде председателствана от председателя на Европейския съвет Доналд Туск, който ще представлява ЕС заедно с председателя на Европейската комисия Жан-Клод Юнкер. Също така, на срещата ще присъстват и председателят на Европейския парламент Антонио Таяни, върховният представител на ЕС за външните работи и политиката на сигурност Федерика Могерини и еврокомисарят по европейска политика на добросъседство и преговори за разширяване Йоханес Хан. Виктор Турмаков", "date": "2018.05.17", "title": "Радио „Свободна Европа“ (Македония) : „Свързаност“ е темата на срещата на високо равнище ЕС-Западни Балкани"}
{"url": "http://www.focus-news.net/news/2018/05/17/2522884/andrey-kovachev-evrodeputat-ot-enpgerb-2025-godina-e-samo-indikativna-data-za-vlizane-na-stranite-ot-zapadnite-balkani-v-es.html", "text": "2025 година е само индикативна дата за влизане на страните от Западните Балкани в ЕС. Това каза в интервю за сутрешния блок „Добро утро, България“ на Радио „Фокус“ евродепутатът от ЕНП/ ГЕРБ Андрей Ковачев. Той каза още, че в групата на Eвропейската народна партия постоянно се засяга въпросa за Западните Балкани. Ковачев допълни, че групата на ЕНП е една от партиите, която най-често застъпва темата за региона в ЕП. „Отблокирането на страни като Македония, Косово и Босна и Херцеговина е важно, за да продължат напред към европейската интеграция. Добре е това да стане възможно най-скоро\", каза още Ковачев. „2025 година е индикативна дата, която по никакъв начин не е гаранция за нито една от страните за Западните Балкани. От тях зависи дали ще се справят с този процес. Черна гора е най-напред по отношение на преговорните главите, които са затворили и за момента има най-добри шансове за присъединяване през 2025 г.“, каза още той.\r\nАндрей Ковачев допълни, че всичко зависи както от самите страни, така и от ЕС. Също така от това до каква степен днес ще могат да се обединят страни като Франция и Германия около идеята, че това е добре за целият ЕС.", "date": "2018.05.17", "title": "Андрей Ковачев, евродепутат от ЕНП/ГЕРБ: 2025 година е само индикативна дата за влизане на страните от Западните Балкани в ЕС"}
{"url": "http://www.focus-news.net/news/2018/05/17/2522879/ivelina-vasileva-gerb-tvardeniyata-che-ne-e-izbrana-tochnata-ploshtadka-za-zavoda-za-otpadatsi-ne-e-navremenna-zashtoto-tova-se-e-sluchilo-oshte-2014-g.html", "text": "Твърденията, че не е избрана точната площадка за заводa за отпадъци не е навременна, защото това се е случило още 2014 г. Това каза Ивелина Василева, председател на Комисията по околна среда и води и депутат от ГЕРБ по време на брифинг в отговор на БСП по темата за проекта за завод за отпадъци, предаде репортер на Агенция „Фокус“. „Всички процедури по екологичното законодателство са проверени още в 2014 г., когато започва процедурата по ОВОС. В този смисъл твърденията, че не е избрана точната площадка може би не са навременни, като се има предвид, че това се прави още в началото на процедурата“, коментира Василева. Тя каза още, че целта на този проект е да осигури ползване на алтернативно гориво от „Топлофикация“ – София. „Затова интерпретираме поведението на колегите от БСП като пореден опит за саботаж на успешен европейски проект, признат от всички“, каза Василева. По думите ѝ решенията взимани дотук са взимани и с подкрепа на съветниците от БСП. \r\nДеница КИТАНОВА", "date": "2018.05.17", "title": "Ивелина Василева, ГЕРБ: Твърденията, че не е избрана точната площадка за заводa за отпадъци не е навременна, защото това се е случило още 2014 г."}
{"url": "http://www.focus-news.net/news/2018/05/17/2522878/zapochna-sreshtata-na-varha-mezhdu-liderite-na-es-i-na-stranite-ot-zapadnite-balkani.html", "text": "Започна Срещата на върха между лидерите на ЕС и на страните от Западните Балкани, предаде репортер на Агенция „Фокус“. Премиерът Бойко Борисов е домакин на Срещата, която е най-голямото събитие в рамките на Българското председателство на Съвета на ЕС и на неговия основен приоритет – европейска перспектива и свързаност на Западните Балкани.\r\nМинистър-председателят официално посрещна държавните и правителствените ръководители. Председателят на Европейския съвет Доналд Туск, който ще ръководи Срещата на върха, ще представлява Европейския съюз заедно с председателя на Европейската комисия Жан-Клод Юнкер. Във форума ще участват също върховният представител на Съюза по въпросите на външните работи и политиката на сигурност Федерика Могерини, комисарят по европейската политика за съседство и преговорите за разширяване Йоханес Хан и председателят на Европейския парламент Антонио Таяни.\r\nОсновната тема на обсъжданията е свързаността – по отношение на транспорт, енергетика, цифрова инфраструктура, образование и др. Целта е да бъдат подобрени връзките както между Западните Балкани и ЕС, така и между страните от региона.\r\nСлед приключване на пленарните сесии от 15.00 часа Бойко Борисов, Доналд Туск и Жан-Клод Юнкер ще дадат пресконференция.", "date": "2018.05.17", "title": "Започна Срещата на върха между лидерите на ЕС и на страните от Западните Балкани"}
{"url": "http://www.focus-news.net/news/2018/05/17/2522881/varna-prevozvachi-ot-oblastta-izlyazoha-na-protest-sreshtu-novite-evropeyski-pravila-zalegnali-v-paket-mobilnost.html", "text": "Превозвачи от Варна и региона излязоха на протест срещу новите европейски правила, залегнали в т.нар. пакет „Мобилност“, предаде репортер на Радио „Фокус“ – Варна. Десетки тежкотоварни камиони са разположени в крайната дясна лента на автомагистрала „Хемус“ в участъка при последната бензиностанция преди входа на града. На камионите е поставен националният флаг, както и плакати с надписи, сред които: „Има ли място за БГ бизнеса в ЕС?!“. \r\nПротестът е мирен, а тежкотоварните автомобили не пречат на движението по магистралата в посока Варна. Преминаващите камиони подкрепят инициативата с надуване на клаксони. Целта на протеста е в деня, в който в София се провежда европейската среща на върха, лидерите на общността да бъдат убедени в размера на щетите, които ще нанесат предложените промените, свързани с командировъчните и почивките на международните превозвачи. Според протестиращите шофьори въвеждането на изискването за завръщане на водачите до дома на всеки три или четири седмици ограничава достъпа до европейския пазар на българските транспортни оператори и правото на българския работник да се придвижва свободно в рамките на ЕС, да избира как и къде да прекарва свободното си време. Те настояват законодателните промени да бъдат преосмислени в посока равнопоставеност, лоялно сътрудничество между държавите в ЕС и недопускане на дискриминационно третиране. „За нас като превозвачи и транспортни работници е несъмнено, че приемането на тези предложения ще унищожи българския транспортен бизнес, като тази ситуация ни принуждава активно и с всички законови действия да се противопоставим на приемането на подобни дискриминационни нормативни актове“, заявиха от браншовата организация и припомниха, че транспортният сектор осигурява 15% от БВП на държавата и над 120 000 работни места. Според бранша предвидените промени в законодателната рамка на ЕС в сектора пряко застрашават препитанието на над 120 000 български семейства.\r\nМарияна ВАЛЕНТИНОВА", "date": "2018.05.17", "title": "Варна: Превозвачи от областта излязоха на протест срещу новите европейски правила, залегнали в Пакет „Мобилност“"}
{"url": "http://www.focus-news.net/news/2018/05/17/2522887/zafir-zarkov-gerb-savetnitsite-ot-bsp-v-sos-sa-odobrili-ploshtadkata-na-koyato-shte-bade-izgradena-instalatsiyata-za-otpadatsi-v-stolitsata-dnes-tarseniyat-ot-tyah-efekt-e-iztsyalo-politicheski.html", "text": "Съветниците от БСП в СОС са одобрили площадката, на която ще бъде изградена инсталацията за отпадъци в столицата, днес търсеният от тях ефект е изцяло политически. Това каза общинският съветник от ГЕРБ в Столичния общински съвет Зафир Зарков по време на брифинг в отговор на БСП по темата за проекта за завод за отпадъци, предаде репортер на Агенция „Фокус“.  „Безспорно буди недоумение фактът, че левицата намери място в парламента да повдигне този дебат, а не там, където се решава този въпрос, на заседанието на Столичния общински съвет“, каза Зарков. По думите му това показва, че търсеният ефект е изцяло политически. По думите му по-страшното е, че с внушения на страхове сред хората от тази технология се цели БСП и други политически субекти да търсят политически дивидент. „Факт е едно, това решение безспорно е подкрепено от хората, които застанаха пред вас. В решенията от 2016 г., когато всъщност се одобрява площадката, на която ще бъде изградена тази инсталация за третиране на отпадъците, е подкрепена от колегите Милка Христова, Николай Николов, Марин Стоянов и Ирена Анастасова“, каза Зарков. По думите му впоследствие през 2017 г. се кандидатства именно за това финансиране, което днес ще бъде разгледано в Столичния общински съвет. Той поясни, че това е подкрепено и от лидера на левицата в София Калоян Паргов. Общинският съветник заяви, че този проект е завършващият етап на решаване на проблема с третирането на отпадъците на града и на всички нас. Може би някой безспорно намира проблем в това“, каза Зарков. Той поясни, че този проект е изцяло финансово обезпечен и финансово стабилен. „На практика това съоръжение ще осигури употребата на около 65 млн. кубически метра газ по-малко на „Топлофикация“, а ще осигури топлина и светлина за домакинствата в София. Като по този начин ще допринесе като цяло и за финансовото състояние на „Топлофикация“ и ще гарантира, че дружеството ще има ресурса и възможност да отреагира на повишаването на цените на газа“, каза Зарков.\r\nДеница КИТАНОВА", "date": "2018.05.17", "title": "Зафир Зарков, ГЕРБ: Съветниците от БСП в СОС са одобрили площадката, на която ще бъде изградена инсталацията за отпадъци в столицата, днес търсеният от тях ефект е изцяло политически"}
{"url": "http://www.focus-news.net/news/2018/05/17/2522880/premierat-boyko-borisov-vsichki-kolegi-do-edin-doydoha-na-sreshtata-na-varha-es-zapadni-balkani.html", "text": "Всички колеги до един дойдоха на Срещата на върха ЕС-Западни Балкани. Това каза министър-председателят Бойко Борисов на влизане преди Срещата на върха между лидерите на ЕС и на страните от Западните Балкани, предаде репортер на Агенция „Фокус“. „Днес имаме тази възможност отново да говорим по тази тема. Тук са и президентът Вучич, и президентът Тачи, утре Ана Бърнабич ще бъде тук, за да продължим. Всички колеги до един дойдоха“, заяви Борисов. \r\nПопитан дали ще има други разговори между Гърция и Македония, Борисов отговори: „По тази тема, колкото по-малко се изказваме, толкова е по-добре“. \r\nТой коментира и свързаността в региона, като посочи, че пътищата са ясни. „Коридорите 8, 4 и 10 са безспорни. Те са и магистрали, и жп линии. Дигиталната инфраструктура също е ясна. Мария Габриел доста говори тези дни по тази тема. Газовата инфраструктура е също ясно – интерконектор с Гърция за втечнен газ и газовият хъб „Балкан“. Интерконектор със Сърбия, с Румъния имаме, с Македония действаме. И сега за Гърция изнасяме газ през Петрич, където са ни компресорите. По електропреносна система и съответно развитието на енергетиката, вчера ясно казах, имаме възможност без държавна гаранция, тъй като сме си научили урока, без да има задължително изкупуване на ток, частен инвеститор, участие на държавата с тези над 3 млрд. лв., които сме дали, тогава сядаме и говорим и ще ви информираме“, каза още Бойко Борисов. \r\nЛюба АЛЕКСИЕВА", "date": "2018.05.17", "title": "Премиерът Бойко Борисов: Всички колеги до един дойдоха на Срещата на върха ЕС-Западни Балкани"}
{"url": "http://www.focus-news.net/news/2018/05/17/2522891/burgas-nad-4-000-detsa-na-vazrast-ot-3-do-7-godini-shte-vzemat-uchastie-v-initsiativite-ot-praznitsite-na-sporta-v-detskite-gradini.html", "text": "В дните до 31 май във всички детски заведения на Бургас ще се проведат майски спортни празници. Това съобщиха от пресцентъра на Община Бургас. Над 4 000 деца на възраст от 3 до 7 години ще се впуснат в различни игри, промотиращи здравословния начин на живот, здравословното хранене и безопасното движение по пътищата.\r\nОтделните събития, включени в спортните празници, са подбрани и подготвени от учителите във всяко детско заведение, съобразно възрастта и възможностите на техните възпитаници.", "date": "2018.05.17", "title": "Бургас: Над 4 000 деца на възраст от 3 до 7 години ще вземат участие в инициативите от Празниците на спорта в детските градини"}
{"url": "http://www.focus-news.net/news/2018/05/17/2522885/miroslav-komitski-zam-oblasten-upravitel-na-vratsa-ochakva-se-po-kasno-dnes-da-bade-otmeneno-bedstvenoto-polozhenie-v-obshtina-byala-slatina.html", "text": "Очаква се по-късно днес да бъде отменено бедственото положение в община Бяла Слатина. Това каза в интервю за сутрешния блок „Добро утро, България“ на Радио „Фокус“ зам. областният управител на Враца Мирослав Комитски. „Около 160 адреса са обходени след получените сигнали за повредено имущество\", обясни Комитски. Той каза още, че електричеството е възстановено на територията на цялата община, като обстановката постепенно се нормализира. „Пое се ангажимент от страна на местните власти физическите лица и гражданите да бъдат подпомогнати с решение на Общински съвет. Чрез финансовите стъпки ще се възстановят пораженията. Но ще се искат и средства за възстановяване от междуведомствената комисия за възстановяване и подпомагане към Министерски съвет. Това ще се случи, след като приключат работите на комисията и се остойностят материалните щети“, добави Мирослав Комитски. Той каза още, че трябва да бъдат проверени още около 40 - 50 адреса на територията на общината след силната буря.", "date": "2018.05.17", "title": "Мирослав Комитски, зам. областен управител на Враца: Очаква се по-късно днес да бъде отменено бедственото положение в община Бяла Слатина"}
{"url": "http://www.focus-news.net/news/2018/05/17/2522890/toma-bikov-gerb-stavame-svideteli-za-opit-za-vazstanovka-na-otechestveniya-front-v-ramkite-na-sofiya.html", "text": "Ставаме свидетели за опит за възстановка на Отечествения фронт в рамките на София. Това каза народният представител от ПГ на ГЕРБ Тома Биков по време на брифинг в отговор на БСП по темата за проекта за завод за отпадъци, предаде репортер на Агенция „Фокус“. Биков поясни, че според него този процес има и политически ефект. Биков обърна внимание, че по темата за завода за отпадъци има еднаква и единна позиция на БСП като парламентарна група и на извънпарламентарната десница в лицето „Демократи за силна България“, „Да, България“ и на „Зелените“. „Това е може би начало на предизборната кампания за тези политически сили, но виждаме доста добре координирани действия от тяхна страна. Едните извън парламента, другите в парламента. Ще ги приемаме и по този начин оттук нататък“, заяви Биков. \r\nДеница КИТАНОВА", "date": "2018.05.17", "title": "Тома Биков, ГЕРБ: Ставаме свидетели за опит за възстановка на Отечествения фронт в рамките на София"}
{"url": "http://www.focus-news.net/news/2018/05/17/2522888/european-western-balkans-evropeyskite-lideri-napraviha-vstapitelnite-si-izkazvaniya.html", "text": "Европейските лидери, присъстващи на срещата на високо равнище ЕС-Западни Балкани направиха встъпителните си изказвания, предава  European Western Balkans.\r\n„В името на мира и сигурността са ни необходими стабилни Западни Балкани с добро икономическо развитие“, заяви германският канцлер Ангела Меркел. \r\n„Западните Балкани са ключови за нас. Трябва да работим за просперитета на региона“, заяви председателят на Европейския парламент Антонио Таяни.\r\n„Подкрепяме тези страни по европейския път. Нашата цел е този прогрес да продължи по време на австрийското председателство в Съвета на ЕС“, на свой ред заяви австрийския канцлер Себастиан Курц. \r\n„Имаме много общи важни неща за обсъждане като сигурността и миграцията“, е мнението на шведския министър-председател Стефан Льовфен.  Виктор Турмаков", "date": "2018.05.17", "title": "European Western Balkans: Европейските лидери направиха встъпителните си изказвания"}
{"url": "http://www.focus-news.net/news/2018/05/17/2522895/rumen-ivanov-zam-kmet-na-sliven-mitnicheskoto-byuro-nyama-da-se-zakriva.html", "text": "Митническо бюро \"Сливен\" няма да се закрива. Това заяви заместник-кметът Румен Иванов по повод информации за изразено от сливенски фирми притеснение от евентуално закриване на бюрото, съобщиха от пресцентъра на Община Сливен. Румен Иванов добави, че кметът на Община Сливен Стефан Радев е изпратил запитване до Министерството на финансите и Агенция „Митници“. Оттам са отговорили, че към настоящия момент не е налице необходимост от преобразуване или закриване на Митническо бюро \"Сливен\". Иванов каза още, че съгласно Закона за митниците промени с митнически бюра като преобразуване или закриване може да станат със заповед на министъра на финансите по предложение на директора на Агенция „Митници“.", "date": "2018.05.17", "title": "Румен Иванов, зам.-кмет на Сливен: Митническото бюро няма да се закрива"}
{"url": "http://www.focus-news.net/news/2018/05/17/2522886/avstriyskiyat-kantsler-sebastian-kurts-vizhdame-dobra-perspektiva-za-zapadnite-balkani-i-patyat-im-kam-es.html", "text": "Виждаме добра перспектива за Западните Балкани. Това каза канцлерът на Австия Себастиан Курц преди срещата на върха ЕС- Западни Балкани, предаде репортер на Агенция \"Фокус\". \"Нашата цел е да подкрепим тези държави по пътя им към Европа. Тези държави не само географски, но и емоционално са част от Европа и поради това австрийската позиция е ясна – ние подкрепяме държавите по техния път към ЕС. Ние поемаме след България европредседателството и като в тази си позиция, смятаме че има път към ЕС, при Сърбия и Черна гора също сме много оптимистични, при другите също. Мисля че ако при Македония успеем да решим спора с името, ще постигнем сериозен напредък\", заяви той. \r\n\"Искам да подкрепя българското ръководство на европредседателството, беше добро решение тук да се организира тази среща на върха. България се справя отлично и ние като бъдещо австрийско председателство искаме да продължим тази инициатива. ЕС дълго време не даваше на тези държави достатъчно перспектива. Казваше се, че няма да има разширяване, без да се помисли извън рамките на това. И мисля че това не беше положителен подход. Сега политиката се промени на европейско ниво, ние слагаме силен акцент върху Западните Балкани, предоставяме силна перспектива и това че България в момента организира тази среща на върха, това е един и символичен акт, който по един или друг начин ще внесе допълнителна динамика, не само за тези държави, но и за нас. Защото ако няма европейска перспектива на Балканите, тогава влиянието на Турция и влиянието на други държави ще се засилва. Това не е добре за нас. И това в крайна сметка може да доведе и до радикализация, може да доведе до националистически тенденции, до засилване на разделенията между различните етноси, между мюсюлмани и немюсюлмани. Мисля че влиянието тук на Балканите, на Западните Балкани трябва да бъде предимно европейско\", коментира още австрийският канцлер..", "date": "2018.05.17", "title": "Австрийският канцлер Себастиан Курц: Виждаме добра перспектива за Западните Балкани и пътят им към ЕС"}
{"url": "http://www.focus-news.net/news/2018/05/17/2522889/radostin-pankov-mezhdunaroden-prevozvach-merkite-po-paket-mobilnost-sa-pagubni-za-balgarskiya-transporten-biznes.html", "text": "Ако се въведат всички мерки, залегнали в т.нар. Пакет „Мобилност“, последиците ще бъдат пагубни за българския транспортен бизнес. Това заяви Радостин Панков, регионален представител за Варна и региона на сдружението на международните превозвачи, който участва в днешния мирен протест на превозвачите, предаде репортер на Радио „Фокус“ – Варна. Според Панков предвидените промени са с цел дискриминация и ще затруднят работата не само на българските шофьори, но и на превозвачите от Източна Европа. Според Радостин Панков полза от т. нар. пакет „Мобилност“ ще имат само транспортни фирми от Франция и другите държави, подкрепящи мерките. „Нямаме възможност да прибираме водачите до България на всеки три или четири седмици. Говорим за 120 000 камиона, опашки по границите, липса на товари, прекъсване на работния процес. Всички мерки са необмислени. По отношение на хотелите – няма как да се обезопаси стоката в превозното средство, а при условията на сегашната застраховка кражбата не се изплаща, ако шофьорът не е бил в камиона“, отбеляза Радостин Панков. По думите му по-голямата част от фирмите ще фалират при въвеждането на новите европейски правила, а последиците ще бъдат за цяла Европа. „Ще се вдигнат цените на транспорта, много хора ще останат без работа. Няма как да работим по този начин, дори българските шофьори да се прехвърлят в западни фирми, няма да са по-добре“, каза още Радостин Панков. Той заяви, че протестите на международните превозвачи ще продължават. Следващата стъпка е затваряне на граници и протест в Европа. „Ще направим всичко възможно да бъдем чути“, подчерта Радостин Панков. Латвия, Литва, Естония, Полша, Румъния и Португалия са държавите, които също не подкрепят новите европейски правила, залегнали в т.нар. пакет „Мобилност“. Според Радостин Панков спазването на изискванията за държавите, които са в покрайнините на Европа, е невъзможно. Той посочи, че днешният протест е мирен, като подобни инициативи се провеждат в София и още няколко града в страната. Тежкотоварните автомобили ще останат на магистралата до около 14.00 часа. В района има полицейско присъствие. \r\nМарияна ВАЛЕНТИНОВА", "date": "2018.05.17", "title": "Радостин Панков, международен превозвач: Мерките по Пакет „Мобилност“ са пагубни за българския транспортен бизнес"}
{"url": "http://www.focus-news.net/news/2018/05/17/2522896/blagoevgrad-spetsialisti-endokrinolozi-shte-provezhdat-bezplatni-pregledi-v-tsentara-na-grada-na-18-may.html", "text": "Специалисти от клиника по ендокринология и болести на обмяната към ВМА ще преглеждат безплатно в Благоевград. Това съобщиха от пресцентъра на Община Благоевград. Прегледите се организират от телевизионното предаване „Зелената линейка“ със съдействието на Община Благоевград. На 18 май между 12.30 и 15.00 часа на площад „Македония“ в центъра на града ще бъде позициониран зеленият автомобил.\r\n„Зелената линейка“ е инициатива за превенция на социалнозначимите заболявания, повишаване здравната информираност и промотиране на здравословния начин на живот. Целта е хората от цялата страна да имат възможност да се срещнат с водещи специалисти в България, които разполагат с най-съвременните диагностични методи и лечение.", "date": "2018.05.17", "title": "Благоевград: Специалисти ендокринолози ще провеждат безплатни прегледи в центъра на града на 18 май"}
{"url": "http://www.focus-news.net/news/2018/05/17/2522894/delyan-dobrev-gerb-vremennata-komisiya-za-chez-izleze-yalova.html", "text": "Временната комисия за ЧЕЗ излезе ялова. Това каза председателят на Комисията по енергетика и депутат от ГЕРБ Делян Добрев по време на дебатите по доклада на Временната комисия за ЧЕЗ, на която той е член, предаде репортер на Агенция „Фокус“. Според Добрев комисията не е допринесла с никаква нова информация от последните два месеца, нито е препоръчала нещо, което да не е обсъждано и да не е приемано преди това. „Председателят на комисията беше много активен. Поздравявам го и от трибуната, защото наистина много се стара, но просто нямаше какво повече да се направи. Както са казали хората: „цялата пара отиде в свирката“. По думите му комисията е обобщила общоизвестни факти и ги е подредила в един доклад. Той поясни, че ГЕРБ са подкрепили БСП за създаване на комисията без да се замислят и са одобрили за нейн председател от БСП, а ГЕРБ и \"Обединени патриоти\" са били малцинство. \"Вие имахте цялата власт в комисията да направите каквото си искате. Само че, за съжаление, нашите първоначални очаквания, се потвърдиха. Нямаше смисъл от една такава комисия\", каза Добрев и поясни, че управляващите са подкрепили БСП за тази комисия, за да не ги упрекнат, че искат да скрият нещо. \"Едно хубаво нещо има за последните два месеца и това е, че въпреки всичките ви опити, въпреки цялата власт, която имате в комисията, вие не можахте да докажете нито едно от внушенията, които първоначално правихте\", подчерта Добрев. Според него в тази безпомощност в последния момент в доклада са включили текстове, с които карат БНБ да наруши закона. Депутатът обясни, че ще подпише доклада с особено мнение.  \r\nДеница КИТАНОВА", "date": "2018.05.17", "title": "Делян Добрев, ГЕРБ: Временната комисия за ЧЕЗ излезе ялова"}
{"url": "http://www.focus-news.net/news/2018/05/17/2522898/sas-148-glasa-za-i-48-vazdarzhali-se-deputatite-odobriha-doklada-na-komisiyata-za-chez-i-poiskaha-elektrorazpredelitelnite-druzhestva-da-badat-strategicheski-obekti-ot-natsionalnata-sigurnost.html", "text": "Със 148 гласа „за“ и 48 „въздържали се“ депутатите одобриха доклада на Временната комисия за ЧЕЗ, предаде репортер на Агенция „Фокус“. Заедно с доклада народните представители приеха и проекторешение, с което възложиха на Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества. Народните представители решиха в срок до 31 декември 2018 г. правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия. Народното събрание реши в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката.  \r\nВременната комисия за ЧЕЗ бе създадена с решение на Народното събрание от 14 март 2018 г. Създаването на комисията бе в отговор на разразилата се обществена реакция, свързана с оповестеното на 22 февруари 2018 г. решение на Надзорния съвет на ЧЕЗ Груп, с което се дава предварителното съгласие на компанията да продаде активите си на „Инерком България“ ЕАД. В доклада се посочва, че комисията е ориентирала работата си в две основни направления – приватизацията на мажоритарния дял в капитала на електроразпределителните дружества в Западна България и изясняване на всички обстоятелства около планираната продажба на ЧЕЗ. За целта комисията е провела 5 заседания, на които са изслушани представители на редица институции.   \r\nДеница КИТАНОВА", "date": "2018.05.17", "title": "Със 148 гласа „за“ и 48 „въздържали се“ депутатите одобриха доклада на Комисията за ЧЕЗ и поискаха електроразпределителните дружества да бъдат стратегически обекти от националната сигурност"}
{"url": "http://www.focus-news.net/news/2018/05/17/2522892/angela-merkel-stranite-ot-es-sa-saglasni-che-sporazumenieto-s-iran-ne-e-perfektno.html", "text": "Германският канцлер Ангела Меркел заяви, че страните от ЕС са съгласни, че иранскоо ядрено споразумение „не е перфектно“, но настоя, че то трябва да бъде запазено след едностранното оттегляне на ЕС от него, предава  AFP.\r\n„Всички в ЕС споделят гледната точка, че споразумението не е перфектно, но и че трябва да останем в него и да проведем допълнителни преговори с Иран въз основата на другите въпроси като програмата за балистични ракети“, заяви Меркел по време на срещата на високо равнище ЕС-Западни Балкани в София.  Виктор Турмаков", "date": "2018.05.17", "title": "Ангела Меркел: Страните от ЕС са съгласни, че споразумението с Иран не е перфектно"}
{"url": "http://www.focus-news.net/news/2018/05/17/2522902/ministar-temenuzhka-petkova-shte-otkrie-petoto-izdanie-na-evropeyskiya-minen-biznes-forum-na-18-may.html", "text": "Министърът на енергетиката Теменужка Петкова ще открие петото издание на Европейския минен бизнес форум, което се провежда в София като част от програмата на Българското председателство на Съвета на ЕС. Това съобщиха от пресцентъра на Министерство на енергетиката. Европейският минен бизнес форум ще се проведе на 18 май 2018 г. от 10.00 часа в хотел „Маринела“, София. Министерството на енергетиката е съорганизатор на събитието, заедно с Българската минно-геоложка камара и Евромин.\r\nЕвропейският минен бизнес форум предоставя платформа на най-високо равнище за дискутиране на перспективите пред минната индустрия. За пети пореден път той събира на едно място ключови представители на европейски и български институции, бизнеса и браншови структури, ангажирани с развитието на отрасъла. Целта на дискусиите е да утвърдят ключовата роля на минерално-суровинната индустрия като база за конкурентоспособно и устойчиво икономическо развитие.", "date": "2018.05.17", "title": "Министър Теменужка Петкова ще открие петото издание на Европейския минен бизнес форум на 18 май"}
{"url": "http://www.focus-news.net/news/2018/05/17/2522903/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.17", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/17/2522899/dutch-news-holandskiyat-ministar-predsedatel-razkritikuva-reshenieto-na-sasht-za-iran.html", "text": "По време на срещата на високо равнище ЕС-Западните балкани описа начина, по който президента на САЩ Доналд Тръмп излезе от Иранското ядрено споразумение като „груб“, предава  Dutch News.\r\n„След като бяха предупредени от Европа да не прават така, САЩ се изтеглиха от споразумението по най-груб начин. Америка прави сама много неща, без да взема предвид съюзниците си. Това не е нещо ново“, допълни той.  Според него приятелството със САЩ е важно, но истинските приятели се изслушват. \r\n„Европа има важна роля на света, но трябва да развием повече увереност при следването на тази роля“, убеден е Рютте.  Виктор Турмаков", "date": "2018.05.17", "title": "Dutch News: Холандският министър-председател разкритикува решението на САЩ за Иран"}
{"url": "http://www.focus-news.net/news/2018/05/17/2522893/germanskiyat-kantsler-angela-merkel-sigurni-zapadni-balkani-koito-se-razvivat-dobre-ikonomicheski-garantirat-mir-i-sigurnost-za-vsichki-nas.html", "text": "Сигурни Западни Балкани, които се развиват добре икономически, гарантират мир и сигурност за всички нас. Това пред каза пред журналисти германският канцлер Ангела Меркел преди Срещата на върха ЕС- Западни Балкани, предаде репортер на Агенция \"Фокус\". Тя отбеляза, че българският премиер е инвестирал много работа по този въпрос. \"Благодаря на г-н Борисов за тази чудесна организация на Срещата на върха\". \r\nГерманският канцлер коментира и проблемите около пакета \"Мобилност\". \"Чухме проблемите на българската страна. Целта е да постигнем една добра ситуация за самите шофьори\", заяви тя.", "date": "2018.05.17", "title": "Германският канцлер Ангела Меркел: Сигурни Западни Балкани, които се развиват добре икономически, гарантират мир и сигурност за всички нас"}
{"url": "http://www.focus-news.net/news/2018/05/17/2522900/mkd-makedoniya-zapochna-sreshtata-na-zoran-zaev-i-aleksis-tsipras-v-sofiya.html", "text": "Продължават разговорите между македонския и гръцкия министър-председатели за проблема, който Гърция има с името на Македония. Зоран Заев и Алексис Ципрас ще се опитат да преодолеят нерешените въпроси за употребата на новото име само за международна или за международна и вътрешна употреба и промените в конституцията на Македония, предава македонската медия  „МКД“.\r\nОчаква се разговорите да подкрепят продължаването на процеса, както и опитите за приближаване на позициите по спорните въпроси. Двамата ще обсъдят тези въпроси в кулоарите на срещата на високо равнище между ЕС и Западните Балкани в София.\r\nСлед срещата няма да има съвместно изявление, но всеки ще проведе отделен брифинг за журналистите. Виктор Турмаков", "date": "2018.05.17", "title": "„МКД“ (Македония): Започна срещата на Зоран Заев и Алексис Ципрас в София"}
{"url": "http://www.focus-news.net/news/2018/05/17/2522901/plovdiv-poveche-ot-200-kamiona-i-shofyori-sa-na-asenovgradsko-shose-v-znak-na-protest-sreshtu-zakona-makron.html", "text": "Шофьорите на повече от 200 камиона протестират на Асеновградско шосе в Пловдив срещу „Закона Макрон” и рестрикциите, които цели да наложи на българските международни превозвачи в ЕС, предаде репортер на Радио „Фокус” - Пловдив. Шофьорите са облепили камионите си с протестни лозунги „Не на дистриминацията в ЕС”, „Не на пакет 1 и 2”. „ЕС не убивай транспорта в България“. „Протестът ще продължи до 14.00 часа днес и е най-мащабен в Пловдив, тъй като ние сме транспортната столица на България“, каза превозвачът Петко Ангелов. „Франция и Германия, които са основните вносители на закона, искат да прибират шофьорите на 3 седмици и да затворят пазарите в Европа”, каза Георгиев. По думите му те са неудобни, тъй като работят на европейския пазар. С приемането на този чакан много наши транспортни фирми ще фалират и ще се изнесат да работят в Европа. „Около 17% от бюджета на България се формира от транспорта”, твърдят превозвачите. Според тях по този начин законът е насочен и срещу българската държава. „Рестрикциите ще са фатални за нас”, каза Ангелов. Превозвачите се заканиха, че ако след днешния протест не бъдат чути, протестите ще продължат и ще се преместят в Брюксел.\r\nНа протеста в Пловдив, за да подкрепят превозвачите, дойдоха областният управител на Пловдив и директорът на ОДМВР. Очаква се и митрополит Николай, който да благослови превозвачите.\r\nЦветана ТОНЧЕВА", "date": "2018.05.17", "title": "Пловдив: Повече от 200 камиона и шофьори са на Асеновградско шосе в знак на протест срещу „Закона Макрон”"}
{"url": "http://www.focus-news.net/news/2018/05/17/2522904/vidin-mezhdunarodni-prevozvachi-protestirat-na-glaven-pat-e-79.html", "text": "Видински международни превозвачи протестират на главен път Е-79, предаде репортер на Радио „Фокус“ – Видин. Шест тежкотоварни автомобила са спрени на паркинг на изхода на Видин и върху кабините на автомобилите са опънати лозунги с надписи „Не убивайте българския бизнес“. 40 са видинските шофьори, които работят в клон на софийска фирма за товарни превози. \r\nГеорги Георгиев е международен шофьор от 40 години и смята, че предложения от Франция пакет за транспортна мобилност е напълно излишен. „Работодателите ми нямат нищо против да ми плащат хотела, но къде ще оставя камиона. Нямат охраняеми места за паркиране на такива големи камиони, нямат в близост хотели или мотели. Това са измислени изисквания за да убият тук бизнеса и такива като мен от малките български градове да останат без работа“, каза Георгиев. На мястото на протеста бяха и шофьори от видинска фирма за международни превози. Те заявиха, че само ако всички транспортни фирми протестират може да постигнат исканията си. Протестиращите видински шофьори заявиха, че разчитат на правителството да защити интересите им.\r\nАнна ЛОЗАНОВА", "date": "2018.05.17", "title": "Видин: Международни превозвачи протестират на главен път Е-79"}
{"url": "http://www.focus-news.net/news/2018/05/17/2522905/standard-makedoniya-spored-antonio-tayani-tryabva-da-se-raboti-za-stabilnostta-na-zapadnite-balkani.html", "text": "Трябва да работим за стабилността на Западните Балкани. Това заяви председателят на Европейския парламент Антонио Таяни преди срещата на високо равнище ЕС-Западните Балкани, която се провежда в София, предава македонското електронно издание  „Стандард“.\r\n„Има много страни, които са кандидатки за членство в ЕС - Черна гора, Сърбия, естествено и други. Има обаче проблеми, свързани с тероризма и миграцията. И моето предложение ще бъде пакет за финансиране на изграждането на инфраструктура, железопътни линии, цифрова инфраструктура, която напълно ще подкрепи предложението на комисар Габриел за цифровизацията“, заяви Таяни.\r\nНа въпроса дали смята, че сега Западните Балкани ще имат по-голям шанс за присъединяване, той отговори, че според него понастоящем е възможно да се постигне споразумение до 2025 г. Виктор Турмаков", "date": "2018.05.17", "title": "„Стандард“ (Македония): Според Антонио Таяни трябва да се работи за стабилността на Западните Балкани"}
{"url": "http://www.focus-news.net/news/2018/05/17/2522897/germanskiyat-kantsler-angela-merkel-es-podkrepya-sporazumenieto-s-iran-dori-i-to-da-ne-e-optimalno.html", "text": "ЕС подкрепя споразумението с Иран, дори и то да не е оптимално. Това пред каза пред журналисти германският канцлер Ангела Меркел преди Срещата на върха ЕС- Западни Балкани, предаде репортер на Агенция \"Фокус\". \"Вчера вечерта водихме доста сериозен дебат за иновациите в Европа. Взехме решение да работим в по-силно сътрудничество. Също така се занимавахме за споразумението с Иран. Всички в ЕС споделят мнението, че това споразумение е много добро и дори да не е оптимално, трябва да го запазим и поддържаме\", заяви Меркел. \"Нашата позиция по отношение на търговията със САЩ беше ясно изразена. Имаме обща позиция\", добави тя.", "date": "2018.05.17", "title": "Германският канцлер Ангела Меркел: ЕС подкрепя споразумението с Иран, дори и то да не е оптимално"}
{"url": "http://www.focus-news.net/news/2018/05/17/2522911/kyustendil-malki-teatrali-shte-predstavyat-postanovkata-sakrovishteto-na-silvestar-v-obshtinskiya-dramatichen-teatar.html", "text": "Малки театрали представят постановката „Съкровището на Силвестър” в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Постановката ще бъде представена пред публика от 18.00 часа в голямата зала на Общински драматичен театър – Кюстендил. Тя е по Анжел Вагенщайн. В нея участват по-големите ученици от театралната школа на Обединен детски комплекс, които са на възраст между 15 и 18 години. Мюзикълът „Храбрият оловен войник”, с участието на Вокална група ”Калпазани” ще бъде представен на 29 май. Мюзикълът е на Мая Дългъчева и Лили Александрова. Със средствата от театралния маратон младите актьори ще участват в Националния ученически театрален фестивал „Климент Михайлов”, който ще се проведе в Русе от 9 до 16 юни.\r\nВенцеслав ИЛЧЕВ", "date": "2018.05.17", "title": "Кюстендил: Малки театрали ще представят постановката „Съкровището на Силвестър” в Общинския драматичен театър"}
{"url": "http://www.focus-news.net/news/2018/05/17/2522913/burgas-vazpitanitsite-ot-targovskata-gimnaziya-specheliha-srebarnite-medali-po-handbal-na-uchenicheski-igri.html", "text": "Завърнаха се първите бургаски финалисти от ученическите игри от възрастова група 11-12 клас, юноши и девойки. Това съобщиха от Община Бургас. Учениците от Професионална търговска гимназия станаха вицешампиони на България по хандбал за възрастова група 11-12 клас юноши. Те отстъпиха на финала достойно от ПГЕЕ „М. В. Ломоносов“ – Горна Оряховица, но в идеалната седмица попаднаха състезателите ни Станислав Пойдовски и Александър Христов.\r\nОстаналите бургаски финалисти се класираха на:\r\nПГРЕ „Г. С. Раковски“ хаднбал девойки – 5 място;\r\nНЕГ „Гьоте“ волейбол юноши – 9 място;\r\nНЕГ „Гьоте“ волейбол девойки – 10 място;\r\nППМГ “Акад. Н. Обрешков“ баскетбол девойки – 10 място.\r\nНа 30, 31 май и 1 юни най-малките ни представители ще участват на финали на училищните отбори – 5-7 клас, момчета и момичета. Те ще се борят за призовите места в спортовете: баскетбол, хандбал, лека атлетика, тенис на маса и шахмат, на който Бургас е домакин за поредна година.", "date": "2018.05.17", "title": "Бургас: Възпитаниците от Търговската гимназия спечелиха сребърните медали по хандбал на ученически игри"}
{"url": "http://www.focus-news.net/news/2018/05/17/2522908/oblastniyat-upravitel-na-plovdiv-zdravko-dimitrov-apeliram-kam-vsichki-da-se-obedinim-zad-protesta-na-prevozvachite-zashtoto-ot-tova-shte-zagubi-balgariya.html", "text": "Областният управител Здравко Димитров и старши комисар Атанас Илков се срещнаха с представителите на фирмите от транспортния бранш в областта, които днес участват в протестното шествие против пакета от мерки на ЕС, който според тях ще доведе до огромни загуби, предаде репортер на Радио „Фокус“ - Пловдив. Областният управител заяви, че държавата твърдо застава зад справедливите искания на превозвачите. „Протестът е правилен и навременен. Апелирам към всички да се обединим, защото от това ще загуби България“, каза Димитров. По думите му трябва да се защити българското, защото става въпрос за загуба на много пари и на работни места. Според областния управител на Пловдив денят на протеста е правилно подбран, шофьорите не се натрапват и не пречат на движението, но искат да ги забележат. Затова са избрали да застанат на място, където на ден минават по 30 000 коли.\r\nУчастниците в протеста ще бъдат благословени и от Пловдивския Митрополит Николай около 12.30 часа.\r\nЦветана ТОНЧЕВА", "date": "2018.05.17", "title": "Областният управител на Пловдив Здравко Димитров: Апелирам към всички да се обединим зад протеста на превозвачите, защото от това ще загуби България"}
{"url": "http://www.focus-news.net/news/2018/05/17/2522915/haskovo-shestvie-shte-se-provede-v-tsentara-na-grada-po-povod-denya-na-sporta.html", "text": "По случай 17 май - Ден на българския спорт и професионален празник на работещите в сферата на спорта“, ще се проведе шествие, в което ще вземат участие ученици от Спортно училище „Стефан Караджа“ и спортни клубове. Това съобщиха от пресцентъра на Общината. Шествието ще стартира в 17.00 часа от паметника на „Капитан Петко Войвода“ ще премине покрай сградата на общината и ще финишира на площад „Свобода“. Празникът ще продължи с демонстрации на различни спортове участващите в шествието клубове – начало 17.30 часа. Организатори Община Хасково, Спортно училище „Стефан Караджа“ Общински съвет по наркотични вещества и Превантивно–информационен център по наркотични вещества.", "date": "2018.05.17", "title": "Хасково: Шествие ще се проведе в центъра на града по повод Деня на спорта"}
{"url": "http://www.focus-news.net/news/2018/05/17/2522914/dobrich-startira-mini-shampionska-liga-dobrich.html", "text": "Детски Футболен Клуб “Звездичка и Община Добрич организират детски футболен турнир за децата от детските градини в града, съобщават от Община Добрич. Събитието ще се проведе на 19.05.2018г /събота/ в Спортен Комплекс „Простор“ и е под патронажа на кмета на Добрич Йордан Йорданов. Неговото начало е 09:00 ч., като финалната част на турнира и награждаването на призьорите е от 17:30 ч. Участие в надпреварата ще вземат отбори от всички детски градини, водени от своите треньори. Организаторите са подготвили много награди и изненади за малките футболисти.\r\nТурнирът „Мини Шампионска Лига“ за деца от детските градини ще се провежда всяка година в края на месец май.\r\nДетски футболен клуб „Звездичка“ и Община Добрич си сътрудничат от година и половина след подписан договор между двете страни в насока развитие на масовия спорт в града, както и подобряването на спортните площадки в самите учебни заведения. Това парньорство дава резултати, като до момента са изградени 7 детски спортни площадки именно, предстои подобряване на условията и в останалите детски градини. Президент на клуба е бившият играч и треньор на ЦСКА Анатоли Нанков. Директор на проекта в Добрич е Венци Желев, който е бивш футболист на Добруджа, а в момента е и треньор в клуба. Треньори на детския клуб са Димитър Недялков, Недко Ангелов и Стоян Стоянов, които обучават малчуганите по методика за ранно обучение. Идеята на проекта е най-добрите и талантливи деца да продължат своето развитие във ФК „Добруджа“ с придобити начални знания и изградени вече навици и дисциплина.", "date": "2018.05.17", "title": "Добрич: Стартира „Мини Шампионска Лига Добрич“"}
{"url": "http://www.focus-news.net/news/2018/05/17/2522906/frenskiyat-prezident-emanyuel-makron-zapadnite-balkani-tryabva-da-imat-strategiya-koyato-da-sledvat-otblizo-i-da-gi-okurazhavame-no-bez-da-sme-litsemeri.html", "text": "Вървим към широко разширяване, Западните Балкани трябва да имат стратегия, която да следват отблизо и да ги окуражаваме, но без да сме лицемери. Това каза френският президент Еманюел Макрон пред журналисти преди срещата на върха ЕС-Западни Балкани, предаде репортер на Агенция \"Фокус\". По иранската тема той коментира, че сделката от 2015 г. не само трябва да се запази, но и да се надгради.", "date": "2018.05.17", "title": "Френският президент Еманюел Макрон: Западните Балкани трябва да имат стратегия, която да следват отблизо и да ги окуражаваме, но без да сме лицемери"}
{"url": "http://www.focus-news.net/news/2018/05/17/2522910/bbc-tereza-mey-i-leo-varadkar-shte-obsadyat-brekzit-dokato-sa-v-sofiya.html", "text": "Британският министър-председател Тереза Мей ще проведе среща със своя ирландски колега Лео Варадкар в кулоарите на срещата на високо равнище ЕС-Западни Балкани в София, предаде  BBC.\r\nТова ще е тяхната първа среща за последните месеци. Най-вероятно ще обсъдят безисходицата около Брекзит, свързана с границата в Северна Ирландия. Дъблин и ЕС са нервни от бавния процес на преговорите заради Великобритания. Виктор Турмаков", "date": "2018.05.17", "title": "BBC: Тереза Мей и Лео Варадкар ще обсъдят Брекзит докато са в София"}
{"url": "http://www.focus-news.net/news/2018/05/17/2522917/targovishte-okrazhna-prokuratura-poiska-ot-sada-da-nalozhi-myarka-za-neotklonenie-zadarzhane-pod-strazha-spryamo-mazh-izdirvan-s-eza-v-germaniya.html", "text": "Окръжната прокуратура в Търговище внесе искане за вземане мярка за неотклонение „Задържане под стража“ в Търговищкия окръжен съд спрямо Биржан Я. Мъжът се издирва с европейска заповед за арест, издадена от прокуратурата към Районния съд в град Марбург, съобщават от пресцентъра на Апелативна прокуратура-Варна. Българинът се издирва като лице за арест с цел предаване или екстрадиране.\r\nНа 5 март тази година Биржан се заканил с убийство на жена в град Щадталендорф. Нанесъл й побой, при който пострадалата получила големи хематоми в областта на двете очи и разкъсна рана на челото. След това  я лишил противозаконно от свобода. Престъпленията се преследват и от българския Наказателен кодекс, като осъществяват съставите на деянията по член 144, ал. 3, по член 130, ал. 1 и по член 142а, ал. 1 от НК. По Наказателния кодекс на ФРГ деянията на Биржан се наказват с лишаване от свобода до 5 години.\r\nСпоред Окръжната прокуратура в Търговище, която задържала за срок до 72 часа издирвания мъж, има реална опасност той да се укрие. Веднага след извършване на престъпленията в Щадталендорф той напуснал Германия. \r\nПредстои искането на Окръжната прокуратура в Търговище да бъде разгледано в Търговищкия окръжен съд.", "date": "2018.05.17", "title": "Търговище: Окръжна прокуратура поиска от съда да наложи мярка за неотклонение „Задържане под стража“ спрямо мъж, издирван с ЕЗА в Германия"}
{"url": "http://www.focus-news.net/news/2018/05/17/2522918/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ – Пирин от Гранична полиция. На останалите пунктове по българо-гръцката граница трафикът е нормално натоварен.\r\nЛивия НИНОВА", "date": "2018.05.17", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/05/17/2522907/kmetat-na-sofiya-yordanka-fandakova-s-instalatsiyata-za-rdfotpadatsi-shte-deponirame-pod-10-s-koeto-shte-pokriem-iziskvaniyata-na-ek-za-2030-g.html", "text": "С инсталацията за RDF–отпадъци ще депонираме под 10% отпадъци, с което ще покрием изискванията на Европейската комисия за 2030 г. Това каза кметът на София Йорданка Фандъкова по време на днешното заседание на Столичния общински съвет, предаде репортер на Агенция „Фокус“. Фандъкова посочи, че депонирането е най-сериозният проблем, когато говорим за битови отпадъци и свеждането му до минимум е било и остава основна цел на Столична община, за да се погрижи за здравето на хората. „В момента София депонира 16% от отпадъците си благодарение на Първа и Втора фаза от Системата за преработка на отпадъци. С третата фаза, за която говорим днес, ще депонираме под 10%, с което ще покрием изискванията на Европейската комисия за 2030 г. Това е важна екологична цел и истинска грижа за качеството на живот в града“, каза още тя и посочи, че фирмата „Рамбол“, която проучи инсталацията, е сред водещите в света. По думите ѝ тя е избрана от редица големи държави, сред които Дания и Сингапур.\r\n„Технологията, която е избрана за София, се прилага в цяла Европа и непрекъснато се усъвършенства. Тя отговаря изискванията на Европейската комисия за най-добра доказана технология. Ключово за мен е сигурността на инсталацията, покриването на екологичните норми и пречиствателните системи“, посочи кметът на София и уточни, че с пускането на новата инсталация част от старите мощности на ТЕЦ – София вече няма да работят на пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид със 7% и азотните оксиди с 2%. Подробна информация с всички детайли около инсталацията са публикувани на сайта на Столична община.\r\n„RDF представлява остатъка, който няма как да бъде преработен. Искаме да създадем нова модерна мощност, която да спестява 65 млн. куб. метра и така се спестяват между 15 и 15 млн. евро и това допринася за стабилизиране цената на топлинната енергия на столичани. София има уникалния шанс да изградим системата с 58% безвъзмездна стойност от ОП „Околна среда“. Общата стойност на проекта е 157,5 млн. евро, а съфинансирането е на стойност до 65,7 млн. евро. Срокът е 19 години, от които 4 години гратисен период, като се предполага, че това ще бъде и срокът за изграждане на инсталацията, и 15 години срок за изплащане. Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката ѝ ще са до 7 млн. евро годишно“, обясни Фандъкова и уточни, че никога не би направила компромис с чистотата и със здравето на хората.Агенция „Фокус“ припомня: Обектът е третата фаза на интегрирана система от съоръжения за третиране на битовите отпадъци на Столична община. През първата фаза бяха изградени инсталацията за компостиране на зелени отпадъци и депо „Садината“. При втората фаза беше изграден заводът за отпадъци с производство на RDF фракция, където могат да се произвеждат 180 хил. тона RDF годишно. Предвидено е в третата фаза инсталацията за комбинирано производство на енергия в София с оползотворяване на RDF-отпадък да бъде построена на площадка на „Топлофикация\" в района на Централна гара. \r\nЦветилена СИМЕОНОВА", "date": "2018.05.17", "title": "Кметът на София Йорданка Фандъкова: С инсталацията за RDF–отпадъци ще депонираме под 10%, с което ще покрием изискванията на ЕК за 2030 г."}
{"url": "http://www.focus-news.net/news/2018/05/17/2522919/blagoevgrad-zriteli-aktyori-i-dalboki-razmisli-v-shtastliviya-beket-i-velikdensko-vino.html", "text": "Зрителите се превъплътиха в актьори в шестата вечер на Международния театрален фестивал „Тара-ра-бумбия“, съобщават от пресцентъра на Община Благоевград. На Великден поп Кръстьо Никифоров е сам в празната църква „Света Богородица“. Приготвил е свято причастие, но дори немият клисар отказва да го приеме от ръката му. Защото то може би съдържа отрова. Убийство чрез отравяне е начинът, по който ловешките граждани искат да отмъстят на свещенника, обвинен, че е предал през 1972 година на турците Васил Левски – организатора на българското национално-освободително движение. В един, минаващ през много драматични обрати, монолог поп Кръстьо разказа за трагизма на личността, поставена между императивите на революционното насилие и постулатите на християнския морал. В ролите се превъплътиха Свежен Младенов и Йордан Ръсин. \r\n„Щастливият Бекет“ въвлече зрителите в създаването на спектакъла, който бе представен в Младежки дом. Режисьорът и актор Марий Росен, Ана Вълчанова, Петя Боюкова и Константин Тимошенко изградиха постановката със съдействието на публиката, която предварително бе избрана. Зрители и актьори станаха едно цяло, в едно пространство, обградено от емоция и усмивки. \r\nДнес, „Тара-ра-бумбия“ продължава от 15.00 часа/ Камерна сцена на ДТ „Никола Вапцаров“/ с „Антигона“- 30 години по- късно. От 19.00 часа на Голяма сцена ще бъде представен спектакълът  „Разделям двойки по домовете“, а от 21.30 часа на Камерна сцена излиза Театър „Реплика“ с „Лоши деца“.", "date": "2018.05.17", "title": "Благоевград: Зрителите се превъплътиха в актьори в шестата вечер на Международния театрален фестивал „Тара-ра-бумбия“"}
{"url": "http://www.focus-news.net/news/2018/05/17/2522922/dobrich-prodalzhavat-stroitelnite-raboti-po-integriraniya-proekt-za-vodniya-tsikal-na-grada-na-mesta-vodopodavaneto-e-vremenno-spryano.html", "text": "Продължават строителните работи по „Интегриран проект за водния цикъл на гр. Добрич - Фаза 1”, на места водоподаването е временно спряно заради изграждане на връзки, предаде кореспондентът на Радио „Фокус” – Варна. Строителни работи за подобряване на водния сектор днес се изпълняват по улиците “Никола Петков“, “Ивайло“, „Първомайска“, “Дуранкулак“, кръстовището на „Цар Освободител“ и „Каменица“, “Балкан“, връзка „Боровина“ с „Хр. Ботев“, “Димитър Ковачев“. Всеки ден на сайта на Община град Добрич се публикува актуална информация за планираните дейности за улеснение на гражданите.\r\nЖулиета НИКОЛОВА", "date": "2018.05.17", "title": "Добрич: Продължават строителните работи по интегрирания проект за водния цикъл на града, на места водоподаването е временно спряно"}
{"url": "http://www.focus-news.net/news/2018/05/17/2522921/kyustendil-detska-muzeyna-rabotilnitsa-na-tema-bukvi-i-staropechatni-tehniki-shte-se-provede-v-grada.html", "text": "„Букви и старопечатни техники” е темата на детската музейна работилница в Кюстендил. Това съобщи за Радио „Фокус” – Кюстендил Мирослава Таскова, експерт към Регионален исторически музей – Кюстендил. По думите ѝ месечната музейна работилница се провежда в два последователни дни – 17 и 18 май. „Тя е посветена на 24 май – Деня на българската просвета и култура и на славянската писменост. На този ден честваме създаването на глаголицата от братята Кирил и Методий и спасяването на тяхното дело следствие на прозорливите действия на българския княз Борис I и неговите наследници”, каза Мирослава Таскова. По думите ѝ децата ще имат възможност да се запознаят с буквите от глаголицата чрез изписването им с помощта на туш и перо и да овладеят някои техники, използвани при създаване на първите печатни книги отпреди 500 години. Ще видят оригинални ръкописи от фонда на музея, някои на повече от 300 години.\r\nВенцеслав ИЛЧЕВ", "date": "2018.05.17", "title": "Кюстендил: Детска музейна работилница на тема „Букви и старопечатни техники” ще се проведе в града"}
{"url": "http://www.focus-news.net/news/2018/05/17/2522909/parvi-liderski-komentari-ot-sreshtata-na-varha-es-zapadni-balkani-v-sofiya-obzor.html", "text": "Започна Срещата на върха между лидерите на ЕС и на страните от Западните Балкани. Премиерът Бойко Борисов е домакин на Срещата, която е най-голямото събитие в рамките на Българското председателство на Съвета на ЕС. Неговият основен приоритет е европейска перспектива и свързаност на Западните Балкани - по отношение на транспорт, енергетика, цифрова инфраструктура, образование и др. Целта е да бъдат подобрени връзките както между Западните Балкани и ЕС, така и между страните от региона.\r\nМинистър-председателят официално посрещна държавните и правителствените ръководители. Председателят на Европейския съвет Доналд Туск, който ръководи Срещата на върха, представлява Европейския съюз заедно с председателя на Европейската комисия Жан-Клод Юнкер. Във форума участват също върховният представител на Съюза по въпросите на външните работи и политиката на сигурност Федерика Могерини, комисарят по европейската политика за съседство и преговорите за разширяване Йоханес Хан и председателят на Европейския парламент Антонио Таяни.  коментира пред журналисти, че всички него колеги до един са дошли на Срещата на върха, което е добър знак и показва, колко важни са Западните Балкани. Попитан дали ще има други разговори между Гърция и Македония, Борисов отговори, че по тази тема, колкото по-малко се изказват, толкова е по-добре. Той коментира и свързаността в региона, като посочи, че пътищата са ясни. Премиерът добави, че снощи до 2.30 часа през нощта с канцлера Ангела Меркел, френския президент Еманюел Макрон и транспортния министър Ивайло Московски са обсъждали пакет „Мобилност“и очаква решение по темата. Меркел от своя страна заяви, че внимателно е изслушана българската страна и преговорите ще продължат. „Държим на добро социално положение на шофьорите”, подчерта тя.\r\nЕврокомисарят по регионалната политика  заяви, че всички страни от Западните Балкани са в еднакво изходно положение, но всяка зависи колко бързо ще се придвижи напред по пътя към Европа. Председателят на Европейския парламент (ЕП)  посочи, че трябва да работят за стабилността на Западните Балкани, но все още има проблеми със страните, които са кандидати за влизане в ЕС, свързани с тероризма, с миграцията. По думите му е възможно да бъде постигнато съгласие за дата на присъединяване през 2025 г. „Моето предложение би било един пакет, който да седят финанси за изграждането на инфраструктура, за железопътни линии, за дигиталната инфраструктура, които напълно ще подкрепят предложението на комисар Габриел за дигитализацията\", заяви Таяни. Канцлерът на Австия  заяви, че виждат добра перспектива за Западните Балкани и целта е да подкрепят тези държави по пътя им към Европа. Той отбеляза, че темата ще бъде важна и по време на австрийското председателство на Съвета на ЕС. По думите му, ако няма европейска перспектива на Балканите, влиянието на Турция ще се засилва и това ще доведе до много проблеми. Германският канцлер  заяви, че сигурни Западни Балкани, които се развиват добре икономически, гарантират мир и сигурност за всички нас. Тя отбеляза, че българският премиер е инвестирал много работа по този въпрос. \"Благодаря на г-н Борисов за тази чудесна организация на Срещата на върха\". Лидерите на страните от Западните Балкани влязоха на срещата без да коментират пред медиите. Очаква се те да проведат голям брой двустранни разговори. Френският президент  заяви, че Западните Балкани трябва да имат стратегия, която да следват отблизо и да ги окуражаваме, но без да сме лицемери.\r\n„Имаме много общи важни неща за обсъждане като сигурността и миграцията“, е мнението на шведския министър-председател . \r\nДруга тема по време на днешната среща са отношенията със САЩ и ядреното споразумение с Иран. В подкрепа на споразумението се изказа германският канцлер Ангела Меркел. По думите ѝ всички от ЕС поддържат това споразумение и казват, че трябва да останем и  на тази база трябва да продължим преговорите. Тя преповтори и че в отношенията със САЩ не трябва да има бариери. По иранската тема френският президент коментира, че сделката от 2015 г. не само трябва да се запази, но и да се надгради.\r\nАкцент преди срещата бе появата на германския канцлер Ангела Меркел, британският премиер Тереза Мей и френският президент Еманюел Макрон, които дойдоха заедно по Моста на влюбените.", "date": "2018.05.17", "title": "Първи лидерски коментари от Срещата на върха ЕС-Западни Балкани в София (ОБЗОР)"}
{"url": "http://www.focus-news.net/news/2018/05/17/2522923/smolyan-bal-na-sportistite-shte-se-provede-za-treta-poredna-godina-v-chepelare.html", "text": "За трета поредна година в Чепеларе днес ще се проведе Бал на спортистите. Това каза за Радио „Фокус“ – Смолян кметът на града, Славка Чакърова. Тя отбеляза, че общината е известна със своите спортисти и славата и гордостта, която те носят на живеещите в Чепеларе. „Тази година България се представи с доста добър отбор на зимната олимпиада, като четирима от участниците в него са от Чепеларе и те ще присъстват на Бала на спортистите. Това са Радослав Янков, Антон Синапов, Митко Герджиков и Теди Пенчева. Имаме и спортист, който не се състезава в олимпийски спорт, но също има страхотни постижения и това е Стоян Андреев. На бала ще присъства и великата Екатерина Дафовска – олимпийски шампион по биатлон, както и децата от спортните клубове в града“, поясни Чакърова.\r\nИ тази година на Бала на спортистите в Чепеларе на търг ще се разиграват различни предмети, собственост на спортистите. Събраните средства ще отидат за подпомагането на спортните клубове. В града има картотекирани деца има е в клубовете по сноуборд, биатлон и колоездене. Кметът на Чепеларе добави, че ще има и куверти за външни лица и ако някой иска да си купи номера на Радослав Янков, с който е участвал на олимпиадата, може да присъства на бала. Събитието ще се тази вечер от 19.30 часа в нощен клуб „Вавилон“ в Чепеларе.\r\nНели ГЕРГЬОВСКА", "date": "2018.05.17", "title": "Смолян: Бал на спортистите ще се проведе за трета поредна година в Чепеларе"}
{"url": "http://www.focus-news.net/news/2018/05/17/2522924/pazardzhik-riosv-proveryava-signal-za-zabelyazana-martva-riba-po-porechieto-na-stara-reka-kray-selo-isperihovo.html", "text": "Експерти на РИОСВ – Пазарджик, Басейнова дирекция „Източнобеломорски район“ и Регионалната лаборатория на Изпълнителната агенция по околна среда проверяват поречието на Стара река след сигнал за забелязана мъртва риба близо до с. Исперихово. Това съобщи за Радио „Фокус“ – Пазарджик Цветана Чочева, експерт в Екоинспекцията в Пазарджик. Сигналът е подаден преди час на „зеления“ телефон на РИОСВ – Пазарджик от кмета на селото. Експертите обхождат поречието на Стара река, за да установят има ли замърсяване и какви са причините. Ще бъдат взети водни проби за анализ. За резултатите от проверката РИОСВ – Пазарджик ще информира допълнително.\r\nАлбена ЖИЛЕКОВА", "date": "2018.05.17", "title": "Пазарджик: РИОСВ проверява сигнал за забелязана мъртва риба по поречието на Стара река край село Исперихово"}
{"url": "http://www.focus-news.net/news/2018/05/17/2522916/reuters-evropeyskite-lideri-obsazhdat-zapadnite-balkani.html", "text": "Европейските лидери се събраха в София, за да обсъдят начините, по които да приближат Западните Балкани по-близо до ЕС, предава  Reuters.\r\n„Има европейска перспектива, която ще бъде потвърдена днес. Но казаното преди месеци все още се брои: целият процес е основан на заслуги и всяка страна трябва да си напише домашното и след това ще има европейска перспектива“, заяви европейският комисар по политиката на разширяване Йоханес Хан. \r\n„Върховенството на закона е нещо важно. Важно е да има визия, за да може реформите да продължат в тези страни, но същевременно трябва да сме реалистични“, заяви министър-председателят на Финландия Юха Сипиля. \r\n„Целта е повече стабилност, сигурност и просперитет в региона“, заяви британският министър-председател Тереза Мей.  Виктор Турмаков", "date": "2018.05.17", "title": "Reuters: Европейските лидери обсъждат Западните Балкани"}
{"url": "http://www.focus-news.net/news/2018/05/17/2522925/sport-manchestar-yunayted-iska-da-kupi-shime-vrsalko-ot-atletiko-madrid.html", "text": "Манчестър Юнайтед проявява интерес към защитника на Атлетико Мадрид  Шиме Врсалко.\r\nМанчестър Юнайтед е готов да купи 26-годишния хърватин за 34 милиона евро. Врсалко премина в Атлетико от Сасуоло през 2016 г., а договорът му е до 2022 г.  Виктор Турмаков", "date": "2018.05.17", "title": "Спорт: Манчестър Юнайтед иска да купи Шиме Врсалко от Атлетико Мадрид"}
{"url": "http://www.focus-news.net/news/2018/05/17/2522926/nikolay-hristov-istoricheski-muzey-provadiya-do-dva-mesetsa-obektat-provadiya-solnitsata-kray-varna-shte-bade-sotsializiran-napalno-i-shte-mozhe-da-se-poseshtava-svobodno-ot-turisti.html", "text": "Уникалният комплексен праисторически обект „Провадия-Солницата“ край Варна ще може да се посещава свободно от туристите. До два месеца обектът предстои да бъде социализиран напълно – праисторическото селище ще бъде оградено, ще има алея, паркинг и пропускателен пункт. Това съобщи директорът на Исторически музей – Провадия Николай Христов, предаде репортер на Радио „Фокус“ – Варна. „Солницата“ ще се превърне в една класическа и добре устроена туристическа дестинация, която всеки посетител ще може да разгледа безплатно, по подобие на крепостта „Овеч“, обясни директорът. По думите му мястото ще може да се посещава свободно от 9.00 до 19.00 часа както от организирани групи, така и от самостоятелни туристи. За социализацията на комплекса са отпуснати по 60 000 лева от градската управа и от частното дружество, в чиито имот се намира той.\r\nДиана СТОЕВА", "date": "2018.05.17", "title": "Николай Христов, Исторически музей – Провадия: До два месеца обектът „Провадия – Солницата“ край Варна ще бъде социализиран напълно и ще може да се посещава свободно от туристи"}
{"url": "http://www.focus-news.net/news/2018/05/17/2522912/sergey-stanishev-pes-levite-premieri-v-regiona-pishat-novata-istoriya-na-razshiryavaneto-na-es-kam-zapadnite-balkani.html", "text": "Премиерите на Македония и Гърция Алексис Ципрас и Зоран Заев дойдоха заедно на подготвителната среща на ПЕС преди разговорите на върха ЕС – Западни Балкани в София, съобщават от пресофиса на Станишев. \r\n„Срещата в София е историческа за разширяването, защото е първата подобна инициатива след 2003 г. Позитивното развитие на преговорите между Гърция и Македония дава нова надежда, че процесът на присъединяване на страните от Западните Балкани към ЕС набира скорост. ПЕС винаги е подпомагала усилията на двамата премиери в тази посока. И Заев, и Ципрас показват лидерство и желание за намиране на достойно решение и за двете страни. На нашите срещи те имат подкрепата на европейските социалисти и изградиха взаимно доверие. Навядам се съвсем скоро да видим резултат.“, каза президентът на ПEС Сергей Станишев, домакин на срещата.\r\nПремиерите-социалисти Антонио Коста на Португалия,  Джозеф Мускат на Малта също дойдоха на срещата, към която по късно се присъедини и премиерът на Албания Еди Рама, също от семейството на ПЕС. Лидерът на групата на социалистите и демократите в Европарламента Удо Булман, външният министър на Люксембург Жан Аселборн, министри, високопоставени лица, лидери на  партиите-членки на ПЕС от ЕС и Западните Балкани участваха в разговорите. Председателят на БСП Корнелия Нинова също присъства на срещата.  \r\nОткривайки дискусията Сергей Станишев заяви:\r\n\"Радвам се, че министър-председателите на Гърция и Македония са тук заедно, и съм горд да поздравя двете правителства за напредъка, който постигат в решаването на спора за името. ПЕС твърдо вярва, че бъдещето на Западните Балкани е в ЕС и че разширяването е част от дебата за бъдещето на Европа.“  \r\nСтанишев добави, че усилията както на албанското, така и на македонското правителство трябва да бъдат насърчени от Европа и че Европейският съвет трябва да препотвърди позицията на Комисията, че Албания и Македония са готови за започване на преговори.\r\n„Страните, най-близо до преговорите, са управлявани от социалисти. Те имат пълната подкрепа на ПЕС по време на подготовката си, заради куража да правят реформи и да търсят решения на дългоотлагани проблеми. В Македония премиерът Заев за 10 месеца успя да заличи всички вреди и националистически залитания, нанесени от консервативния му предшественик Груевски. Пример за това е Договорът за добросъседство с България.“, каза Станишев.  \r\nНа срещата прогресивните лидери отново потвърдиха дълбокото си съжаление за решението на президента Тръмп да изтегли САЩ от ядрената сделка с Иран. Сделката беше резултат от продължителни преговори с лидерството на ЕС, което донесе стабилност на света.\r\nЛидерите на ПЕС заклеймиха кръвопролитието в Газа и призоваваха Израел и Палестина да положат усилия за прекратяване на продължаващото насилие. Всяко трайно решение трябва да се основава на директивата на ООН за Йерусалим като столица и на двете държави, подчертаха социалистите.", "date": "2018.05.17", "title": "Сергей Станишев, ПЕС: Левите премиери в региона пишат новата история на разширяването на ЕС към Западните Балкани"}
{"url": "http://www.focus-news.net/news/2018/05/17/2522928/kyustendil-turistichesko-druzhestvo-osogovo-e-domakin-na-natsionalen-voden-pohod.html", "text": "Туристическо дружество „Осогово” е домакин на Национален воден поход. Това съобщи за Радио „Фокус” – Кюстендил Силвия Михова, секретар на туристическото дружество. По думите ѝ водният поход започва днес и ще продължи до 20 май. Той по горното течение на река Струма и се организира от клуба по воден туризъм към туристическото дружество. Основните цели и задачи са участниците в похода да се запознаят природните забележителности по горното поречие на река Струма, да се популяризира водният туризъм в района. Не на последно място ние целим да се усъвършенстват техническите и физически умения на практикуващите воден туризъм в бързотечащи води. Лагерът на участниците ще бъде в местността Чардака в района на село Раждавица. Предвиждат се преходи до село Невестино, до град Земен, до кариерата в село Раждавица и други.\r\nВенцеслав ИЛЧЕВ", "date": "2018.05.17", "title": "Кюстендил: Туристическо дружество „Осогово” е домакин на Национален воден поход"}
{"url": "http://www.focus-news.net/news/2018/05/17/2522927/ivan-tachev-kmet-na-selo-belozem-uvelichava-se-populatsiyata-na-shtarkelite-v-naselenoto-myasto-tazi-godina-sa-blizo-40.html", "text": "Увеличава се популацията на щъркелите в пловдивското село Белозем, тази година са общо 38, а гнездата са с две повече. Това каза за Радио „Фокус“ – Пловдив Иван Тачев, кмет на населеното място. По думите му, навсякъде другаде, с изключение на Полша, популацията на щъркелите намалява, докато в село Белозем се увеличава. „Това доказва, че работим добре в тази насока. „Зелени Балкани“ с наше партньорство  разработиха два проекта, финансирани от фондации от Лихтенщайн и от Швейцария. Направихме една влажна ливада и едно влажно пасище на обща стойност 50 000 евро. За тази цел Общината даде безвъзмездно два имота от по 30 декара. Резултатът вече е налице. Има водолюбиви птици на ливадата, а пасището е вече почти готово“, коментира Иван Тачев.\r\n„Прочетох в една книга, че щъркелът е най-големия патриот. Много от хората в България мигрират към други страни и не се завръщат, но щъркелът винаги се връща. Това донякъде е жалко, дори тъжно“, посочи Тачев.\r\nТони МИХАЙЛОВ", "date": "2018.05.17", "title": "Иван Тачев, кмет на село Белозем: Увеличава се популацията на щъркелите в населеното място, тази година са близо 40"}
{"url": "http://www.focus-news.net/news/2018/05/17/2522930/veliko-tarnovo-promenya-se-myastoto-na-edin-ot-kontsertite-ot-xxii-ya-staroplaninski-sabor-balkan-folk.html", "text": "Променят мястото на един от концертите от XXII-я Старопланински събор „Балкан Фолк“, съобщават за Радио „Фокус“ – Велико Търново организаторите от Европейска Асоциация на Фолклорните Фестивали ЕАФФ. Днес концертът ще се проведе в ДКС „Васил Левски“ от 15.00 до 24.45 часа. На 18 май музикалните изпълнения ще са от 15.10 до 21.00 часа – при добро време – в Летен театър, при неблагоприятно, отново в ДКС „Васил Левски“. На 19 май от 13.30 до 21.20 часа в  Летен театър. В същия ден и на същото място, от 10.00 до 12.00 часа, ще се проведе и инициативата Среща на нациите под мотото „Приятели в многообразието“. В 18.00 часа пък ще започне дефилето на участниците по улица „Васил Левски“. Съорганизатор на събора е Община Велико Търново.\r\nВъв втората част на събитието се включват изпълнители от България, Грузия, Индонезия, Индия, Иран, Словакия, Якутия и други, входът отново е свободен.", "date": "2018.05.17", "title": "Велико Търново: Променя се мястото на един от концертите от XXII-я Старопланински събор „Балкан Фолк“"}
{"url": "http://www.focus-news.net/news/2018/05/17/2522934/plovdiv-politsiyata-v-grada-razsledva-krazhba-na-nad-6000-leva-i-3000-evro.html", "text": "Полицията в Пловдив разследва кражба на над 6000 лева и 3000 евро, съобщават от ОДМВР-Пловдив. Пловдивчанин съобщил в полицията за кражба от дома му. Пред служители на Трето РУ мъжът разказал, че за времето между 8.15 часа и 12.40 часа вчера от апартамента му били задигнати над 6000 лева и 3000 евро, чрез отключване. На адреса е извършен оглед. В рамките на образувано досъдебно производство действията по разследването продължават.", "date": "2018.05.17", "title": "Пловдив: Полицията в града разследва кражба на над 6000 лева и 3000 евро"}
{"url": "http://www.focus-news.net/news/2018/05/17/2522932/burgas-spisanie-more-shte-gostuva-v-ungarskiya-kulturen-institut-na-22-may.html", "text": "На 22 май бургаското литературно списание „Море“ ще гостува в Унгарския културен институт в столицата. Това съобщиха от Община Бургас. Там ще бъде представен пред публика неговият нов брой, включващ творби на унгарски автори – Балинт Балаши, Петер Естерхази, Имре Кертес, Левенте Кирай, Янош Лацкфи, Лайош Мохаи, Адам Надашди и Ото Толнаи. За традициите и амбициите на бургаското списание ще разкажат литературния критик Митко Новков и неговите редактори Иван Сухиванов и Росен Друмев.", "date": "2018.05.17", "title": "Бургас: Списание „Море“ ще гостува в Унгарския културен институт на 22 май"}
{"url": "http://www.focus-news.net/news/2018/05/17/2522935/plovdiv-nad-88-sa-prietite-po-parvo-zhelanie-v-detskite-gradini-v-obshtinata-za-novata-uchebna-godina.html", "text": "2 454 деца са взели участие в първото за учебната 2018/2019 година класиране за прием в детските градини и поредно текущо за прием в детските ясли. Това съобщиха за Радио „Фокус“ – Пловдив от Общината. Обявените свободни места в това класиране са били 2029. Данните сочат, че 1 822 деца вече са в списъците на класираните в едно от заявените от родителите до пет желани детски заведения, като над 88% от тях са класирани по първо желание. В срок до 30 май техните родители следва да представят необходимите документи в детските градини, в които са класирани, за да ги запишат. Не са необходими документи за удостоверяване на критериите за настоящ адрес на децата и липса на задължения на родителите, тъй като проверката е автоматична.\r\n„Ако по някаква причина класираните се откажат от записване, те ще могат да кандидатстват в следващото класиране с подаване на ново заявление. Вече подадените заявления на децата, които все още не са класирани, ще се прехвърлят автоматично към следващото класиране, което е на 12 юни. Препоръчва се на родителите да се съобразят с обявените в срок до 4 юни свободни места за следващото класиране, за да подадат заявления, отговарящи на желанията им и възможностите на детските градини. Анализите посочват, че за част от районите има недостиг на места и директорите ще обявят допълнително – допустимите над норматива места във всички детски градини и нови свободни места в ДГ „Чайка“ с втори адрес ул. „Радко Димитриев“ №41, която е в подблокови помещения“, обясниха от Общината.\r\nЗаедно с незаетите от първо класиране места общият брой на очакваните за второ класиране свободни места ще е над 700. Данните показват увеличаване на броя на адресно регистрираните на територията на града деца, което изисква обявяване на всички възможни резерви. Родителите могат да подават заявления и в районите, различни от местоживеенето им, ако има удобни за тях детски заведения, в които има свободни места. Броят на местата определя шансовете им за прием, а не само броят на събраните точки.\r\nУвеличават се кандидатстващите за яслените групи деца. В класирането са взели участие 871 деца. Обявените свободни места са били само 51, но тенденцията е да се увеличават значително с напускането на 3-годишните, които ще постъпят в детските градини. За другите възрастови групи анализите посочват, че свободните места са достатъчни за всички кандидатстващи.", "date": "2018.05.17", "title": "Пловдив: Над 88% са приетите по първо желание в детските градини в общината за новата учебна година"}
{"url": "http://www.focus-news.net/news/2018/05/17/2522933/sad-shte-reshava-dali-da-ostavi-v-aresta-zadarzhaniya-za-napadenieto-s-nozh-v-troley.html", "text": "От 14.30 часа 22-ри състав на Софийския градски съд ще разгледа мярката за неотклонение на Георги Георгиев, обвинен за инцидента в тролея. Това съобщиха от пресцентъра на СГС.", "date": "2018.05.17", "title": "Съд ще решава дали да остави в ареста задържания за нападението с нож в тролей"}
{"url": "http://www.focus-news.net/news/2018/05/17/2522920/plovdiv-osiguren-e-dostatachen-resurs-ot-patna-politsiya-za-da-se-regulira-dvizhenieto-po-asenovgradsko-shose-kadeto-se-provezhda-protestat-na-prevozvachite.html", "text": "Осигурен е достатъчен ресурс от „Пътна полиция” в Пловдив, за да се регулира движението по Асеновградско шосе, където има протест на превозвачите, предаде репортер на Радио „Фокус” - Пловдив. Това каза пред журналисти по време на протеста старши комисар Атанас Илков, директор на ОДМВР. „Няма да допуснем задръствания и предпоставки за ПТП”, добави Илков. Той призова пътуващите да проявят търпимост и заявят своята солидарност и към браншовиците с оглед защита на националния интерес. В момента движението се осъществява нормално, няма задръствания.\r\nЦветана ТОНЧЕВА", "date": "2018.05.17", "title": "Пловдив: Осигурен е достатъчен ресурс от „Пътна полиция”, за да се регулира движението по Асеновградско шосе, където се провежда протестът на превозвачите"}
{"url": "http://www.focus-news.net/news/2018/05/17/2522931/veliko-tarnovo-desetki-miryani-otbelyazaha-spasovden-na-krepostta-tsarevets.html", "text": "Десетки миряни се качиха на крепостта Царевец, за да отбележат големият християнски празник Възнесение Господне или Спасовден. Светата литургия в Музея – Патриаршески храм на хълма, бе отслужена от Негово високопеосвещенство велкотърновския митрополит Григорий, предаде репортер на Радио „Фокус“ – Велико Търново. В богослужението се включиха още епископ Сионии, игумен на Троянския манастир, архимандрит Самуил, игумен на Бачковския манастир и свещеници от Великотърновска епархия и други от Българската православна църква. Митрополит Григорий припомни, че днес е първият ден след Възкресение Христово, в който християните се поздравяват не с „Христос Воскресе!“, а с „Добър ден“. Той допълни и, че именно от Велико Търново „тръгва светлината за българския народ“. „Точно от тук тръгва и онзи патриарх Търновски, митрополит Киевски, Московски и Литовски, който посвещава целия си живот, за да може днес ние да сме тук, да се чудим и да гледаме с една благородна завист  на нашите предци, благодарение на които църквата съществува и до днес“, каза още Митрополит Григорий. В богослужението освен десетки великотърновци се включиха и кметът на община Велико Търново инж. Даниел Панов, председателят на Великотърновския общински съвет Венцислав Спирдонов, ректорът на ВТУ „Св. Св. Кирил и Методи“ проф. Христо Бонджолов и общественици от старопрестолния град. Всички те запалиха свещичка за здраве и благополучие в Патриаршеския храм на Второто българско царство.\r\nЛуиза ТРАНЧЕВА", "date": "2018.05.17", "title": "Велико Търново: Десетки миряни отбелязаха Спасовден на крепостта Царевец"}
{"url": "http://www.focus-news.net/news/2018/05/17/2522940/kardzhali-politsiyata-razkri-telefonna-izmama-pri-koyato-80-godishna-beshe-oshtetena-s-nad-6-000-lv.html", "text": "Полицията разкри телефонна измама, при която 80-годишна беше ощетена с над 6 000 лв. Това съобщиха от ОДМВР - Кърджали. 80-годишна кърджалийка изхвърли през тераса 6 130 лв., 390 евро и златни накити на 15 май. 61-годишен мъж е предал в ОДМВР - Кърджали вчера пакета с парите и ценностите. Кърджалиецът бил нает за куриерска услуга, но след като видял механизма на предаването на пратката, разбрал, че става дума за телефонна измама и потърсил полицията. При организирани издирвателни действия впоследствие от служители на дирекцията и РУ - Кърджали в Стара Загора е установен 31-годишен, съпричастен към измамната схема. Мъжът е задържан и предаден на служители на ОДМВР - Смолян, на чиято територия е извършител на същото престъпление. Деветима жители на Кърджали вчера са били обработвани по телефона да предават пари за лечение на близки и на мними полицейски инспектори за задържане на телефонни измамници. Най-голямата искана сума е 20 000 евро. Нито един от опитите за измама не е успял. След подадените сигнали полицейски служители от РУ-Кърджали са посетили всички граждани, които са били атакувани от телефонни измамници. Криминалистите са разяснили подробно сценариите, които се използват за измами и отново са предупредили хората да не предават никога и по никакъв повод пари и ценности на непознати лица. На 61-годишния гражданин, оказал съдействие на полицията за разкриване на престъплението, ще бъде връчено благодарствено писмо за доблестната постъпка от директора на ОДМВР - Кърджали старши комисар Венцислав Момчилов.", "date": "2018.05.17", "title": "Кърджали: Полицията разкри телефонна измама, при която 80-годишна беше ощетена с над 6 000 лв."}
{"url": "http://www.focus-news.net/news/2018/05/17/2522936/shumen-80-godishna-zhena-e-stanala-zhertva-na-telefonna-izmama-za-blizo-45-000-lv.html", "text": "80-годишна жена от Шумен е станала жертва на телефонна измама с близо 45 000 лева. Това съобщиха от ОДМВР-Шумен. Криминалисти работят по установяване на извършителя и неговия помагач. Около 13.30 часа на 16 май на стационарен телефон ѝ позвънил непознат мъж, който се представил с имената Николай Кръстев. Казал, че е полицай. Обяснил на жената, че на територията на града се провежда акция за залавяне на измамници.  В акцията освен полицаи участвала прокуратурата, кмета и екип на телевизия, който щял да заснеме задържането им.  Съобщил на възрастната жена, че телефонният ѝ номер е открит в тефтер на задържани вече измамници, но някои от успели да избягат. Помолил я да съдейства за залавянето им. Обещал, че при успешна акция в знак на благодарност ще получи доживотно увеличение на пенсията. Оставил ѝ телефон за връзка - 08112. След като приключил разговорът с нея 80-годишната жена опитала да се обади на този номер, но не успяла. Малко след това се обадил непознат мъж, който ѝ казал, че по най-бързия начин трябва да намери 20 000 лева и да ги предаде, за да не се случи най-лошото с нея и близките ѝ. След отправените закани и заплахи последвало ново обаждане от мнимия полицай.  Дал указания  да прибере веднага всички налични пари  в торба и да ги скрие във фризера. Там, по думите му, нямало да бъдат намерени от мъжете, които я заплашват. Обяснили ѝ, че имат устройства, с които търсят пари и злато. Затова, ако имала и златни накити било добре да ги сложи в  торбата при парите. В резултат на многократни обаждания и разговори получила указания да изнесе торбата с парите пред дома си и да я остави на входната врата. Жената взела всички нейни и на близките си спестявания , общо 44 800 лева и златни накити. Оставила ги пред входната врата и се прибрала у дома да чака задържането на измамниците.  Последвало ново обаждане, в което „полицай Николай Кръстев“ й казал да направи списък на всички вещи и мебели в жилището /целта на измамниците била да ангажират вниманието на жената, за да не излиза от дома си/. След дълго писане жената се обадила на близките си по телефона, и ги предупредила да не се прибират у дома докато не задържат измамната група. Успокоила ги, че около тях има полиция. Малко след 17 часа разбрала, че била измамена. Установила, че в нито един от разговорите не е говорила с полицай. Разпитана е в полицейското управление в Шумен. Уведомен е прокурор от РП- Шумен. Образувано е досъдебно производство по чл. 209 ал. 1 от НК.", "date": "2018.05.17", "title": "Шумен: 80-годишна жена е станала жертва на телефонна измама за близо 45 000 лв."}
{"url": "http://www.focus-news.net/news/2018/05/17/2522937/plovdiv-chetirima-dushi-sa-postradali-v-katastrofa-mezhdu-dve-koli-na-krastovishte-v-asenovgrad.html", "text": "Около 23.15 часа на 16 май в РУ – Асеновград постъпила информация, че на  кръстовище между ул. „Конушка“ и ул. „Цар Иван Асен ІІ“ се сблъскали лек автомобил „Фолксваген“ и лек автомобил „Мазда“, съобщават от пресцентъра на ОДМВР-Пловдив. Медицинска помощ е оказана на 54-годишния водач и 45-годишна пътничка от първата кола. Прегледани и освободени за домашно лечение са и 18-годишният шофьор на втория автомобил и негов спътник на същата възраст. Няма данни за употреба на алкохол.  Изясняват се причините и обстоятелствата около катастрофата. По случая е образувано досъдебно производство.", "date": "2018.05.17", "title": "Пловдив: Четирима души са пострадали в катастрофа между две коли на кръстовище в Асеновград"}
{"url": "http://www.focus-news.net/news/2018/05/17/2522939/dobrich-v-noshtta-na-muzeite-regionalniyat-istoricheski-muzey-shte-otbelezhi-i-65-godini-ot-svoeto-sazdavane.html", "text": "Регионалният исторически музей (РИМ) – Добрич в  деня на инициативата „Нощ на музеите“ ще отбележи и 65 години от своето създаване, предаде кореспондентът на Радио „Фокус” – Варна. Създаден в далечната 1953 г., през изминалите десетилетия музеят се утвърждава като една от най-авторитетните културни институции в добруджанския град. Проявите, посветени на тази годишнина и на европейската инициатива „Нощ на музеите“, ще се състоят на 19 май, началото е в 17.30 часа в Музея за нова и най-нова история в Градски парк „Св. Георги“. Основен акцент на празничното събитие е изложбата „Пътуване през времето“, която показва най-атрактивната част от културно-историческото наследство на Добруджа, съхранявано във фондовете на различните отдели. Представен е богат снимков материал - ретроспекция на разностранната музейна събирателска, научноизследователска, просветна и експозиционна дейност на РИМ.  Интерес предизвиква специално издаденият по повод годишнината „Юбилеен лист“,  който проследява накратко основните етапи в развитието на културната институция, припомня приноса на първите уредници и научни работници, акцентира върху интересни музейни колекции, фокусира вниманието върху успешния диалог с разнородните публики, представя най-значимите постижения на добричкия музей от изминалия период.  По традиция и тази година за всички посетители е подготвена богата празнична програма с участието на музиканти и певци от СУ „Св. Климент Охридски“, актьори от ДТ „Йордан Йовков“. А тези, които искат да научат повече за изкуството „на красивото писане“, могат да отидат на „Училище по калиграфия“ в зала „Възраждане“ в Художествена галерия от 19.30 до 20.30 часа. Малко по-рано от 17,30 до 19,30 часа са изпълненията на „Капитанов брас бенд“ с ръководител Борислав Капитанов при СУ „Св. Климент Охридски“, певци от класа на Милена Пеева към същото училище. В празничната програма са включени театрлани етюди „Хопа, тропа към Европа“ по „Криворазбраната цивилизация“ на Добрич Войников. \r\nЖулиета НИКОЛОВА", "date": "2018.05.17", "title": "Добрич: В Нощта на музеите Регионалният исторически музей  ще отбележи и 65 години от своето създаване"}
{"url": "http://www.focus-news.net/news/2018/05/17/2522941/ministerstvo-na-zdraveopazvaneto-vazstanovena-e-deynostta-na-reanimatsiyata-vav-vrachanskata-bolnitsa.html", "text": "От днес Отделението по анестезиология, реанимация и интензивно лечение (ОАРИЛ) на МБАЛ „Христо Ботев“ във Враца възстановява дейността си, съобщават от Министерство на транспорта. \r\nОт ръководството на лечебното заведение уточняват, че за да се стигне до положителната развръзка активно е съдействал началникът на ОАРИЛ д-р Ростислав Стефанов. Вече е изготвен и график за работата на реанимацията в областната болница. \r\nВъзстановена е и оперативната дейност на Отделението по акушерство и гинекология, както и на хирургичните отделения в МБАЛ. \r\nВсе още се работи за подновяване функционирането на Спешното приемно отделение на МБАЛ „Христо Ботев“. \r\nЕкипът на министър Кирил Ананиев приветства проявеното разбиране и отговорното поведение на работещите във врачанската болница и още веднъж уверява, че министерството прави всичко възможно за възстановяването на нормалния ритъм на работа на МБАЛ „Христо Ботев“.", "date": "2018.05.17", "title": "Министерство на здравеопазването:  Възстановена е дейността на реанимацията във врачанската болница"}
{"url": "http://www.focus-news.net/news/2018/05/17/2522945/dobrich-s-narusheno-vodopodavane-sa-chetiri-zhilishtni-kvartala-i-ulitsi-iztochno-ot-bul-rusiya.html", "text": "С нарушено водоподаване  са четири жилищни квартала („Дружба“ 1, 2, 3 и 4, „Балик“, „Иглика“ и „Строител“) и улици, източно от бул. „Русия“ в града, съобщиха ВиК-Добрич. В Добрич с нарушено водоснабдяване извън посочения часови пояс са също по ул. „Боряна“ №7 кв. „Реджията“ блок 2 и блок 6 в ЖК „Балик“. В Район Добрич-селска поради отстраняване на аварии с нарушено водоподаване са с. Черна; с. Методиево; с. Одърци; с. Драганово, в Район Балчик – ул. „Р. Даскалов“ в морския град и с. Тригорци, в Район Каварна – с. Видно и ул. „Иван Вазов“ в морския град, в Район Генерал Тошево - с. Калина; с. Пчеларово; с. Равнец-извършва се смяна на водомери;, и в Район Шабла – с. Тюленово; с. Езерец.", "date": "2018.05.17", "title": "Добрич: С нарушено водоподаване са четири жилищни квартала и улици, източно от бул. „Русия“"}
{"url": "http://www.focus-news.net/news/2018/05/17/2522947/zhitelite-i-gostite-na-burgas-otbelyazvat-denya-za-borba-s-hipertoniyata-s-bezplatno-izmervane-na-kravnoto-nalyagane.html", "text": "Жителите и гостите на града отбелязват деня за борба с хипертонията с безплатно измерване на кръвното налягане, предаде репортер на Радио „Фокус“ – Бургас. Акцията е на Български червен кръст и Българска лига по хипертония и ще продължи до 18.00 часа днес. Инициативата се провежда пред Община Бургас и десетки хора вече се възползваха от нея.\r\n„За дванадесети път в единадесет града в цялата страна се измерва безплатно кръвното налягане със уникална технология, с която всеки може да разбере в домашни условия дали има предсърдно мъждене. До момента няма регистриран такъв случай в Бургас днес“, каза Валентина Иванова от Български червен кръст – Бургас.\r\nВеселина Николова", "date": "2018.05.17", "title": "Жителите и гостите на Бургас отбелязват деня за борба с хипертонията с безплатно измерване на кръвното налягане"}
{"url": "http://www.focus-news.net/news/2018/05/17/2522942/aktsenti-v-predavaneto-ekologichen-rezonans-na-radio-fokus.html", "text": "Среща на върха ЕС-Западни Балкани се провежда в София. Преди събитието държавните и правителствените ръководители от ЕС присъстваха на неформална вечеря. Най-интересното е, че масaта на които вечеряха 28-те лидери на държавите членки на ЕС, беше направена от рециклиран картон и е водоустойчива. Повече ще ви разкажем в предаването „Екологичен резонанс“ на Радио „Фокус“. \r\nС концесионерите и организациите по оползотворяване e обсъдена възможността този туристически сезон да започне разделно събиране на отпадъците на плажовете. Ще научим повече от репортера ни във Варна Диана Стоева. \r\nНа 15 май беше представен докладът на кмета на София Йорданка Фандъкова за предложение за поемане на дългосрочен общински дълг и одобряване на документи, свързани с изпълнението на проект „Изграждане на инсталация за комбинирано производство на енергия в София с оползотворяване на RDF - отпадък“. За проекта ще разговаряме със зам.-кмета на София по направление „Зелена система, екология и земеползване” Йоана Христова.\r\nТези и още актуални теми - в предаването \"Екологичен резонанс\" на Радио \"Фокус\" от 13:00 до 14:00 часа, с водещ Йоланда Пелова.", "date": "2018.05.17", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/05/17/2522946/veliko-tarnovo-krazhba-na-175-metra-medni-provodnitsi-razsledvat-politsai-ot-pavlikeni.html", "text": "Кражба на 175 метра медни проводници от електроразпределителната мрежа на село Михалци, разследват служители на полицейското управление в Павликени. Това съобщиха от ОДМВР – Велико Търново. Деянието е извършено в нощта на 15 срещу 16 май. На местопроизшествието е извършен оглед. По случая е образувано досъдебно производство.", "date": "2018.05.17", "title": "Велико Търново: Кражба на 175 метра медни проводници разследват полицаи от Павликени"}
{"url": "http://www.focus-news.net/news/2018/05/17/2522929/ekathimerini-aleksis-tsipras-i-zoran-zaev-shte-provedat-pregovori-v-sofiya.html", "text": "Министър-председателят на Гърция Алексис Ципрас ще проведе важна среща с македонския си колега Зоран Заев в кулоарите на срещата на високо равнище ЕС-Западни Балкани в София, за да обсъдят преговорите между двете страни по спора за името, пише  Ekathimerini.\r\nЦипрас и Заев са в българската столица за преговори, които ако са успешни ще проправят пътя на Македония към началото на преговорите за членство в ЕС.\r\nЦипрас заяви, че ще се срещне по-късно днес и с германския канцлер Ангела Меркел.  Виктор Турмаков", "date": "2018.05.17", "title": "Ekathimerini: Алексис Ципрас и Зоран Заев ще проведат преговори в София"}
{"url": "http://www.focus-news.net/news/2018/05/17/2522938/err-estoniya-estonskiyat-ministar-predsedatel-prisastva-na-sreshtata-es-zapadni-balkani-v-sofiya.html", "text": "Министър-председателят на Естония Юри Ратас е в българската столица за срещата на високо равнище ЕС-Западни Балкани, целяща съживяването на отношенията на съюза с региона на Балканите. Свързаността, както и транспорта, енергетиката и цифровизацията са основни теми на срещата, предава естонската медия  ERR.\r\nОчаква се в кулоарите на срещата Ратас да се срещне с македонския си колега Зоран Заев, с албанския премиер Еди Рама, с които ще обсъди реформите в страните и възможностите им да се присъединят в ЕС. При пристигането си Ратас бе посрещнат лично от домакина – българският министър-председател Бойко Борисов.  Виктор Турмаков", "date": "2018.05.17", "title": "ERR (Естония):  Естонският министър председател присъства на срещата ЕС-Западни Балкани в София"}
{"url": "http://www.focus-news.net/news/2018/05/17/2522943/patriarh-neofit-e-izpisan-ot-bolnitsata.html", "text": "Негово Светейшество Българският патриарх и Софийски митрополит Неофит е изписан от болницата и е у дома си в Софийската св. митрополия. Това съобщиха от пресцентъра на Св. Синод.Агенция \"Фокус\": На 18 април патриархът беше приет по спешност в столичната болница „Токуда“ заради кардиологични проблеми. На следващия ден от болничното заведение обявиха, че той е изведен от реанимацията, неговото състояние се е подобрило и започва активна рехабилитация. На брифинг в Св. Синод Западно- и Средноевропейският митрополит Антоний заяви, че патриархът ще остане под медицинско наблюдение в терапевтично отделение на болницата, докато състоянието се подобри.", "date": "2018.05.17", "title": "Патриарх Неофит  е изписан от болницата"}
{"url": "http://www.focus-news.net/news/2018/05/17/2522951/kardzhali-dvama-mazhe-sa-zadarzhani-za-nanasyane-na-poboy-na-49-godishen-zhitel-na-selo-oreh.html", "text": "Двама братя са задържани в РУ - Крумовград за нанесена телесна повреда на 49-годишен. Това съобщиха от ОДМВР - Кърджали. Инцидентът станал в село Орех снощи около 22.30 часа. Тримата мъже били в обща компания, скарали се, свадата прераснала в сбиване, при което на 49-годишния мъж бил нанесен побой. Пострадалият бил прегледан във Филиала на спешна помощ в Крумовград и след това транспортиран и настанен в Клиника по неврохирургия в Пловдив с черепна травма. Работата по случая продължава група „Охранителна полиция“ в РУ - Крумовград.", "date": "2018.05.17", "title": "Кърджали: Двама мъже са задържани за нанасяне на побой на 49-годишен жител на село Орех"}
{"url": "http://www.focus-news.net/news/2018/05/17/2522944/emanyuel-makron-es-tryabva-da-zashtitava-kompaniite-si-sreshtu-sanktsiite-na-sasht.html", "text": "Президентът на Франция Еманюел Макрон заяви, че ЕС трябва да защити компаниите си, водещи бизнес с Иран от американските санкции, които ще бъдат наново наложени, предава Bussiness Insider.\r\nНа пристигане на срещата на високо равнище ЕС-Западни Балкани в България той бе питан за мнението си по въпроса и заяви, че ЕС трябва да защитава компаниите, които искат да водят бизнес в Иран. \r\n„Международните компании трябва да имат свобода на избор по отношение на интересите си. Те трябва да продължат да имат свобода“, заяви Макрон. Той допълни, че Франция подкрепя предложението на ЕК европейските компании да бъдат защитавани и компенсирани, ако бъдат засегнати от американските санкции за търгуване с Иран.  Виктор Турмаков", "date": "2018.05.17", "title": "Еманюел Макрон: ЕС трябва да защитава компаниите си срещу санкциите на САЩ"}
{"url": "http://www.focus-news.net/news/2018/05/17/2522955/kyustendil-osnovno-uchilishte-hristo-botev-otbelyazva-patronniya-si-praznik-s-raznoobrazni-proyavi.html", "text": "Основно училище „Христо Ботев” отбелязва патронния си празник с разнообразни прояви. Това каза пред Радио „Фокус” – Кюстендил Искра Владимирова, директор на учебното заведение. По думите ѝ още със създаването на училището е избрана датата 17 май за патронен празник на учебното заведение. Това е датата, на която Христо Ботев и неговата чета слизат от кораба „Радецки” на Козлодуйския бряг. „Тази седмица ние организираме разнообразни събития, посветени на патронния ни празник. Ние изготвихме програма от дейности за Ботев, за неговото дело и за дейността на нашето училище”, каза Искра Владимирова. Програмата включва три раздела. Първият носи името „Признателни потомци”. В него учениците са провели уроци посветени на Христо Ботев, както и едно голямо четене на негови произведения. Част от уроците са проведени в отделите на Регионалната библиотека, а в училището са представени презентации.  Вторият раздел от програмата е на тема „Учим се и се забавляваме”. В него са проведени занимания по урок „Земята на Ботев, съвременна европейска държава”, изкуството „Любов” както и конкурс за детска рисунка. В третия раздел „Умни, социално ангажирани, талантливи и изявени в науката и спорта Ботеви наследници”, учениците са засадили алея на признателните потомци. Днес в училището се провеждат щафетни игри, както и програма по повод награждаването на отличилите се ученици през годината.\r\nВенцеслав ИЛЧЕВ", "date": "2018.05.17", "title": "Кюстендил: Основно училище „Христо Ботев” отбелязва патронния си празник с разнообразни прояви"}
{"url": "http://www.focus-news.net/news/2018/05/17/2522952/pg-na-obedineni-patrioti-prizova-parlamenta-v-denya-na-batashkite-sveti-machenitsi-da-bade-priznat-genotsidat-nad-balgarite-po-vreme-na-turskoto-robstvo.html", "text": "ПГ на „Обединени патриоти“ призова парламента в Деня на Баташките свети мъченици да бъде признат геноцидът над българите по време на турското робство. Това каза в декларация от името на група депутатът от ПГ на „Обединени патриоти“ Павел Шопов, предаде репортер на Агенция „Фокус“. По думите на Шопов това признание е много важно не само от почит към мъчениците, не само за да се помни миналото, а и да се осъзнаят някои актуални процеси днес. „Днес е един от най-тъжните дни от българската история. В шумотевицата на деня посрещаме скъпи гости, заседаваме, решаваме домашни непосредствени проблеми. Гледаме доклада за ЧЕЗ, но май малко от нас се сещат, че днешният ден - 17 май е Денят на Баташките свети мъченици“, каза Шопов. Той поясни, че се е надявал от другите парламентарни групи да излязат и да отбележат този ден. „Но за съжаление не сме узрели. Върху костите на Баташките свети мъченици живее българската свобода“, заяви Шопов. Депутатът припомни, че „една българска Юда“, финансирана с турски пари, се е опитала да омаловажи драмата в Батак. „Тогава ние реагирахме остро, непримиримо“, каза Шопов. В края на декларацията си той призова депутатите в залата да станат на крака и да почетат паметта на Баташките свети мъченици.  \r\nДеница КИТАНОВА", "date": "2018.05.17", "title": "ПГ на „Обединени патриоти“ призова парламента в Деня на Баташките свети мъченици да бъде признат геноцидът над българите по време на турското робство"}
{"url": "http://www.focus-news.net/news/2018/05/17/2522954/s-ednominutno-malchanie-i-stavane-na-kraka-deputatite-pochetoha-pametta-na-svetite-batashki-machenitsi.html", "text": "С едноминутно мълчание и ставане на крака депутатите почетоха паметта на светите Баташки мъченици. Това се случи по предложението на ПГ на \"Обединение патриоти\", предаде репортер на Агенция \"Фокус\". Искането на групата бе по повод 17 май - Денят на светите Баташки мъченици. \r\nДеница КИТАНОВА", "date": "2018.05.17", "title": "С едноминутно мълчание и ставане на крака депутатите почетоха паметта на светите Баташки мъченици"}
{"url": "http://www.focus-news.net/news/2018/05/17/2522949/kmetat-na-sofiya-yordanka-fandakova-absolyutno-bezkompromisni-sme-s-vsyakakva-forma-na-koruptsiya.html", "text": "Безкомпромисни сме с всякаква форма на корупция. Това каза пред журналисти кметът на София Йорданка Фандъкова във връзка с ареста на служител на Столична община, който вчера беше задържан с подкуп, предаде репортер на Агенция „Фокус“. „Нашата задача е максимално да сътрудничим и да съдействаме на службите тогава, когато имат нужда от документи. За мен борбата с корупцията означава да се реагира на всеки сигнал и да се ангажират компетентните органи. В случая става въпрос за разработка на компетентните органи, на които ние сътрудничим – както аз, така и районният кмет. И ще продължим да го правим непрекъснато и искам всички служители да го знаят - без значение дали работят в Столична община, дали в районните администрации и на каква позиция са те“, каза още Фандъкова. Тя посочи, че всеки носи лична отговорност и Столична община е абсолютно безкомпромисна и непримирима с всякаква форма на корупция.\r\nЦветилена СИМЕОНОВА", "date": "2018.05.17", "title": "Кметът на София Йорданка Фандъкова: Абсолютно безкомпромисни сме с всякаква форма на корупция"}
{"url": "http://www.focus-news.net/news/2018/05/17/2522959/plovdiv-obsledvat-se-mezhdublokovi-prostranstva-v-rayon-iztochen-s-tsel-izgrazhdane-na-novi-mesta-za-parkirane.html", "text": "Обследват се междублокови пространства в район „Източен“ в Пловдив с цел изграждане на нови места за паркиране. Това каза за Радио „Фокус“ – Пловдив районният кмет Николай Чунчуков. Той уточни, че се обследват местата, от които бяха премахнати старите метални гаражи. „След извършване на огледите ще бъде изготвен план за обновяване на междублокови пространства и изграждане на нови места за паркиране“, посочи Чунчуков. Той каза още, че е приключило обновяването на тротоара по ул. „Босилек“. „От улица „Ландос“ до улица „Вратцата“ отсечката е изцяло ремонтирана за удобство на гражданите. Тротоарът е изключително важен, тъй като осъществява връзка на жителите с много обекти с обществено предназначение – магазини, пазар, спирка от масовия градски транспорт и други“, добави кметът на район „Източен“ Николай Чунчуков.\r\nТони МИХАЙЛОВ", "date": "2018.05.17", "title": "Пловдив: Обследват се междублокови пространства в район „Източен“ с цел изграждане на нови места за паркиране"}
{"url": "http://www.focus-news.net/news/2018/05/17/2522956/nikolay-hristov-istoricheski-muzey-provadiya-turistite-koito-obekta-provadiya-solnitsata-kray-varna-shte-mogat-da-nablyudavat-arheologicheskite-razkopki-na-myastoto.html", "text": "Туристите, които посетят през лятото комплексния праисторически обект „Провадия-Солницата“ край Варна, ще могат да наблюдават археологическите разкопки на мястото. Това съобщи директорът на Исторически музей – Провадия Николай Христов, предаде репортер на Радио „Фокус“ – Варна. Два месеца обектът предстои да бъде социализиран като ще бъде отворен за свободни посещения. „И тази година на мястото ще работи екип, ръководен от проф. Васил Николов от Националния археологически институт към Българската академия на науките\", добави Николай Христов. По думите му посетителите в обекта ще могат да наблюдават свободно как археолозите продължават своето проучване и правят интересни разкрития. В Историческия музей в Провадия има отделна изложбена зала на първия етаж, в която са показани всички артефакти, открити до момента. Комплексният праисторически обект \"Солницата\" се намира на 6 километра от Провадия и представя останките на най-стария солодобивен център в Европа, превърнал се в първия праисторически град на континента, припомни директорът на градския музей. Туристическият обект ще може да бъде посещаван свободно от туристите всеки ден от 9.00 до 19.00 часа.\r\nДиана СТОЕВА", "date": "2018.05.17", "title": "Николай Христов, Исторически музей – Провадия: Туристите, които обекта „Провадия-Солницата“ край Варна, ще могат да наблюдават археологическите разкопки на мястото"}
{"url": "http://www.focus-news.net/news/2018/05/17/2522960/sliven-politsiyata-preduprezhdava-za-zachestili-opiti-za-telefonni-izmami-v-oblastta.html", "text": "В дежурната част на ОДМВР - Сливен днес са постъпили четири сигнала от граждани, че спрямо тях е направен опит за телефонна измама. Това съобщиха от ОДМВР - Сливен. Да момента няма реализирала такава. Полицията съветва гражданите да се свържат със свои близки, които живеят сами и разполагат със стационарен телефон, да очакват евентуално обаждане с цел измама. Схемата е „оказване на съдействие на полицейски служители при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”. По тази схема човек получава телефонно обаждане  от мъж, който се представя за полицейски служител. Разговорът започва с въпроси от мнимия полицай дали лицето е получавало наскоро обаждане  с една от схемите за измина и обяснява, че разполагат с информация и списък с възрастни хора, набелязани  от измамниците,  които предстои да станат тяхна жертва. За да се предотврати всичко това жертвата трябва  да помогнат на полицията, тъй като в района са разположени полицейски служители, ангажирани в специализирана операция за задържането на престъпниците. ОДМВР - Сливен предупреждава, че не извършва полицейска операция в момента и няма практика да се свързва и да дава инструкции на гражданите по телефона.\r\nВ хода на разговора мнимият полицай заявява, че е необходимо без притеснение да се предоставят наличните парични средства или ценните вещи (в повечето случаи се иска същите да бъдат хвърлени през терасата на жилището), уверявайки, че след задържането на телефонните измамници, парите и ценни вещи ще бъдат върнати.\r\nВъзможно е схемата да бъде променена, но искането на пари и ценности остава.", "date": "2018.05.17", "title": "Сливен: Полицията предупреждава за зачестили опити за телефонни измами в областта"}
{"url": "http://www.focus-news.net/news/2018/05/17/2522948/gazeta-express-hashim-tachi-pomoli-aleksis-tsipras-da-podkrepi-kosovo.html", "text": "Президентът на Косово Хашим Тачи в кулоарите на срещата на високо равнище ЕС-Западни Балкани обсъди с гръцкия министър-председател Хашим Тачи двустранните отношения, икономическия и търговски обмен, пише  Gazeta Express.\r\nТачи е поискал от Ципрас подкрепа при либерализацията на визите за Косово и за членството на страната в Европейския съюз. Той също така поиска подкрепа от Гърция за членството на страната си в международните организации.  Виктор Турмаков", "date": "2018.05.17", "title": "Gazeta Express: Хашим Тачи помоли Алексис Ципрас да подкрепи Косово"}
{"url": "http://www.focus-news.net/news/2018/05/17/2522957/kurir-makedoniya-yohanes-han-e-optimist-za-postiganeto-na-reshenie-v-dialoga-mezhdu-belgrad-i-prishtina.html", "text": "Европейският комисар по преговорите за разширяване Йоханес Хан заяви в София днес, че е оптимист, когато става дума за насърчаването на решението в диалога между Белград и Прищина, предава македонската медия  „Курир“.\r\n„ Винаги съм оптимист. Новата стратегия ясно подчертава, че има перспектива за всичко. Това означава, че е в интерес на Косово да работи за решение за правно обвързващо споразумение“, заяви Хан за пристигането на срещата на високо равнище между ЕС и Западните Балкани в София.\r\nЕвропейският комисар подчерта, че има нов импулс за двете страни да постигнат споразумение възможно най-скоро. Виктор Турмаков", "date": "2018.05.17", "title": "„Курир“ (Македония): Йоханес Хан е оптимист за постигането на решение в диалога между Белград и Прищина"}
{"url": "http://www.focus-news.net/news/2018/05/17/2522958/sadat-pusna-pod-garantsiya-koloezdacha-blasnal-dete-v-parka.html", "text": "Софийският градски съд освободи под гаранция от 1000 лв. колоездача, който блъсна дете в Южния парк и избяга, предаде  бТВ.24-годишният мъж блъсна с велосипеда си дете в столичния Южен парк около 18.30 часа на 9 май и избяга от мястото на инцидента. Пострадалото дете - момиче на 1 г. и 8 м. бе откарано за оказване на медицинска помощ и оставена за лечение в болнично заведение. Малко след 22.30 часа на следващия ден Миланов се яви в Четвърто РУ, където бе задържан с полицейска мярка до 24 часа.\r\nБорислав Миланов помоли съда да го освободи, за да започне работа и да помогне с каквото може на пострадалото момиченце.\r\nСпоред магистратите не е съдействал, не е помагал след инцидента и поведението му е укоримо. Не е предоставил данни или телефонен номер, но пък сам се е предал. Съдът обаче приема, че Миланов не е опасен за обществото и се е предал сам в полицията. Решението е окончателно и не подлежи на обжалване.", "date": "2018.05.17", "title": "Съдът пусна под гаранция колоездача, блъснал дете в парка"}
{"url": "http://www.focus-news.net/news/2018/05/17/2522961/sport-simona-halep-se-klasira-na-chetvartfinala-na-turnira-v-rim.html", "text": "Румънската тенисистка Симон Халеп се класира на четвъртфиналите на турнира в Рим, след като нейната съперница – американката Мадисън Кийс взе решение да се откаже от участие.\r\nВ следващия кръг Халеп ще се срещне с победителката в мача Слоан Стивънс – Каролин Гарсия.   Виктор Турмаков", "date": "2018.05.17", "title": "Спорт: Симона Халеп се класира на четвъртфинала на турнира в Рим"}
{"url": "http://www.focus-news.net/news/2018/05/17/2522962/mariana-kukusheva-nbshs-profesiyata-hlebar-vleze-v-naredbata-za-zashtiteni-profesii-s-reshenie-na-ministerstvoto-na-obrazovanieto.html", "text": "С решение на Министерството на образованието професията хлебар влезе в Наредбата за защитени професии. Това каза за Радио „Фокус“ председателят на УС на Федерацията на хлебопроизводителите и сладкарите Мариана Кукушева. Тя допълни, че по този начин паралелките, които ще се откриват за тази професия ще бъдат специално финансирани, а обучаваните ще получават  държавни стипендии. Кукушева очаква след 3 години да е факт изискването за задължителна реализация в бранша, ако младите хора не продължават образованието си, за да не се създават \"кухи системи за източване на обществени средства\". \"Освен това НБСХС ще създаде регистър на всички кадри, обучени да бъдат сладкари и пекари. Идеята е да се знае как се разходват обществени средства и как се реализират кадрите след това\", допълни Кукушева.", "date": "2018.05.17", "title": "Мариана Кукушева, НБСХС: Професията хлебар влезе в Наредбата за защитени професии с решение на Министерството на образованието"}
{"url": "http://www.focus-news.net/news/2018/05/17/2522965/spaska-metodieva-kmet-na-selo-nikolichevtsi-priklyuchva-izografisvaneto-na-kupola-na-paraklisa-sv-vaznesenie-gospodne-v-seloto.html", "text": "Приключва изографисването на купола на параклиса „Св. Възнесение Господне” в село Николичевци. Това съобщи за Радио „Фокус” – Кюстендил Спаска Методиева, кмет на населеното място. По думите ѝ до няколко дни ще приключи изографисването на купола и на барабана под него. То се прави от художник от Хисаря. „След това ни оставят много неща. Има още много неща за изографисване, но най-важното е да се направи иконостасът. Той трябва да бъде от дърво. След това има оборудване, обзавеждане, трябват още пари”, каза Спаска Методиева. По думите ѝ вече е изрисуван олтарът, до една седмица ще се изографиса куполът и барабанът, а след това трябва да се търсят средства за иконостаса. „Трябва да се поставят и царските икони, апостолският ред. За тях също са необходими средства. Ние не спираме да работим по храма”, каза Спаска Методиева. Първата копка на храма е направена през септември 2010 година.\r\nВенцеслав ИЛЧЕВ", "date": "2018.05.17", "title": "Спаска Методиева, кмет на село Николичевци: Приключва изографисването на купола на параклиса „Св. Възнесение Господне” в селото"}
{"url": "http://www.focus-news.net/news/2018/05/17/2522963/montana-15-godishno-momiche-e-blasnato-ot-lek-avtomobil-na-bul-al-stamboliyski.html", "text": "15-годишно момиче е блъснато от лек автомобил на бул. \"Ал. Стамболийски\". Това съобщиха от ОДМВР - Монтана. На 16 май около 16.45 часа на бул. \"Ал. Стамболийски\" в Монтана 27-годишна жена с инициали Е.В. от Монтана при управление на лек автомобил \"Фолксваген Поло\" с монтанска регистрация с посока на движение от ул. \"Никола Вапцаров\" към бул. \"Христо Ботев\", не се убеждава, че на пътя има опасност да излязат деца и в района на учебно заведение блъска неправилно пресичащото по пътното платно 15-годишно момиче от гр. Монтана. Жената водач е напуснала мястото на ПТП, без да уведоми органите за контрол на МВР. Около 18.30 часа е установена в дома си град Монтана. Вследствие на реализираното ПТП на пострадалата е причинена средна телесна повреда - счупване на главичка на радиуса на дясна ръка и е настанена в ортопедично отделение на МБАЛ - Монтана за два дни. По случая е образувано досъдебно производствопо.", "date": "2018.05.17", "title": "Монтана: 15-годишно момиче е блъснато от лек автомобил на бул. \"Ал. Стамболийски\""}
{"url": "http://www.focus-news.net/news/2018/05/17/2522950/smolyan-prevozvachi-protestirat-na-izhoda-na-grada-sreshtu-promyana-v-reglamenti-na-evropeyskiya-sayuz.html", "text": "Превозвачи от Смолян излязоха на мирен протестират на изхода на града срещу промяна в регламенти на Европейския съюз, предаде репортер на Радио „Фокус“ – Смолян. С лозунги върху товарни автомобили, гласящи: „Европа на две скорости – заден ход за България!“, „Има ли място за БГ бизнеса в Европа?!“, „Макрон = Дискриминация“, местните превозвачи заявиха и своите искания. Регионалният представител на Съюза на международните превозвачи в Смолян Костадин Сунков заяви, че мотивите за протеста, който се провежда в цялата страна е, че са против мобилната мярка, която иска да вкара Макрон, която се отнася основно за Източния блок от държави. „Това означава че за по-отдалечените части на Европа се дискриминират, тъй като искат да вкарат закон, при който на всеки три седмици шофьорите да се прибират по родните си места. Това означава, че се нарушават правата на свободно движещи се хора и стоки в ЕС. Преговори се водят от една година от както беше вкарана първата мярка за междуседмичната почивка – 45-часовата пауза да се извършва в хотели, а не на борда на автомобила. Това не се прие като решение и продължават с втори пакет за мобилност, който довежда до нетърпимост при нас превозвачите. Искаме да бъдем чути и да бъдат премахнати тези мерки, за да бъдем конкурентноспособни на западноевропейските фирми“, поясни Сунков.\r\nТой отбеляза, че този бранш представлява около 18 % от БВП на България и това ще доведе несъмнено и до големи сътресения в нашата страна. По думите на Сунков, това означава, че близо 100 000 семейства трябва да останат без хляб или трябва да станат емигранти в чужбина. „Ако не бъдем чути сме готови да затваряме граници и предприятия на западноевропейски фирми докато не бъдат премахнати тези мерки. Не сме съгласни с тезата на Европа, че тези мерки са в интерес на шофьорите, тъй като те са граждани на ЕС и никъде няма решение на техния синдикат, в което те да са изразили мнение, че искат да се прибират на всеки три седмици. Те ако искат това, ще ни кажат на нас работодателите и ние доброволно ще го направим. Ние не ги задължаваме да стоят по няколко месеца в Европа, тъй като всеки сам решава какъв курс може да поеме. На борда на автомобила шофьорът се има всички удобства, които са съобразени с всички норми в ЕС“, допълни Сунков. Той посочи, че през седмицата водачът на автомобила може да нощува в автомобила, а исканията са междуседмичните паузи да се правят на хотел. Според превозвачите, това означава, че трябва да оставят автомобила без надзор със скъпи стоки, и за него ще е неудобно да се придвижва от автомобила до хотела с багажа си.\r\nПревозвачът Тихомир Бимбашиев заяви, че проблемът с регламентите на ЕС  ще засегнат много семейства, които живеят в Смолянския регион. „Много от шофьорите, които работят, оставят парите си при семействата си в Смолян. Ние не сме от много развитите региони в страната и мисля, че това ще затрудни много от семействата в нашия край. Шофьорите получават едни хубави заплати, които позволяват на техните семейства да поддържат нормален статус на живот“, допълни Бимбашиев.\r\nОколо 100 души са заявили участие в протеста с камиони и присъствие. Той ще продължи до 14.00 часа. Протестиращите призоваха всички транспортни фирми и други браншови организации, за да подкрепят исканията им.\r\nНели ГЕРГЬОВСКА", "date": "2018.05.17", "title": "Смолян: Превозвачи протестират на изхода на града срещу промяна в регламенти на Европейския съюз"}
{"url": "http://www.focus-news.net/news/2018/05/17/2522953/plovdiv-mitropolit-nikolay-lichno-blagoslovi-i-podkrepi-plovdivskite-prevozvachi-v-protesta-im.html", "text": "Пловдивският митрополит Николай лично благослови и подкрепи в протеста им пловдивските превозвачи, предаде репортер на Радио „Фокус” - Пловдив. Той дойде на мястото на протеста при колоната от спрени над 200 ТИР-а и подари на превозвачите по една икона на Света Богородица, която да ги пази на път. „Българската православна църква винаги е била и ще бъде стълб и крепило на истината, на доброто, на справедливостта”, каза митрополит Николай. Той добави, че е дошъл лично да изкаже подкрепата си, защото е счел, че негов свещен дълг е да подкрепи справедливите искания на превозвачите с благослов. „Защото счетох, че е важно Бог да благослови онова, което е добро и полезно за народа ни, за всички, които се трудят справедливо и честно”, каза владиката. „Днес е велият празник на Христовото Вознесение – Спасовден и празник и на всички шофьори”, каза митрополит Николай. Той изтъкна, че тяхната професия никак не е лека, тя е свързана с много рискове и натоварване. „Наш свещен дълг е да се помолим за тези хора, Бог да ги дари с ангел пазител, верен покровител и наставник по пътищата”, каза още митрополит Николай.\r\nЦветана ТОНЧЕВА", "date": "2018.05.17", "title": "Пловдив: Митрополит Николай лично благослови и подкрепи пловдивските превозвачи в протеста им"}
{"url": "http://www.focus-news.net/news/2018/05/17/2522967/mvr-edin-chovek-e-zaginal-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са ранени при 11 тежки катастрофи в страната през изминалото денонощие. Това съобщиха от пресцентъра на МВР. В столицата са станали 2 тежки и 62 пътни инцидента, при които са пострадали трима души.", "date": "2018.05.17", "title": "МВР: Един човек е загинал, а 23 са ранени при катастрофи в страната през изминалото денонощие"}
{"url": "http://www.focus-news.net/news/2018/05/17/2522969/varna-4-168-chetvartoklasnitsi-ot-oblastta-sa-se-yavili-na-natsionalnoto-vanshno-otsenyavane-po-chovekat-i-prirodata.html", "text": "4 168 четвъртокласници от Варна и областта са се явили на националното външно оценяване по човекът и природата. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. „На изпита не са се явили 127 ученици\", допълни Венцеслава Генова. По думите ѝ в рамките на изпитния ден няма регистрирани проблеми. Това е последният от поредицата изпити, които ежегодно се провеждат за всички ученици от четвърти клас през май. Тестът и за днешния изпит включваше 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е нужна, както и да се осъществи мониторинг на образователния процес на различни нива – на училищно, на регионално и на национално. „По указания резултатите ще бъдат изнесени до три дни, след като комисията за проверка и оценка си е свършила работата\", отбеляза Венцеслава Генова.\r\nМарияна ВАЛЕНТИНОВА", "date": "2018.05.17", "title": "Варна: 4 168 четвъртокласници от областта са се явили на националното външно оценяване по човекът и природата"}
{"url": "http://www.focus-news.net/news/2018/05/17/2522970/obshto-645-zhalbi-signali-i-zapitvaniya-sa-postapili-v-komisiyata-za-zashtita-ot-diskriminatsiya-prez-2017-g.html", "text": "Парламентът прие отчета за дейността на Комисията за защита от дискриминация за 2017 г., предаде репортер на Агенция „Фокус“. През 2017 г. общият брой жалби, сигнали и запитвания е 645, образуваните преписки са 300, постановените решения са 450.  рез последните години в институцията постъпват множество жалби и сигнали, като всяка година се забелязва разширяване на предметния обхват. Наблюдава се тенденцията гражданите, след като са поставили своите проблеми пред множество институции и не са получили съдействие и решение по тях, да се обръщат към комисията пряко или чрез регионалните представители. Отчетът за дейността на КЗД за 2017 г. акцентира върху работата на заседателните състави, отчита дейността на специализираната и общата администрация и посочва някои от най-важните цели.  От комисията отчитат, че за изпълнението в цялост на препоръките на Европейската комисия срещу расизма и нетолерантността е необходимо разкриването на допълнителни регионални офиси, за които е нужно да бъдат предвидени финансови средства във фонд „Работна заплата“ по бюджета на КЗД. Като важни инициативи на КЗД през 2017 г. се посочват Конференцията на тема: „Религията, вярата и убежденията“ и Националната безсрочна кампания „Достъпна България“. \r\nДеница КИТАНОВА", "date": "2018.05.17", "title": "Общо 645 жалби, сигнали и запитвания са постъпили в Комисията за защита от дискриминация през 2017 г."}
{"url": "http://www.focus-news.net/news/2018/05/17/2522964/kmetat-na-sofiya-yordanka-fandakova-temata-za-otpadatsite-vinagi-se-izpolzva-za-politizirane-predi-izbori-ot-hora-koito-ne-iskat-da-poemat-tezhki-resheniya.html", "text": "Темата за отпадъците винаги се използва за политизиране преди избори от хора, които не искат да поемат тежки решения. Това каза пред журналисти кметът на София Йорданка Фандъкова във връзка с това, че групата на БСП в СОС иска отлагане на трета фаза на завода за отпадъци – изграждане на инсталация за RDF-отпадъци, предаде репортер на Агенция „Фокус“.\r\nTя припомни, че това е трета фаза на цялостната система за интегриране на отпадъците в София, която се подкрепя от Европейската комисия и това е гаранция за нейната пълна екологичност. „Само в Европа има около 450 подобни инсталации в огромни градове, които са символ на зелен град за нас – Копенхаген, Виена и др. За съжаление, по тази тема винаги се започва с политизиране и това се прави от хора, които не се интересуват от системата, а от това как да спечелят краткотрайни политически дивиденти преди избори. Това са хора, които не искат да поемат тежки политически решения. И това е жалко, защото бави решаването на проблемите, а донякъде може и да ги спре. Защото политическите лидери, които не са достатъчно отговорни към града, всъщност спекулират със страховете на гражданите“, каза още Фандъкова и посочи, че е съвсем нормално софиянци да имат притеснения, когато става въпрос за подобни инсталации, затова искам непрекъснато да им се обяснява.\r\n„Системата е изградена така, че през инсталацията за RDF да се отделят всички елементи от отпадъка, които могат да бъдат преработвани – пластмаса, метали, стъкло. RDF e тази част, която не може да се рециклира и това е едно високо калорично гориво, което в момента извозваме от цяла България в циментовите заводи, за да бъдат изгаряне, и хората плащат за това“, заяви кметът на София и обясни, че съвременното екологично решение е именно изграждането на инсталация за производство на енергия от упадък. \r\n„Чувам коментари защо ще се прави на площадката на „Топлофикация“, а не в село Яна. Нима в Яна и в район Кремиковци не живеят хора? Ако допуснем, че има и грам съмнение, че не е чиста инсталацията, защо тогава колеги от БСП предлагат да се премести в друг район на София? Там също живеят хора и също искат чист въздух“, посочи още Фандъкова.\r\nПо отношение на финансовите параметри тя посочи, че много ясно се доказва от параметрите, че този заем може да се изплаща и „Топлофикация“ да има финансова полза след пускането в експлоатация на инсталацията.\r\nЦветилена СИМЕОНОВА", "date": "2018.05.17", "title": "Кметът на София Йорданка Фандъкова: Темата за отпадъците винаги се използва за политизиране преди избори от хора, които не искат да поемат тежки решения"}
{"url": "http://www.focus-news.net/news/2018/05/17/2522966/todor-dimitrov-predstavitel-na-transportni-organizatsii-v-burgas-protestirame-za-ravni-prava-v-evropeyskiya-sayuz-kato-evropeyski-grazhdani.html", "text": "Протестираме за равни права в Европейския съюз като европейски граждани. Това каза за Радио „Фокус“ - Бургас Тодор Димитров, който представлява всички транспортни организации в Бургас. Бургаски ТИР-ове се включиха в националния протест срещу новия закон „Макрон, не убивай транспорта в България“, като затвориха улица „Крайезерна“. „Този закон цели да бъдат избутани българските превозвачи от Европейският свободен пазар, съответно нашите фирми да бъдат фалирали и да вземат нашите работници при тях“, каза още Димитров. Той допълни, че желанието им е да се спазва основния принцип за движение свободно на хора, капитали и превозни средства на територията на Европейския съюз. „Протестът е мирен, няма да се създават препятствия за гражданите. Нашите искания са да бъдем чути и наистина да се вземат някакви мерки“, добави той. Тодор Димитров отправи благодарности към правителството, транспортния министър. „Имаме пълната подкрепа на държавата“, каза още Димитров.\r\nЯнислава КРЪСТЕВА", "date": "2018.05.17", "title": "Тодор Димитров, представител на транспортни организации в Бургас: Протестираме за равни права в Европейския съюз като европейски граждани"}
{"url": "http://www.focus-news.net/news/2018/05/17/2522974/pregled-na-mezhdunarodnite-novini-do-13-chasa-agentsiya-fokus.html", "text": "В София ще се проведе среща на високо равнище, за да се отдаде дължимото на приоритета на държащата ротационното председателство на ЕС България с потвърждаване на европейската перспектива на страните от Западните Балкани. За първи път от 15 години Съюзът провежда подобна среща на високо равнище със Западните Балкани, което демонстрира изтощението от разширяването и последната икономическа криза, коментира Irish Times.\r\nМакар  Сърбия и Черна гора официално да участват в преговорите за членство, те изглеждат безкрайна. ЕС най-вероятно ще се съгласи на срещата да стартира същите безкрайни преговори с Македония и Албания. Що се отнася до Косово и до Босна и Херцеговина, перспективата в техния случай е много напред във времето. И при шестте балкански държави предприсъединителната програма за реформи едва е започнала. \r\n Организирането на срещата също не е лесно. Пет страни от съюза не признават Косово за държава – Испания, Гърция, Словакия, Румъния и Кипър като испанският министър-председател Мариано Рахой ще бойкотира събитието. Сърбия убедена да участва, но дотук.\r\nГърция и Македония ще се срещнат в кулоарите, за да разберат дали ще успеят да решат спора за името. Горна Македония? Северна Македония? Все още не се очаква решение. Гърция смята, че просто „Македония“ намеква за иредентизъм от страна на съседа ѝ, затова и ще блокира преговорите с ЕС, ако проблемът не се реши.\r\nНе всичко е толкова лошо. Наскоро България и Македония подписаха споразумение за добросъседство, което да разреши разделящите ги различия. И Косово и Черна гора се съгласиха да сключат споразумение за гранична демаркация. Но на срещата ще присъства и бедна Босна и Херцеговина, която се бори с нерешените етнически спорове и с разпределянето на властта в политическата ѝ система, която едва оцелява. \r\n***  Срещата на високо равнище ЕС-Западни Балкани е първата  от 15 години и поставя акцент върху европейската перспектива на шестте страни в региона. Събитието се наблюдава с особен интерес. Около 960 журналисти от цял свят са акредитирани. Форумът с водещия премиер Бойко Борисов започва в НДК и е най-голямото събитие в рамките на българското председателство на Съвета на ЕС. Борисов официално ще се срещне с държавните и правителствените ръководители на срещата в 9:15 часа българско време, предава македонското електронно издание „Фактор“ .\r\nПредседателят на Европейския съвет Доналд Туск, който ще председателства срещата на върха, ще представлява Европейския съюз заедно с председателя на Европейската комисия Жан-Клод Юнкер. На форума ще участват също върховния представител на Съюза по въпросите на външните работи и политиката на сигурност Федерика Могерини, еврокомисарят по европейската политика за добросъседство и преговори за разширяване Йоханес Хан и председателят на Европейския парламент, Антонио Таяни, уточняват от правителствената пресслужба на България. Дискусията ще се фокусира върху свързаността - от гледна точка на транспорта, енергетиката, цифровата инфраструктура, образованието и т.н.\r\nЦелта е да се подобрят отношенията между Западните Балкани и ЕС, както и между страните от региона. След пленарните сесии, в 15 часа след българското време, Бойко Борисов, Доналд Туск и Жан-Клод Юнкер ще проведат пресконференция.\r\n***  Според участващия на срещата на високо равнище ЕС-Западни Балкани в София върховен представител на ЕС за външните работи Федерика Могерини президентите на Сърбия и на Косово Александър Вучич и Хашим Тачи са готови за интензивно сътрудничество с цел нормализиране на отношенията в рамките на политическия диалог с посредничеството на ЕС.\r\n„Двамата лидери готовността си да продължат интензивното сътрудничество с върховния представител на ЕС за постигане на цялостно нормализиране на отношенията, което е ключов елемент за трансформацията на целия регион“, пише в заявление от екипа на Могерини. \r\nБрюксел се стреми да разреши конфликта между Белград и Прищина и да посредничи в диалога.\r\n*** Германският канцлер Ангела Меркел заяви, че страните от ЕС са съгласни, че иранскоо ядрено споразумение „не е перфектно“, но настоя, че то трябва да бъде запазено след едностранното оттегляне на ЕС от него, предава AFP.\r\n„Всички в ЕС споделят гледната точка, че споразумението не е перфектно, но и че трябва да останем в него и да проведем допълнителни преговори с Иран въз основата на другите въпроси като програмата за балистични ракети“, заяви Меркел по време на срещата на високо равнище ЕС-Западни Балкани в София. \r\n***Президентът на Молдова Игор Додон е заявил, че има представителството на НАТО, открито през 2017, може да бъде закрито след парламентарните избори в страната.\r\n„Има голяма вероятност след парламентарните избори в страната в края на годината офиса на алианса да бъде закрит“, казва Додон пред вестник „Известия“, цитиран от агенцията.\r\nПрезидентът за пореден път напомня, че винаги е бил против разкриването на представителство на НАТО в Молдова. По негово мнение офисът е открит, за да влияе на молдовското общество по въпроса за задълбочаването на контактите с НАТО.\r\nПо данни на социологическите проучвания болшинството граждани на Молдова са против приемането на страната в НАТО.  Към момента страната си сътрудничи с НАТО в рамките на индивидуален план за партньорство. Съгласно конституцията от 1994 година страна та е неутрална, но управляващата в момента коалиция счита за необходимо да подобри взаимодействието на страната с НАТО и затова през 2017 година е открила бюро за връзка с алианса в Кишинев. \r\n***Министърът на финансите на Франция Бруно Льо Мер нарича санкциите на САЩ срещу Иран оръжие против Европа.\r\n„Икономическите екстериториални санкции са недопустими. САЩ нямат право да бъдат икономически жандарм на планетата“, заяви министърът и добави, че „екстериториалните санкции са не само оръжие за сплашване, те са истински оръжия. Те са насочени за унищожаване на доходите в нашите страни, а също така и на работни места в предприятията, които търгуват със страните, срещу които са насочени санкциите.\r\nСпоред Льо Мер европейците трябва да застанат единодушно срещу тях и да подсилят регламента на ЕС (за блокиране на екстериториалните закони на САЩ за налагане на санкции), за да включат в него положения относно санкциите срещу Иран , превръщайки този документ  в истински юридически щит.САЩ и Южна Корея продължават съвместните учения.\r\nВъпреки заплахите на Северна Корея да отмени насрочената за 12 юни между Ким Чен-ун и американския президент Доналд Тръмп и отмяната на предвидената за вчера среща между делегации от Северна и Южна Корея официални лица от Пентагона са заявили, че предвидените съвместни пролетни учения ще се проведат според предварителните планове.\r\n„Тези отбранителни учения са част от алианса между САЩ и Република Корея, те са ежегодни рутинни учения за поддържане на бойната готовност. Без да коментираме спецификата на тези учения, техният отбранителен характер е ясен от много десетилетия и не се е променял“, зави полковник Роб Манинг, говорител на Пентагона.\r\nСеверна Корея нарече тези учения „репетиция за нахлуване“.", "date": "2018.05.17", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/17/2522968/veliko-tarnovo-klinika-na-otkrito-se-provezhda-za-chetvarta-poredna-godina-v-park-marno-pole.html", "text": "„Клиника на открито“ се провежда за четвърта поредна година в парк „Марно поле“ във Велико Търново, предаде репортер на Радио „Фокус“ – Велико Търново. Жителите на града имат възможност да измерят кръвната захар и кръвното си налягане, да изследват дишането си със спирометър, да се консултират и изследват за носителство на вируса на СПИН, както и да измерят ръста и телесната си маса в специално обособените в парка импровизирани „кабинети“. Инициативата е посветена на превенцията на хроничните незаразни болести и Международният ден на сестринството – 12 май, Световен ден на хипертонията – 17 май, Европейски ден за борба със затлъстяването - 19 май и Световния ден без тютюнев дим – 31 май. Целта е чрез направените безплатни изследвания да се обърне отново внимание на гражданите към рисковите за здравето фактори – тютюнопушене, нездравословно хранене, ниска двигателна активност и други.\r\n„Клиниката на открито“ се провежда в рамките на общинската програма „Здрави деца в здрави семейства“. Организатори са Община Велико Търново, Регионална здравна инспекция – Велико Търново и Филиал Велико Търново на Медицински университет – Варна.\r\nНадежда КРЪСТЕВА", "date": "2018.05.17", "title": "Велико Търново: „Клиника на открито“ се провежда за четвърта поредна година в парк „Марно поле“"}
{"url": "http://www.focus-news.net/news/2018/05/17/2522972/kyustendil-26-metrov-metalen-krast-e-izdignat-na-halma-spasovitsa-kray-selo-nikolichevtsi.html", "text": "26-метров метален кръст е издигнат на хълма Спасовица край село Николичевци. Това каза пред Радио „Фокус” – Кюстендил кметът на населеното място Спаска Методиева. По думите ѝ кръстът е монтиран на най-високото място на хълма. „За осъществяването на нашата идея спомогнаха Сашо Малинов, собственик на строителна фирма и кметът на Община Кюстендил Петър Паунов, както и самата Община, а хората от селото са изключително благодарни за това нещо. Мога да кажа, че след монтирането на кръста, за първи път в селото долетяха щъркели и направиха свое гнездо. Хората го приемат за поличба, че селото ще се развива и ще има добруване и плодородие”, каза Спаска Методиева. В миналото на хълма Спасовица съществувала черква „Свети Спас”. Тя е била издигната е в чест на победата на сърбите в битката при Велбъжд. Църквата е била запазена до 1913 година, когато е разрушена.\r\nВенцеслав ИЛЧЕВ", "date": "2018.05.17", "title": "Кюстендил: 26-метров метален кръст е издигнат на хълма Спасовица край село Николичевци"}
{"url": "http://www.focus-news.net/news/2018/05/17/2522975/pernik-otborat-po-futbol-na-ou-sv-ivan-rilski-specheli-kupata-na-kmeta-vyara-tserovska.html", "text": "Отборът по футбол на ОУ „Св. Иван Рилски“ спечели купата на кмета Вяра Церовска в Деня на българския спорт. Това съобщиха от пресцентъра на Общината. Призът беше спечелен в 12-ия традиционен турнир по футбол, в който участваха ученици от 3-4 клас от 13 училищни отбора.\r\nОрганизаторите определиха и носителите на 4 индивидуални награди. Това са: \r\n- За „Най-добър вратар“ – Константин Костов от 11 ОУ „Елин Пелин“; \r\n- За „Най-добър защитник“ е определен Янко Юлиянов от 10 ОУ „Алеко Константинов“;\r\n- Наградата за „Най-техничен състезател и полезен състезател“ се присъжда на Мартино Йорданов от СУРИЧЕ „Д-р Петър Берон“; \r\n- За „Голмайстор“ на турнира с 12 точни попадения е определен Емануил Гогев от ОУ „Св. Иван Рилски“.\r\nВицешампион в тазгодишния турнир е отборът на 10-то ОУ „Алеко Константинов“. Третото място спечели отборът на 11 ОУ „Елин Пелин“, а на 4-то място в отборната надпревара се класира отборът на СУРИЧЕ „Д-р Петър Берон“.\r\nВсички участници в спортните събития бяха поздравени от кмета на Община Перник Вяра Церовска.\r\n„Скъпи деца, Денят на българския спорт е ден на предизвикателствата. Радвам се, че има толкова млади хора днес. Виждам красивите гимнастички от клуб „Виктория“, които с много постижения, финес и талант представят Перник, много са и спортните клубове, които работят за името на града. Тук сред нас са и прекрасните колоездачи, които току що приключиха своята обиколка. Честит празник желая ви спортсменски дух, желая ви амбиция, хъс, за да бъдете всичко това, което си мечтаете“, с тези думи се обърна към участниците кметът Вяра Церовска. \r\nС масови спортни състезания и много забавни игри беше отбелязан Денят на българския спорт в Перник. Ден, в който спортистите мерят сили в различни надпревари или показват своето майсторство в различни демонстрации.Изпълненията на  красивите мажоретки от VI-то СУ „Св. св. Кирил и Методий“ бяха част от празничното събитие.", "date": "2018.05.17", "title": "Перник: Отборът по футбол на ОУ „Св. Иван Рилски“ спечели купата на кмета Вяра Церовска"}
{"url": "http://www.focus-news.net/news/2018/05/17/2522973/kaloyan-pargov-bsp-ako-e-praktikata-na-gerb-vsyako-neshto-da-struva-skapo-i-preskapo-na-sofiyantsi-ochevidno-te-ne-upravlyavat-obshtinata-s-grizhata-na-dobar-stopanin.html", "text": "Ако е практиката на ГЕРБ всяко нещо да струва скъпо и прескъпо на софиянци, очевидно те не управляват общината с грижата на добър стопанин. Това каза за Агенция „Фокус“ лидерът на БСП – София Калоян Паргов във връзка с изказване на  общинският съветник от ГЕРБ Зафир Зарков, че съветниците от БСП в СОС са одобрили площадката за изграждане на инсталацията за RDF-отпадъци на територията на „ТЕЦ– София.\r\n„ГЕРБ винаги, когато е натикана в ъгъла от много обстоятелства – включително и от гражданския справедлив протест, се опитва да се измъкне с фалшиви новини и с изопачаване на информацията. Да, ние дадохме ход на апликационната форма миналата година, защото към този момент няма  друга технология, която да е на разположение. Но поставихме условия предвид исканията на 200 хил. жители в тези региони около ТЕЦ – София, че се опасяват от гледна точка на екологичния фон и замърсяването на въздуха. Предложихме да изместим тази инсталация като площадка при завода за битови отпадъци в село Яна“, каза още Паргов и посочи, че това ще оскъпи проекта с оглед технологичното оползотворяване на тази инсталация с 10 до 20 млн., което ще бъде за един тръбопровод, който ще се свърже с магистралния с оглед преноса на топлинна енергия до апартаментите на софиянци, но производството на ток ще стане по същия начин – т.е. това не пречи. \r\n„Вторият аргумент е, че загрижени за финансовото състояние на „Топлофикация“, няма как да я товарим с нови дългове, а по-скоро поискахме БЕХ да опрости част от този дълг в размер на дълга, който ние трябва да поемем за съфинансиране на проекта в размер на 67 млн. евро. Това ще даде глътка въздух на „Топлофикация“, защото условията на Европейската банка са много по-изгодни – с 3% е по-ниска лихвата, отколкото към БЕХ. Тоест, това са нормални финансови и други решения, които биха направили още по-рентабилен един такъв проект. Иначе ние изразихме съмнения, че от 80 млн. евро през последните 7-8 дни той вече струва двойно и в момента е 157 млн. евро. Въпросът беше как така се получи изведнъж толкова цената? Поставям данните, които ни бяха представени в доклада, като некоректни и неточни с оглед постигане на тази голяма цена. Но ако това е практиката на ГЕРБ – всяко нещо да струва скъпо и прескъпо на софиянци, очевидно те не управляват общината с грижата на добър стопанин“, коментира Паргов.\r\nЦветилена СИМЕОНОВА", "date": "2018.05.17", "title": "Калоян Паргов, БСП: Ако е практиката на ГЕРБ всяко нещо да струва скъпо и прескъпо на софиянци, очевидно те не управляват общината с грижата на добър стопанин"}
{"url": "http://www.focus-news.net/news/2018/05/17/2522971/makfaks-makedoniya-spored-angela-merkel-dobre-razvitite-zapadni-balkani-garantirat-sigurnostta-na-tsyala-evropa.html", "text": "Надеждните Западни Балкани, които са икономически развити, гарантират мира и сигурността на всички нас, заяви германският канцлер Ангела Меркел в София, предава македонската медия  „Макфакс“. \r\nТя отбеляза, че българският премиер Бойко Борисов е работил по този въпрос през изминалия период и му благодари за организирането на срещата на високо равнище.\r\nДнес се провежда срещата на високо равнище в София, сред лидерите на 28-те държави-членки на ЕС и страните от Западните Балкани. Това е най-голямото събитие в рамките на българското председателство на ЕС, а среща в този формат се провежда за първи път от 15 години, според българските медии. Виктор Турмаков", "date": "2018.05.17", "title": "„Макфакс“ (Македония): Според Ангела Меркел добре развитите Западни Балкани гарантират сигурността на цяла Европа"}
{"url": "http://www.focus-news.net/news/2018/05/17/2522981/montana-nad-13-000-kasa-tsigari-bez-banderol-sa-izzeti-pri-proverka-na-chasten-imot-v-grad-lom.html", "text": "Над 13 000 къса цигари без бандерол са иззети при проверка на частен имот в град Лом. Това съобщиха от ОДМВР - Монтана. На 16 май 2018 г. при провеждане на специализирана полицейска операция по противодействие на незаконната търговия и разпространение на акцизни стоки без български акцизен бандерол след сигнал служители на РУ - Лом са извършили проверка в частен имот в град Лом, собственост на 58-годишен мъж с инициали А.М. от гр. Лом. При извършеното претърсване в гаражно помещение са намерени и иззети 13 000 къса цигари от марката \"Regina Blue\" и 800 къса цигари от марката \"GT\", без български акцизен бандерол. По случая е образувано бързо производство в РУ - Лом.", "date": "2018.05.17", "title": "Монтана: Над 13 000 къса цигари без бандерол са иззети при проверка на частен имот в град Лом"}
{"url": "http://www.focus-news.net/news/2018/05/17/2522977/pazardzhik-v-selo-golyamo-belovo-se-provezhda-traditsionniyat-sabor-za-spasovden.html", "text": "В село Голямо Белово се провежда традиционният събор за Спасовден. Това съобщиха за Радио „Фокус“ – Пазарджик от НЧ „Благой Захариев - 1932г.“ в населеното място. Празничният ден започна с тържествена литургия в църквата „Възнесение Господне“. По-късно бе осветен курбан за здраве и благоденствие на жителите на населеното място. В 16.00 часа ще бъде открита Изложба на пити, домашно приготвени от жени от селото. В 17.00 часа ще започне и Празничният концерт с участието на самодейци от местното читалище и народния певец Николай Учкунов.", "date": "2018.05.17", "title": "Пазарджик: В село Голямо Белово се провежда традиционният събор за Спасовден"}
{"url": "http://www.focus-news.net/news/2018/05/17/2522983/d-r-emiliya-baeva-zam-kmet-na-dobrich-do-kraya-na-mesetsa-e-srokat-za-podavane-na-zayavleniya-za-planov-priem-v-detskite-yasli.html", "text": "До края на месеца е срокът за подаване на заявления за планов прием в детските ясли. Това съобщи д-р Емилия Баева, зам.-кмет „Хуманитарни дейности“ в Община град Добрич, предаде кореспондент на Радио „Фокус” – Варна. Децата в детските ясли ще бъдат приемани септември, октомври, ноември и декември по предварително обявен график от директорките. Д-р Баева коментира разликата между приема в детските градини и яслите. По думите ѝ докато при първите е възможно в една група да постъпят повече деца, тъй като те са по-големи и по-самостоятелни, в детските ясли процесът на адаптация е по-сложен и могат да постъпват по-малко деца в даден период, те се нуждаят от време и адаптация. От Общината за пореден път апелират когато родителите ползват електронния прием и отбелязват кога искат детето им да постъпи в дадено заведение, трябва да се посочва месеца за класиране. Конкретно за детските ясли месецът на класиране е май, за детските градини класирането приключи през април. Продължават ремонтите на сградите в детските градини, отбеляза д-р Баева. В жк. „Балик“ в ЦДГ 2 е предвидена смяна на дограмата. За тази детска градина е предвиден също ремонт на покрив, както и на покрива на кухненския блок на Детска ясла №4 и Детска ясла №6. Тези ремонти са включени в Програмата за капиталови разходи на Община град Добрич, отбеляза д-р Баева. За поставянето на дограма има сключен договор с изпълнител, предстои и за другите дейности. През летните месеци ще продължат ремонтите на покриви на детски заведения, като към това ще се добави и боядисване на фасадите, за да придобият сградите приветлив вид. Първата детска градина, чиято фасада ще бъде боядисана е №20, тъй като този месец детското заведение ще посрещне гости по съвместен международен проект. Зам.-кметът съобщи с радост, че дарител е пожелал да финансира саниране и боядисване на Детска ясла №4 по ул. „Вардар“. \"Общината е направила поръчка за осем на брой детски съоръжения за двора на същата ясла. Другата добра новина е, че дарител, който вече има осъществени няколко съвместни проекта с Община град Добрич, отново ще направи жест на добра воля\", съобщи д-р Емилия Баева. 42 590 лв. се предоставят от фирмата за производство на етерични масла за ремонт на Детската млечна кухня. Д-р Баева припомни, че миналата година отново съвместно бе направен частичен ремонт на това звено, бе осигурено и оборудване. Тази година ремонтът ще продължи в складовите, сервизни помещения и коридорите. Американската фирма дарява и средства за закупуване на автомобил за доставка на храна по домовете на граждани, които желаят тази услуга и по различните пунктове. 65 850 лв. отпуска тази фирма на Центъра за настаняване от семеен тип на деца без увреждания 1 и 2, където ще бъдат извършени цялостна подмяна на ВиК инсталацията, ремонт на бани и тоалетни. \r\nЖулиета НИКОЛОВА", "date": "2018.05.17", "title": "Д-р Емилия Баева, зам.-кмет на Добрич: До края на месеца е срокът за подаване на заявления за планов прием в детските ясли"}
{"url": "http://www.focus-news.net/news/2018/05/17/2522976/kyustendil-s-kurban-za-zdrave-beshe-otbelyazan-praznikat-na-paraklisa-sveti-spas-v-bobov-dol.html", "text": "С курбан за здраве беше отбелязан празникът на параклиса „Свети Спас” в Бобов дол. Това съобщиха за Радио „Фокус” – Кюстендил от църковното настоятелство на храм „Свети Николай” в града. Жителите на града са се събрали около параклиса, където е извършено освещаване на курбан за здраве и отбелязване на празника Възнесение Господне – Спасовден. Параклисът се намира в местността “Св. Спас”- Бобов дол. Той е изграден през 1996 година от дарения на граждани и фирми. Празникът на храма се отбелязва винаги в четвъртък – 40-тия ден след Великден.\r\nВенцеслав ИЛЧЕВ", "date": "2018.05.17", "title": "Кюстендил: С курбан за здраве беше отбелязан празникът на параклиса „Свети Спас” в Бобов дол"}
{"url": "http://www.focus-news.net/news/2018/05/17/2522985/targovishte-okrazhnata-prokuratura-postigna-osaditelna-prisada-za-slovak-zapalil-apartament-i-shivashko-atelie.html", "text": "3 години лишаване от свобода с 5-годишен изпитателен срок е наказанието на 46-годишния словак Иван Х., който е бил предаден на съд с обвинителен акт на Окръжната прокуратура в Търговище за запалване на апартамент и шивашко ателие. Това съобщиха от пресцентъра на Апелативна прокуратура - Варна. На 16 декември 2017 г. около 16.00 часа бил подпален апартамент в кв. „Запад“ в град Търговище. Огънят унищожил имущество на 63-годишната собственичка, която била тъща на словака. Около 18.00 часа пламнало и шивашкото ателие на жената. \r\nИзвършителят Иван Х. бил установен след проведените незабавни оперативно-издирвателни действия. 46-годишният чужденец се разделил с дъщерята на пострадалата от двата палежа жена, която смятал за виновник за раздялата им. \r\nСлед като  пил до сутринта, словакът заспал на диван в апартамента. Установил, че в жилището има разхвърляни дрехи и бутилки. Тогава решил, че съпругата му е била там с други мъже и го обхванала ревност. Първо запалил апартамента, след това отишъл до ателието на тъщата си и също го подпалил. Палежът на жилището е причинил вреди на значителна стойност, като имало опасност пожарът да се разпростре и върху съседни имоти.   \r\nПрисъдата на Търговищкия окръжен съд подлежи на обжалване пред Апелативния съд във Варна.", "date": "2018.05.17", "title": "Търговище: Окръжната прокуратура постигна осъдителна присъда за словак, запалил апартамент и шивашко ателие"}
{"url": "http://www.focus-news.net/news/2018/05/17/2522984/elitat-privetstva-vezhdi-rashidov-za-udostoyavaneto-mu-sas-zvanieto-pocheten-profesor.html", "text": "Видни представители на научната, културната и дипломатическата общност изпълниха днес най-голямата зала на УНИБИТ, за да приветстват Вежди Рашидов за удостояването му със званието почетен професор. Това съобщиха от пресцентъра на Комисията по културата и медиите. Академичният съвет с пълно единодушие реши високото звание да бъде присъдено на един уникален творец, каза в приветствието си ректорът на УНИБИТ проф. Стоян Денчев, който връчи отличието.\r\nЗа церемонията днес председателят на парламентарната Комисия по културата и медиите Вежди Рашидов получи поздравителни адреси от министър-председателя Бойко Борисов, от президента Румен Радев, от председателя на парламента Цвета Караянчева, от Българската академия на науките, от главния прокурор Сотир Цацаров, от проф. Стефан Данаилов, от Синдиката на учителите, от държавни институции и творчески организации.\r\nБлизо 300 представители на висши учебни заведения, академици, дипломати, депутати, художници, синдикалисти, политици, творци от различни области, чуждестранни гости, както и студенти приветстваха Вежди Рашидов за поредното голямо отличие. Проф. Стоян Денчев държеше в ръка уникалния жезъл на УНИБИТ, изработен през 2006 г. от Вежди Рашидов. Рашидов благодари за голямото признание с удостояването му за почетен професор и подари на института свой акварел.", "date": "2018.05.17", "title": "Елитът приветства Вежди Рашидов за удостояването му със званието почетен професор"}
{"url": "http://www.focus-news.net/news/2018/05/17/2522982/deutsche-welle-zapochna-sreshtata-mezhdu-angela-merkel-i-zoran-zaev.html", "text": "В София само започна срещата на германския канцлер Ангела Меркел и македонският премиер Зоран Заев, предава  Deutsche Welle  в своята македонска редакция.\r\nОчаква се двустранната среща да продължи от 20 до 30 минути. Темите за обсъждане не са обявени, но се очаква спорът за името с Гърция да бъде обсъден. По-рано германският канцлер проведе разговор с гръцкия премиер Алексис Ципрас. Тази среща се проведе непосредствено след срещата между македонския и гръцкия министър-председатели.\r\n„Прекарах много време тази седмица,  за да осигуря мир там. Той е много крехък. Независимо дали гледате към Косово, Сърбия, Босна и Херцеговина, дали гледате на спора за името на Македония, гранични конфликти тук и там, дори и Словения и Хърватия все още обсъждат своите граници. Трябва да решим всичко това, така че да няма напрежение, което може да се разпали във всеки един момент“,  заяви по-рано Меркел. Виктор Турмаков", "date": "2018.05.17", "title": "Deutsche Welle: Започна срещата между Ангела Меркел и Зоран Заев"}
{"url": "http://www.focus-news.net/news/2018/05/17/2522987/veliko-tarnovo-s-predstavyane-na-monografiya-v-grada-prodalzhava-natsionalnata-bibliotechna-sedmitsa.html", "text": "Монографията „Дипломацията срещу свободата. България – Великобритания 1909-1915“ представят в града. Събитието е част от програмата на Регионалната библиотека „П. Р. Славейков“ по повод Националната библиотечна седмица, която приключва на 18 май. Авторът на книгата Емил Александров уточни за Радио „Фокус“ – Велико Търново, че тя разглежда дипломатическите отношения между двете страни, които, по думите му са представени обективно и реално. „По тази тема толкова цялостно изследване не е правено в българската и чужда историография. Краткият 6-годишен период, погледнат през призмата на времето, се оказва съдбовен за българите. В него опитите за постигане на национално обединение и освобождение са стопирани в повечето случаи от Британия и Великите сили. Интересите на дипломацията се оказват срещу стремежите за свобода и еманципация“, разказва още авторът. Той допълни и, че в труда му са доразвити тезите на най-изтъкнатите познавачи на епохата – акад. Георги Марков, проф. Андрей Пантев, проф. Иван Илчев, проф. Милен Семков, Хенри Кисинджър и други.\r\nПредставянето на монографията ще бъде от 17.30 часа днес в Читалнята на библиотеката на улица „Иванка Ботева“ 2.\r\nЛуиза ТРАНЧЕВА", "date": "2018.05.17", "title": "Велико Търново: С представяне на монография в града продължава Националната библиотечна седмица"}
{"url": "http://www.focus-news.net/news/2018/05/17/2522989/sofiya-zapochna-shestvieto-na-prevozvachite-sreshtu-evropeyskiya-paket-za-mobilnost.html", "text": "Започна шествието на превозвачите срещу европейския пакет за мобилност, предаде репортер на Агенция „Фокус“. На протеста присъстват около 600 превозвачи и международни шофьори, които изразяват недоволството си от новите европейски регулации. Шествието започна от пл. \"Македония\", след това протестиращите затвориха за движение ул. „Алабин“ и се отправиха към сградата на Съдебната палата. Крайната точка е Националния дворец на културата. Полицейското присъствие в района е засилено. \r\nИван ЛАЗАРОВ", "date": "2018.05.17", "title": "София: Започна шествието на превозвачите срещу европейския пакет за мобилност"}
{"url": "http://www.focus-news.net/news/2018/05/17/2522988/kyustendil-na-stadion-osogovo-se-provede-sastezanieto-detstvo-moe-v-koeto-uchastvaha-vazpitanitsi-na-detskite-gradini-v-grada.html", "text": "В истински спортен празник се превърна състезанието „Детство мое” за възпитаниците на всички детски градини в града, предаде репортер на Радио „Фокус” – Кюстендил. Състезанието се проведе на стадион „Осогово”, а в него се включиха над 150 възпитаници на всички детски градини в Общината. На първо място се класира отборът на Детска градина „Славейче”. Официални гости на състезанието бяха Нели Петкова, директор на Дирекция „Култура, образование, младежки дейности и спорт” към Община Кюстендил, Стоян Стоянов, експерт „Младежки дейности” към община Кюстендил и Мая Лехчанска, експерта на Министерство на младежта и спорта за областите Кюстендил, Перник и Благоевград Мая Лехчанска. Отборите се състезаваха в две дисциплини. „Днес е Деня на българския спорт и Международния ден на предизвикателството. По този повод на стадион „Осогово” провеждаме това детско състезание. Здравословният начин на живот означава не само здравословно хранене, но и системно занимание д физически упражнения и спорт, защото спортът е здраве”, каза по време на откриването на състезанието Нели Петкова.\r\nВенцеслав ИЛЧЕВ", "date": "2018.05.17", "title": "Кюстендил: На стадион „Осогово” се проведе състезанието „Детство мое”, в което участваха възпитаници на детските градини в града"}
{"url": "http://www.focus-news.net/news/2018/05/17/2522990/veliko-tarnovo-s-moderen-savremenen-aparat-izmervat-bezplatno-kravnoto-nalyagane-v-grada-po-povod-svetovniya-den-na-hipertoniyata.html", "text": "С модерен съвременен апарат измерват безплатно кръвното налягане във Велико Търново, предаде репортер на Радио „Фокус“ – Велико Търново. Инициативата е на Българската лига по хипертония и се провежда в партньорство с Български червен кръст, Фондация „Национална мрежа Сърце за сърце“, Асоциацията на студентите медици в България, Microlife България и други. Измерванията се извършват в парк „Марно поле“ във Велико Търново. Кампанията се провежда по повод Световния ден на хипертонията – 17 май в общо 11 български града. Организаторът на проявата за Велико Търново Йовка Мечкарова посочи, че се използват изключително модерни електронни апарати, снабдени с Afib-технология за откриване на предсърдно мъждене, без ЕКГ. Тази технология е подходящ и сигурен метод за скрининг на асимптомно предсърдно мъждене в домашни условия, за профилактика на мозъчен инсулт и за проследяване ефективността на лечение на пациенти с артериална хипертония и/или с риск от предсърдно мъждене. „Afib-технологията е единствената одобрена в световен мащаб за домашен мониторинг. Според световните здравни организации за проследяване на кръвно налягане е необходимо всеки човек да има в къщи електронен апарат с маншет за ръката и със сертифицирана техника. С този апарат се борави много лесно. С едно натискане на копчето, за две минути, получаваме данни за  артериално налягане, пулс и евентуално дали има опасната аритмия – пресърдно мъждене. Апаратът прави три измервания и показва, чрез специален алгоритъм, точното кръвно налягане, като игнорира странични артефакти – недостатъчно сън, колебания, движения и други“, посочи Йовка Мечкарова.\r\nВсяка четвърта жена и всеки пети мъж в България умират от мозъчен инсулт. Данните обобщи Йовка Мечкарова от Българската лига по хипертония. Смъртността от мозъчен инсулт в България продължава да е значително по-висока в сравнение със смъртността в Европа. През 2015 година в Германия от исхемичен инсулт са починали 38 на 100 000 души, а в България – близо 154 на 100 000 души, т.е. смъртността е близо четири пъти по-висока.\r\nЙовка Мечкарова подчерта, че все повече млади хора страдат от високо кръвно налягане. Увеличава се броят на хората с  предсърдно мъждене. Предсърдното мъждене е най-честата аритмия вследствие на хипертония, която влошава качеството на живот, повишава риска от мозъчен инсулт от 3 до 5 пъти, води до когнитивни нарушения, учестява и влошава сърдечната недостатъчност. България не разполага с точна статистика за броя на болните в последните три години, но се счита, че от сърдечна недостатъчност у нас страдат над 140 000 души. Смъртните случаи превишават 20 000 годишно, което представлява около 18% от всички починали. Броят на хората, които губят битката с болестта, прогресивно се увеличава.\r\nНадежда КРЪСТЕВА", "date": "2018.05.17", "title": "Велико Търново: С модерен съвременен апарат измерват безплатно кръвното налягане в града по повод Световния ден на хипертонията"}
{"url": "http://www.focus-news.net/news/2018/05/17/2522979/vladislav-kalchev-prevozvach-reglamentite-na-es-sa-absolyutno-nenuzhni-i-s-tyah-se-opitvat-da-podpomognat-pazara-v-golemite-darzhavi.html", "text": "„Абсолютна безмислица е да се вкарат регламентите на Европейския съюз за превозвачите. Това е прецедент. Няма как толкова години този бранш да работи по този начин и сега да решават, че ще вкарват някакви рестрикции, които са абсолютно ненужни. Опитват се по някакъв начин да подпомогнат пазара на големите държави“. Това заяви по време на протеста на превозвачите в Смолян Владислав Калчев, собственик на транспортна фирма и международен шофьор, предаде репортер на Радио „Фокус“ – Смолян. Калчев заяви, че с действията си днес, превозвачите от Смолян искат да подпомогнат протестът да протече в полза на превозвачите и шофьорите от цялата страна и да ги чуят на най-високо равнище и от лидерите на Европа, които са в столицата и да стигнат до някакъв консенсус. „Първият проблем за шофьорите, които са от Смолян, който не е толкова развит регион е от гледна точка на работа. Знае се от всички, че има работа в София, Пловдив и Варна и всичко приключва дотам. Ние от провинцията се опитваме да се развиваме, както шофьорите, така и диспечерите, диспонентите и всички други заети в бранша. Това са работни места, които ще бъдат закрити на 100% ако се стигне до мерките, които се предлагат от Европейския съюз“, посочи Калчев. Той подчерта, че всеки шофьор има някаква отговорност за своя камион. „Аз като шофьор като спра на паркинга няма как там да има обособено място за спане по време на регламентираните 45-часови почивки, дори да има такова място, за да отида там, трябва да взема един сак с багаж и това е много голямо неудобство за нас. Ние подготвяме кабината за път и имаме всички условия, за да живеем добре в кабината и да нямаме проблеми. Затова са пригодени те, затова се дават толкова пари, за да е удобно на шофьорите. Ние носим отговорност за товарите, камионите, ремаркетата, гориво, гуми. При едно отсъствие на шофьора, този камион със стоката в него остава без надзор. Няма почти никакви паркинги в ЕС, които да са охраняеми с достатъчни средства, за да нямаме проблеми. Всички камиони са нарязани и това е признак, който да покаже какви вандали има както в България, така и в Европа. Няма ли го шофьорът, тези ремаркета и камиони ще останат разграбени“, коментира Калчев. Той добави, че ако шофьорите се прибират на третата седмица за пауза в България, както се иска от регламента на ЕС, няма да могат да тръгнат с този камион. Голяма е вероятността гумите му да са свалени, да му бъде източено горивото и товарът да го няма вече. „В този ред на мисли фирмата има застраховка, тя е обвързана с присъствието на шофьора в камиона. Мен като ме няма в камиона, застрахователите няма да покрият абсолютно нищо. В един момент фирмата фалира. Ако един товар струва около 200 000 евро и ако изчезне, кой ще го плаща товара. Клиентите, на които возим стоката, ще искат отговорност от нас, защото застрахователите няма да покрият нищо. Фирмата ще предяви иска към шофьора, защото той е отговорен и така се получава омагьосан кръг“, поясни Калчев. Той обобщи, че в тази ситуация шофьорите ще напуснат, фирмите ще фалират и хората остават без работа. Те ще започнат работа в европейски фирми, в които обаче няма да има работа за всички, каза още Калчев.\r\nНели ГЕРГЬОВСКА", "date": "2018.05.17", "title": "Владислав Калчев, превозвач: Регламентите на ЕС са абсолютно ненужни и с тях се опитват да подпомогнат пазара в големите държави"}
{"url": "http://www.focus-news.net/news/2018/05/17/2522993/plovdiv-shest-novi-paralelki-za-dualno-obuchenie-razkrivat-chetiri-profesionalni-gimnazii-v-grada.html", "text": "Шест нови паралелки за дуално обучение разкриват четири професионални гимназии в Пловдив за новата учебна година. Това обявиха пред журналисти кметът на града Иван Тотев и заместник-кметът по образование Стефан Стоянов, предаде репортер на Радио „Фокус“ – Пловдив. Четирите пловдивски училища са Професионалната гимназия по механотехника „Проф. Цветан Лазаров“, Професионална гимназия по електротехника и електроника, Професионална гимназия по транспорт „Гоце Делчев“ и Професионална гимназия по вътрешна архитектура и дървообработване „Христо Ботев“ „Единственият шанс за развитие на образование е дуалният тип на обучение. „В тази толкова динамична среда, в която икономиката, бизнеса и бизнес циклите стават толкова бързи няма как вече да си позволим да наблягаме на теоретичната част, особено в професионалното образование и за нас е много радостно всъщност, че тази година имаме цели шест паралелки зад които седи реален бизнес, някои от най-големите компании в региона, бизнес обединения, които сами инициираха тези програми и организации, които са готови да се включат в процеса на образование. Няма ефективно образование в света, в което да не  участва реалния бизнес и това е настоящето и бъдещето на професионалното образование, когато даваме практично ориентирано образование на децата“, каза Стефан Стоянов. Тотев коментира, че в момента се работи в посока промяна на мисленето на родителите, че обучението в професионални гимназии не е така престижно. „Индустриалната зона се развива много динамично и затова Общината работи активно по професионалната реализация на децата. Голяма част от компаниите партнират по създаването на дуални паралелки и осигуряват работа. Това не спира развитието и завършването на висше образование. Знанието и уменията са точно като тези, които са в чужбина, тъй като машините и съоръженията са едни и същи в цяла Европа и перспективите са много добри“, каза Иван Тотев. По думите на Стоянов общината финансира всяка паралелка с 3 000 лева и планира тази субсидия да се увеличава. За всяка от паралелките са предвидени 26 места. Срокът за подаване на документи е между 20 и 26 юни.\r\nВесела КРЪСТЕВА", "date": "2018.05.17", "title": "Пловдив: Шест нови паралелки за дуално обучение разкриват четири професионални гимназии в града"}
{"url": "http://www.focus-news.net/news/2018/05/17/2522991/neli-petkova-obshtina-kyustendil-na-teritoriyata-na-obshtinata-sa-sazdadeni-usloviya-za-sport-i-zdravoslovno-hranene-na-detsata-i-uchenitsite.html", "text": "На територията на Общината са създадени условия за спорт и здравословно хранене на децата и учениците. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. Тя беше гост на детския празник „Детство мое”, организиран от Община Кюстендил и Обединен детски комплекс по повод Деня на българския спорт и Световния ден на предизвикателството. По думите ѝ това спортно състезание се провежда ежегодно, а в него участват представителни отбори на всички детски градини в общината. „Условията за спорт в училищата и в детските градини са сравнително добри. Освен задължително провежданите часове във всяко училище и детска гадина има и допълнителни спортни занимания, под формата на клубове и секции. Специално в детските градини има и допълнителни занимания. Децата спортуват, стига да имат желание и да имат подкрепата на техните родители”, каза Нели Петкова. По думите ѝ здравословният начин на живот, освен активни спортни занимания включа и здравословно хранене. То се реализира във всички детски градини и училища в Кюстендил. „Друг е въпросът, че не всички деца могат да свикнат по този начин на хранене, но трябва да се настоява, защото сега е моментът те да се научат”, каза Нели Петкова.\r\nВенцеслав ИЛЧЕВ", "date": "2018.05.17", "title": "Нели Петкова, Община Кюстендил: На територията на общината са създадени условия за спорт и здравословно хранене на децата и учениците"}
{"url": "http://www.focus-news.net/news/2018/05/17/2522980/antonio-tayani-ep-zapadnite-balkani-sa-evropa-no-ako-tezi-darzhavi-iskat-da-sa-palnopavni-chlenki-na-es-tryabva-da-uvazhavat-pravilata-ni.html", "text": "Западните Балкани са Европа, но ако тези държави искат да са пълноправни членки на ЕС, те трябва да уважават и нашите правила в Съюза. Това каза на пресконференция в НДК председателят на Европейския парламент Антонио Таяни, предаде репортер на Агенция „Фокус“. „Споменах Сърбия и Черна гора, които вече са стартирали този процес, но това се отнася и за Македония и други държави. Не стоим като препятствие, а помагаме да се върви в европейската посока“, заяви Таяни. Той уточни, че още от самото начало, когато е поел поста председател на ЕП, подкрепя този процес, но държи на темите като корупция, свобода на медиите и всички други устои на ЕС. „Всички държави трябва да следват тези правила“, добави той. Попитан за името на Македония, той отговори, че това не е в рамките на неговите правомощия. \r\nЛюба АЛЕКСИЕВА", "date": "2018.05.17", "title": "Антонио Таяни, ЕП: Западните Балкани са Европа, но ако тези държави искат да са пълноpавни членки на ЕС, трябва да уважават правилата ни"}
{"url": "http://www.focus-news.net/news/2018/05/17/2522994/metodi-popov-ruo-blagoevgrad-2-883-uchenitsi-ot-obshto-3-005-sa-se-yavili-na-chetvartiya-izpit-ot-natsionalnoto-vanshno-otsenyavane-za-chetvartoklasnitsite.html", "text": "2 883 ученици от общо 3 005 са се явили на четвъртия изпит от Националното външно оценяване за четвъртокласниците. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той припомни, че днешният изпит е бил по човекът и природата. „Броят на явилите се е намалял, но ако проследим изпитите от миналите години, ще излезе същата картина – на първия изпит се явяват най-малко деца, на втория са относително повече, на третия – най-много, и на последния отново имаме по-голям брой неявили се. Броят на явилите се ученици не зависи от това какъв е изпитът, защото двата изпита – по човекът и природата и човекът и обществото през различните години са сменяни като позиция, тоест не е заради предмета. Може би напрежението при една не малка част от децата повлиява, те се чувстват неразположени и родителите ги задържат, тъй като в крайна сметка здравето е по-важно“, отбеляза експертът. По думите му Националното външно оценяване има по-скоро възпитателен ефект. Според него децата трябва да се формират като личности, които се стремят максимално да покажат знанията си, а не към високи оценки и стремеж в количествен аспект. Попов допълни, че това е тренировка за следващите изпити през живота им.\r\nНатали СТЕФАНОВА", "date": "2018.05.17", "title": "Методи Попов, РУО - Благоевград: 2 883 ученици от общо 3 005 са се явили на четвъртия изпит от Националното външно оценяване за четвъртокласниците"}
{"url": "http://www.focus-news.net/news/2018/05/17/2522995/dobrich-darzhavno-gorsko-stopanstvo-dobrich-podpomaga-rastezha-na-60-dka-mladi-gori.html", "text": "Държавно горско стопанство (ДГС) „Добрич” подпомага растежа на 60 дка млади гори. Това съобщи Мина Сарова, специалист „Връзки с обществеността“ в Североизточно държавно предприятие – Шумен, предаде кореспондент на Радио „Фокус” – Варна. До края на месеца ДГС „Добрич” ще реализира поредица от лесовъдски мероприятия, свързани с отглеждането на горски култури на обща площ от около 60 дка край селата Паскалево, Врачанци и Дряновец. В три горски района в момента се извършва окопаване на фиданките, така че да бъде подпомогнат растежа на насажденията. Информацията за това е била представена на състоялото се в Добрич традиционно съвещание по стопанисването на горите. В работната среща са участвали инж. Тодор Гичев, който оглавява Регионалната дирекция по горите – Варна, инж. Иван Любенов и инж. Росен Русев от Североизточно държавно предприятие, служители на ДГС „Добрич” и горски инспектори от Регионалната дирекция по горите. Директорът на горското стопанство инж. Цанко Николов е представил новостите, които се прилагат в областта на маркирането и подпомагането на естественото възобновяване. „Чрез механизираното почистване на храсти в отдели със затруднено естествено възобновяване ускоряваме процесите в горите, които гарантират устойчиво развитие на местните видове”, е отчел инж. Николов. В рамките на съвещанието са били анализирани четири обекта с характерните видове сечи за района на ДГС „Добрич”. Въз основа на натрупания опит и изследваните резултати специалистите са дискутирали приложението на Наредбата за сечите в горите и трудностите, които възникват в практиката.\r\nЖулиета НИКОЛОВА", "date": "2018.05.17", "title": "Добрич: Държавно горско стопанство „Добрич” подпомага растежа на 60 дка млади гори"}
{"url": "http://www.focus-news.net/news/2018/05/17/2522996/rumen-petkov-abv-vinagi-e-bila-predelno-posledovatelna-v-pozitsiyata-po-neobhodimostta-za-izgrazhdaneto-na-aets-belene.html", "text": "АБВ винаги е била пределно последователна в позицията по необходимостта за изграждането на АЕЦ „Белене“. Инвеститорски интерес към централата има. Това заяви в ефира на БНТ членът на Изпълнителното бюро на АБВ Румен Петков, съобщиха от пресцентъра на партията.  „Проектът „Белене“ беше много време забавян. През тези години и Турция, и Унгария, и Финландия започнаха много енергични действия по изграждането на нови ядрени мощности, които отговарят на всички съвременни изисквания за защита на околната среда, които са инвестиция в стратегическата национална сигурност на тези държави и на регионите като цяло. Второ, тук говорим и за един много сериозен социален аспект, свързан с нови работни места, а говорим и за нови технологии, за съвършено различно качество на образователната система. Експертите показаха, че в периода на активното строителството на АЕЦ „Белене“ ще се разкрият около 15 000 нови работни места, че става дума за общо заети около 50 000 души в активната икономика през десетгодишния период на този строеж. Без съмнение става дума и за изграждане на много голяма част от нужната на Северна България инфраструктура“. \r\n„Не на последно място, когато говорим за АЕЦ „Белене“ говорим за изграждането на съоръжението в един драматично изоставащ в икономическото си развитие регион в Централна, Северна и Северозападна България“, посочи Петков. Той припомни, че АБВ е единствената партия, която постоянно е поддържала тезата за необходимостта от изграждането на централата, организирала е дискусионни форуми и е предприемала редица политически действия, свързани с отпадането на забраната за строежа на „Белене“. „АБВ сме били винаги пределно последователни в позицията по необходимостта за изграждането на АЕЦ „Белене“. Затова няма как да не приветстваме позицията, заявена от правителството и в частност от енергийния министър Теменужка Петкова. С ясното съзнание, че както посочих вече, този проект беше твърде много забавен във времето. Ако и Сергей Станишев, и Бойко Борисов не бяха бавили този проект, сега щяхме да имаме пред пуск първи блок на нова ядрена мощност“.\r\nСпоред Петков твърденията, че проекта няма да намери пазар на произведената електроенергия, са несъстоятелни и това е видно от сериозния инвестиционен интерес, който винаги е имало към него и който бе отблъснат чрез налагането на така наречения мораториум от страна на Народното събрание. „Затова и сега си струва да погледнем логиката на инвеститора. Защото не мисля, че ще има такъв, който да излезе на свободния пазар и, грубо казано, ще се изръси с няколко милиарда със съзнанието, че няма пазар за тях. Това е просто несериозно. Да не говорим, че имаше твърдения на един етап, че няма да се намери инвеститор. Е, обявена е процедура. Нека да видим сега ще дойде ли инвеститор и с каква заявка ще дойде той. Повярвайте ми, никой няма да дойде да закопае пари в пясъка на Дунав“, посочи той. \r\nЧленът на ИБ на АБВ коментира и казуса с отработеното гориво от бъдещата централа и бе категоричен, че той стои и в момента заради АЕЦ „Козлодуй“. Петков посочи, че въглищните централи са много по-сериозен екологичен замърсител, както и че принудителното им извеждане от експлоатация заради международните изисквания ще постави страната ни в енергийна несигурност. „И до момента, независимо от решенията на ЕК, България изпраща отработеното ядрено гориво в Русия. Трябва да сме наясно и че когато говорим за въпроса за отработеното ядрено гориво трябва да знаем, че този въпрос го имаме и при АЕЦ „Козлодуй“. Ние и сега имаме хранилище, и сега имаме отработени процедури. Това че България е длъжна да изгради такива съоръжения и да отдели средства по съхраняването на това гориво няма никакво отношение към строителството на нови два ядрени блока“.", "date": "2018.05.17", "title": "Румен Петков: АБВ винаги е била пределно последователна в позицията по необходимостта за изграждането на АЕЦ „Белене“"}
{"url": "http://www.focus-news.net/news/2018/05/17/2522978/antonio-tayani-ep-makedoniya-i-albaniya-shte-tryabva-da-polozhat-dosta-usiliya-za-prisaedinyavane-kam-es.html", "text": "Македония и Албания ще трябва да положат доста усилия за присъединяване към ЕС. Това каза на пресконференция в НДК председателят на Европейския парламент Антонио Таяни, предаде репортер на Агенция „Фокус“. „С Македония вече са отворени преговорите, но също така трябва да кажа, че това е валидно и за Сърбия, и за Черна гора“, заяви Таяни. \r\nПопитан какво е мнението му за свободата на медиите в Черна гора, той отговори, че е бил на посещение там, преди 7-8 месеца и смята, че работят, за да вървят в правилната посока. „Трябва да затвърдим свободата на медиите. Казвал съм го и на Словакия след случая с убийството на разследващия журналист там. Аз самият съм журналист и свободата на медиите е нещо изключително важно на всякъде“, допълни той. Според него обаче трябва и в реални измерения да има свобода на медиите. „За най-скорошния случай в Черна гора е важно да изпратим силно послание, че свободата на медиите е едно от най-важните неща в диалога ни“, каза още Антонио Таяни. \r\nЛюба АЛЕКСИЕВА", "date": "2018.05.17", "title": "Антонио Таяни, ЕП: Македония и Албания ще трябва да положат доста усилия за присъединяване към ЕС"}
{"url": "http://www.focus-news.net/news/2018/05/17/2522999/pernik-nov-paraklis-shte-bade-izgraden-v-selo-kladnitsa-v-mestnostta-dabo.html", "text": "Нов параклис ще бъде изграден в село Кладница в местността „Дъбо“. Това съобщиха от пресцентъра на Община Перник. Хубавата инициатива ще бъде подкрепена и от кмета на Община Перник Вяра Церовска, която поздрави  днес местните жители по повод техния празник. \r\nКрасивото пернишко село Кладница празнува своя традиционен събор и даде курбан за здраве. И тази година той събра стотици  жители и гости в местността „Дъбо“, приятели от Перник и различни краища на страната. Събитието беше уважено още от зам.-кмета Владислав Караилиев и от емблемата на естрадната музика Веселин Маринов, който тази вечер ще изнесе специален концерт за перничани от 18.30 часа в Двореца на културата. \r\nВсички местни и гости бяха поздравени  от кмета на селото Васил Мирчев, който им пожела здраве и сподели, че от  години местните съхраняват празника и българските традиции.", "date": "2018.05.17", "title": "Перник: Нов параклис ще бъде изграден в село Кладница в местността „Дъбо“"}
{"url": "http://www.focus-news.net/news/2018/05/17/2522986/telma-makedoniya-tereza-mey-zayavi-che-mozhe-da-se-raboti-zaedno-za-prosperitet-na-zapadnite-balkani.html", "text": "Ще разгледаме как можем да работим заедно за сътрудничество в Европа, за да осигурим по-голяма стабилност и просперитет за Западните Балкани, заяви британският министър-председател Тереза Мей преди началото на срещата на високо равнище между ЕС и Западните Балкани, предава македонският телевизионен канал  „Телма“.\r\n„Може да определи срещата като важна, която ще осмисли как да работим заедно за укрепване на стабилността, сигурността и просперитета на Западните Балкани“, заяви Мей.\r\nТя изрази задоволство, че Великобритания ще бъде домакин на петата от годишните срещи на високо равнище за Западните Балкани в рамките на Берлинския процес през юли.\r\nСпоред нея тази среща ще подобри резултатите от днешната среща в София. Виктор Турмаков", "date": "2018.05.17", "title": "„Телма“ (Македония) : Тереза Мей заяви, че може да се работи заедно за просперитет на Западните Балкани"}
{"url": "http://www.focus-news.net/news/2018/05/17/2523000/blagoevgrad-istoricheski-muzey-petrich-shte-se-vklyuchi-v-evropeyskata-initsiativa-nosht-na-muzeite.html", "text": "Исторически музей – Петрич ще се включи в Европейската инициатива „Нощ на музеите“. Това каза за Радио „Фокус“ – Пирин Сотир Иванов, директор на културната институция. Той добави, че тъй като на 18 май се отбелязва Международния ден на музеите, то този в Петрич ще работи със свободен вход през целия ден. На 19 май, когато в цялата страна ще се проведе Европейската инициатива „Нощ на музеите“, в културната институция в Петрич за пръв път ще бъдат показани материали от праисторическото селище „Тополница“. Инициативата ще се проведе от 17.00 до 24.00 часа.\r\nЛивия НИНОВА", "date": "2018.05.17", "title": "Благоевград: Исторически музей – Петрич ще се включи в Европейската инициатива „Нощ на музеите“"}
{"url": "http://www.focus-news.net/news/2018/05/17/2523001/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще говорим за епопеята при Завоя на Черна. Това е една от най-кръвопролитните битки на българската войска във войните за национално обединение. Боевете продължават от края на защитата на Каймак-Чалан в началото на октомври 1916 година до края на войната през есента на 1918 година. Ще чуете повече за това как се сражаваха там войните на Девети пехотен Пловдивски полк и на 21-ви Средногорски полк. Ще ви разкажем и за някои от смелите герои и техните бойни подвизи. Ще ви разкажем още за автора на паметника „На падналите във войните“.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.05.17", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/05/17/2523002/voenniyat-komitet-na-es-potvardi-che-voennata-mobilnost-e-klyuchova-initsiativa-za-izgrazhdane-na-otbranitelni-sposobnosti-na-nato-i-es.html", "text": "Сътрудничеството на Европейския съюз (ЕС) с НАТО и ООН, както и провежданите операции и мисии в контекста на изпълнение на Общата политика за сигурност и отбрана на Евросъюза, обсъди началникът на отбраната генерал Андрей Боцев със своите колеги по време на заседанието на Военния комитет на ЕС, съобщиха от пресцентъра на Министерство на отбраната.  То се проведе на 15 май, в Брюксел, Белгия. \r\nНачалниците на отбраната на страните-членки на ЕС проведоха дискусия по развитието на военните способности в рамките на Съюза и на инициативата за Постоянно структурирано сътрудничество. Сред основните теми бе и „военната мобилност“. \r\nТози въпрос бе дискутиран също и в рамките на дневния ред на пролетната сесия от заседания на Военния комитет на НАТО. Форумът се проведе вчера, 16 май, отново в белгийската столица. \r\nГенерал Андрей Боцев и началниците на отбраната на останалите страни членки на Алиaнса обсъдиха военни въпроси от общ интерес за колективната отбрана. Сред тях бяха теми, свързани със Стратегическо направление „Юг“, военни аспекти на инициативата на Алианса „Проектиране на стабилност“ и мисията за подготовка и изграждане на способности в Ирак. В дискусията се включиха и представители на страните партньори – Австралия, Финландия, Швеция, Грузия и Йордания. Дискутирани бяха също разработването на документи, свързани с дейностите на НАТО за възпиране и отбрана, както и въпроси относно модернизацията на Алианса. Военните ръководители бяха запознати с развитието на процеса по реализиране на адаптираната Командна структура на НАТО.\r\nПо време на участието на генерал Андрей Боцев в заседанията на Военния комитет на ЕС и НАТО бе проведена двустранна среща с началника на отбраната на Кипър генерал-лейтенант Илиас Леонтарис, на която бяха обсъдени възможности за задълбочаване на двустранното сътрудничество.", "date": "2018.05.17", "title": "Военният комитет на ЕС потвърди, че военната мобилност е ключова инициатива за изграждане на отбранителни способности на НАТО и ЕС"}
{"url": "http://www.focus-news.net/news/2018/05/17/2522992/svoboden-pechat-makedoniya-spored-antonio-tayani-stranite-ot-zapadnite-balkani-rabotyat-usileno-za-da-se-prisaedinyat-kam-es.html", "text": "Председателят на Европейския парламент Антонио Таяни заяви, че страните от Западните Балкани трябва да работят усилено, за да се интегрират в ЕС. Той подчерта, че диалогът е отворен, но все още има много неща, през които трябва да се премине, предава македонската електронна медия  „Свободен Печат“.\r\n„Всички балкански страни са част от Европа. Ако страните искат да станат част от ЕС, те трябва да се подчиняват на правилата. Трябва да работите упорито в правилната посока. Сърбия и Черна гора се движат по пътя. Трябва да се работи усилено, това е вярно за Македония , но и за други страни. Ние не сме против интеграцията, а напротив, натискаме процеса. Ние подкрепяме демокрацията, върховенството на закона, свободата на медиите и борбата с корупцията. Правилата трябва да се спазват“, заяви Таяни\r\nТой не пожела да коментира спора за името между Македония и Гърция. „Това не е моя работа“, подчерта той. Виктор Турмаков", "date": "2018.05.17", "title": "„Свободен печат“ (Македония): Според Антонио Таяни страните от Западните Балкани работят усилено, за да се присъединят към ЕС"}
{"url": "http://www.focus-news.net/news/2018/05/17/2523003/sport-voycheh-shtasni-shte-bade-osnoven-vratar-na-yuventus-prez-sledvashtiya-sezon.html", "text": "Войчех Щасни от Ювентус ще стане основен вратар на отбора през следващия сезон. \r\nПолякът бе заместник на Джанлуиджи Буфон, който по-рано потвърди, че напуска тима след края на сезона.    Виктор Турмаков", "date": "2018.05.17", "title": "Спорт: Войчех Щасни ще бъде основен вратар на Ювентус през следващия сезон"}
{"url": "http://www.focus-news.net/news/2018/05/17/2523004/silistra-tech-ot-gazova-butilka-e-prichinil-pozhar-v-apartament-v-grada.html", "text": "Теч от газова бутилка станал причина за пожар в апартамент в Силистра вчера около 08.30 часа. Това съобщиха от ОД на МВР- Силистра. Огънят засегнал стъклопакет и около 1 кв. м дървена ламперия. Огнеборци потушили пожара и предотвратили по-големи щети.", "date": "2018.05.17", "title": "Силистра: Теч от газова бутилка е причинил пожар в апартамент в града"}
{"url": "http://www.focus-news.net/news/2018/05/17/2523005/novi-masovi-aresti-v-turskite-vvs-tozi-pat-na-mushkata-sa-edin-general-petima-polkovnitsi-i-obshto-101-voennosluzheshti.html", "text": "В рамките на разследването на т.нар. „Терористична организация на гюленистите/Паралелна държавна структура (ФЕТО/ПДС)”, Главната републиканска прокуратура е издала заповеди за задържане на общо 101 военнослужещи от Командването на ВВС, предаде информационната агенция Догу хабер ажансъ (ДХА). \r\nСрещу 78 от тях са водят нови разследвания, а останалите 23-ма вече са били задържани от прокуратурата след опита за преврат от 15 юли 2016-та. От тях единият е бригаден генерал Емин Айък – бивш командир на 7-ма авиобаза; има петима полковници, двама подполковници, четирима майори, 25 капитани, 54 старши лейтенанти и 10 други с по-ниски военни звания. Операциите по задържането им се провеждат от Отдела за борба с организираната престъпност в Анкара на територията на столицата и в други 21 турски провинции. Досега броят на задържаните само в Анкара е 33 военнослужещи, посочва още ДХА.", "date": "2018.05.17", "title": "Нови масови арести в турските ВВС – този път на мушката са един генерал, петима полковници и общо 101 военнослужещи"}
{"url": "http://www.focus-news.net/news/2018/05/17/2523006/blagoevgrad-ivo-dimchev-shte-predstavi-parviya-si-album-skulpturi-po-vreme-na-festivala-tara-ra-bumbiya-na-18-may.html", "text": "Иво Димчев ще представи първия си албум „Скулптури“ по време на фестивала „Тара-ра-бумбия“ на 18 май. Това съобщиха от пресцентъра на Общината. Димчев ще представи първия си албум от 21.30 часа в Голямата зала на ДТ „Н. Вапцаров“ в рамките на фестивала „Тара-ра-бумбия“.\r\nХореограф и пърформанс артист със световно признание, Иво Димчев става все по-популярен с музиката си, първоначално композирана за различни представления през годините и записана с нов аранжимент. Албумът съдържа 12 парчета, в които оперната школовка на гласа на Димчев среща меланхолията на артисти като Anthony and the Johnstons и електронната музика. „За мен пеенето и творчеството с музика е било винаги орнамент към по-сериозната ми работа като режисьор и хореограф. Драматургията досега е била основна част от работата и експериментирането с различни теми и формати – театрални и сценични. Музиката винаги е освежавала спектаклите ми. Но реших в един момент да изкарам песните от контекста на спектаклите и да разбера дали те могат да съществуват самостоятелно. Оказа се, че се чувстват доста комфортно“, споделя артистът.\r\nБилети се предлагат на касата на Драматичен театър „Никола Вапцаров“. Жители и гости на Благоевград ще станат част от един световен спектакъл на изкуството.", "date": "2018.05.17", "title": "Благоевград: Иво Димчев ще представи първия си албум „Скулптури“ по време на фестивала „Тара-ра-бумбия“ на 18 май"}
{"url": "http://www.focus-news.net/news/2018/05/17/2523008/silistra-53-godishen-mazh-e-postradal-pri-katastrofa-po-patya-ruse-silistra-v-rayona-na-selo-nova-cherna.html", "text": "53-годишен е пострадал при тежко пътнотранспортно произшествие, станало вчера около 08.00 часа по пътя Русе – Силистра, в района на село Нова Черна. Това съобщиха от ОД на МВР - Силистра. Мъжът бил зад волана на лек автомобил „Ситроен“, но загубил управлението и се ударил в крайпътно дърво. Получил е фрактури на черепа и таза и е настанен за лечение в болница в Русе. Освен него, в автомобила не е имало други хора. По случая е образувано досъдебно производство.", "date": "2018.05.17", "title": "Силистра: 53-годишен мъж е пострадал при катастрофа по пътя Русе – Силистра в района на село Нова Черна"}
{"url": "http://www.focus-news.net/news/2018/05/17/2523007/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-lesovo-i-dunav-most-ruse.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. Това съобщиха от пресцентъра на Главна дирекция \"Гранична полиция\". Информацията за трафика е към 13.00 часа. \r\nНа българо-румънската граница трафикът е интензивен на ГКПП \"Дунав мост-Русе\" за товарни автомобили на изход.", "date": "2018.05.17", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\", \"Лесово\" и \"Дунав мост - Русе\""}
{"url": "http://www.focus-news.net/news/2018/05/17/2523009/gabrovo-73-godishna-zhena-ot-tryavna-e-stanala-zhertva-na-telefonna-izmama-sas-sumata-ot-1-320-lv.html", "text": "73-годишна жена от Трявна е станала жертва на телефонна измама със сумата от 1 320 лв. Сигналът за инцидента е подаден вчера в Районното управление в града, съобщиха от пресцентъра на Областна дирекция на МВР – Габрово. По сценария „съдействие при провеждане на полицейска акция за залавяне на телефонни измамници“, жената била ощетена с 1320 лв. По случая е образувано досъдебно производство.", "date": "2018.05.17", "title": "Габрово: 73-годишна жена от Трявна е станала жертва на телефонна измама със сумата от 1 320 лв."}
{"url": "http://www.focus-news.net/news/2018/05/17/2523011/kiril-dobrev-bsp-po-kriteriite-na-gerb-s-izkazvaneto-si-za-koruptsiyata-zhozef-dol-rushi-stabilnostta.html", "text": "“Преди няколко часа, председателят на ЕНП Жозеф Дол каза, че корупцията е проблем, който трябва да бъде преодолян. Тук възниква въпросът Жозеф Дол руши ли стабилността в страната и иска ли да дискредитира българското европредседателство?” - попита зам.-председателят на БСП Кирил Добрев по време на среща-дискусия, организирана от ОПО “Николай Добрев” в София, съобщиха от пресцентъра на Националния съвет на партията. \r\nКирил Добрев припомни, че БСП повтаря същите думи месеци наред и дори имаше вот на недоверие по темата. \"ГЕРБ не спират да ни обвиняват, че рушим тази стабилност и пречим на българското европредседателство. Интересно ще е как ще коментират думите на председателя на ЕНП”, допълни Добрев.\r\nЗаместник-председателят на БСП, заедно с председателя на градската организация в София Калоян Паргов и народния представител Христо Проданов, разговаря с млади хора на тема “Алтернативата БСП”.\r\n“Говорейки за алтернатива, ние казваме едно основно нещо, а това е- че с тези хора, които сега управляват, БСП не може да управлява. Ние имаме базисни различия във всички сфери - от образование, до отбрана”, подчерта зам.-председателят на левицата. Той поясни, че за БСП има и въпроси, които не подлежат на дискусия - това са, че БСП е лява партия и тя е за Европа. \r\n\"За левицата 2018-та година е много важна. Това е годината, през която ние трябва да предложим разработени управленски политики и да предложим програма, с която да спечелим следващите избори”, допълни зам.-председателят на БСП. Той призова младите хора в залата да вземат активно участие при разработването на тези политики, както и да дават идеи как тези политики се представят на вътрешнопартийни форуми, как пред обществото и как да бъде постигнат този баланс. \"Време е да разберем, че политиката не “продава” спомени, а надежди и да спрем да говорим за миналото”, призова Добрев.\r\nЗаместник-председателят на БСП не подмина и вътрешнопартийните въпроси. “БСП е партия на 126 години и е най-голямата лява партия в България, нормално е да има и много кандидати за лидерския пост”, каза Добрев. \"Всеки един претендент за лидер на левицата трябва да знае, че БСП не се продава, не се заменя за подкрепа и никога не управлява от позицията на втора политическа сила”, подчерта той.", "date": "2018.05.17", "title": "Кирил Добрев, БСП:  По критериите на ГЕРБ, с изказването си за корупцията, Жозеф Дол руши стабилността"}
{"url": "http://www.focus-news.net/news/2018/05/17/2523012/102-dosadebni-proizvodstva-sa-vazlozheni-za-razsledvane-na-natsionalnata-sledstvena-sluzhba-ot-nachaloto-na-godinata.html", "text": "102 досъдебни производства са възложени за разследване на Националната следствена служба от началото на годината. Това съобщиха от пресцентъра на Прокуратура на Република България. През 2017 г. в Националната следствена служба (НСлС) са били разследвани общо 246 досъдебни производства. За годината е било приключено разследването по 126 производства, от които с мнение за съд – 23, с мнение за прекратяване – 65, с мнение за спиране – 37 и 1 – изпратено за трансфер на наказателното производство. Следствените поръчки (молби за правна помощ), по които службата е работила през миналата година са били 162. През 2017 г. средномесечно в НСлС са работили 70 следователи и така средната натовареност на един следовател за годината е била: \r\n- разследвани досъдебни производства и следствени поръчки – 5,83; \r\n - приключени досъдебни производства и следствени поръчки – 3,77; \r\n- предадени с мнение за съд досъдебни производства – 0,33. \r\nЗа да се осигури натоварване, съответно на квалификацията и опита на следователите в НСлС и за да се преодолее тенденцията към намаляване на обема на разследваните дела (398 за 2015 г., 312 за 2016 г., 246 за 2017 г.), на 08 януари 2018 г. главният прокурор Сотир Цацаров издаде заповед, с която се въвежда ред за възлагане на досъдебни производства за разследване на следователи от НСлС. Извън случаите в НПК, касещи задължителна компетентност на НСлС, предложения за такова възлагане на дела на службата могат да правят заместниците на главния прокурор (включително директорът на службата), административните ръководители на прокуратури и наблюдаващите прокурори. Основен критерий е наличието на фактическа и правна сложност на предлаганите дела. При тези предпоставки, главният прокурор със свое постановление възлага досъдебното производство за разследване на следовател от националната служба. \r\nПо този ред от началото на 2018 г. до настоящия момент на НСлС са възложени нови 102 дела, всички по предложение на административни ръководители на прокуратури и на наблюдаващи прокурори. Отправянето на такива предложения и възлагането след преценка за особена сложност на досъдебните производства, която да обоснове работа по тях именно в НСлС, продължават.", "date": "2018.05.17", "title": "102 досъдебни производства са възложени за разследване на Националната следствена служба от началото на годината"}
{"url": "http://www.focus-news.net/news/2018/05/17/2522997/stolichniyat-obshtinski-savet-prie-teglene-na-zaem-za-67-mln-evro-za-izgrazhdane-na-instalatsiyata-za-rdfotpadatsi.html", "text": "Столичният общински съвет прие теглене на заем от европейска банка за 67 млн. евро за изграждане на инсталацията за RDF–отпадъци, предаде репортер на Агенция „Фокус“. 35 от общинските съветници гласуваха „за“, 16 - „против“, а 6 се въздържаха. В началото на заседанието лидерът на БСП – София Калоян Паргов предложи оттеглянето на тази точка, но предложението бе отхвърлено. Дебатът около приемането на проекта предизвика множество противоречиви реакции в залата, като дискусията продължи повече от три часа.\r\nВ проекта е предвидено Столична община да изгради системата с 58% безвъзмездна стойност от ОП „Околна среда“, като общата стойност му стойност е 157,5 млн. евро, а съфинансирането - до 65,7 млн. евро. Срокът е 19 години, от които 4 години гратисен период, като се предполага, че това ще бъде и срокът за изграждане на инсталацията, и 15 години срок за изплащане. Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката ѝ ще са до 7 млн. евро годишно. Тя ще бъде построена на площадка на „Топлофикация“ в района на Централна гара.\r\nЦветилена СИМЕОНОВА", "date": "2018.05.17", "title": "Столичният общински съвет прие теглене на заем за 67 млн. евро за изграждане на инсталацията за RDF–отпадъци"}
{"url": "http://www.focus-news.net/news/2018/05/17/2522998/antonio-tayani-ep-predlozhih-finansov-paket-ot-10-mlrd-evro-evropeyki-investitsii-za-rastezha-na-stranite-ot-zapadnite-balkani.html", "text": "Политиката за Западните Балкани е съществена за ЕС. Предложих по време на срещата пакет за растежа на страните от Западните Балкани - 10 млрд. евро нови европейки инвестиции в този регион за инфраструктура, пътища, дигитална мрежа. Това каза на пресконференция в НДК председателят на Европейския парламент Антонио Таяни, предаде репортер на Агенция „Фокус“. Таяни заяви, че напълно подкрепя действията на еврокомисар Мария Габриел за роуминга, както и са дигиталната политика в региона.\r\n\"Срещнах се със сръбския президент Вучич. По време на срещата ни подчертах своето съгласие с предложението на ЕК Сърбия и Черна гора да станат членове на Съюза преди края на 2025 г. Разбира се, трябва да се спазват правилата и да работим много през следващите години\", заяви председателят на ЕП. Той посочи, че страните от Западните Балкани трябва да спазват правилата на ЕС - защита на свободата на словото,  повече прозрачност и върховенство на закона, но смята, че те са на прав път. \"Смятам, че е важно да работим всички заедно в тази посока\", добави той.\r\nПредседателят на ЕП отбеляза, че са обсъдени и други две теми - миграцията и недопускането на джихадисти, които се завръщат по родните си места от Сирия и Ирак. По думите му този проблем засяга основно Косово и Босна и Херцеговина. „Ние подкрепяме умерения ислям в Босна и Херцеговина, но в страната влизат и много радикални джихадисти“, обясни Таяни.", "date": "2018.05.17", "title": "Антонио Таяни, ЕП:  Предложих финансов пакет от 10 млрд. евро европейки инвестиции за растежа на страните от Западните Балкани"}
{"url": "http://www.focus-news.net/news/2018/05/17/2523016/kyustendil-raznoobrazni-sa-vazmozhnostite-za-sport-na-detsata-i-uchenitsite-v-oblastta.html", "text": "Разнообразни са възможностите за спорт на децата и учениците в област Кюстендил. Това каза пред Радио „Фокус” – Кюстендил Мая Лехчанска, експерт на Министерство на младежта и спорта за областите Кюстендил, Благоевград и Перник. По думите ѝ от една страна тези възможности се създават от страна на общините, които предоставят съществуващата спортна база за безвъзмездно ползване на клубовете, отговарящи на изискванията на Закона за физическото възпитание и спорт. Самата дейност се развива от спортните клубове, имащи право да осъществяват тренировки и състезания. Изискването е клубовете да членуват в лицензирана спортна организация, да са вписани в съответния регистър на министерството, както и да са наети спортни специалисти с необходимата професионална квалификация. Община Кюстендил спазва изискванията. Не се предоставя спортна база на клубове, които не съответстват на изискванията. Единственото изключение е по отношение на клуб по танци, ползващ базата на Трето основно училище. Самите спортни клубове се финансират от четири източника – държавата, общините и спонсорство. Финансирането от държавата е по две направления. Първото е по Програмата за развитие на спортните клубове, а второто е по проекти за „Спорт за всички” или „Начално обучение по вид спорт”. Общините също подпомагат спортните организации, на база постигнати резултати от предна година, а третият начин за финансиране е от спонсорство, където всеки клуб решава нещата индивидуално.\r\n„Програмата „Спорт в свободното време” е най-масовата за област Кюстендил\", каза още Мая Лехчанска. По думите ѝ по тази програма в Кюстендил работя спортните клубове по борба „Васил и Георги Илиеви”, по лека атлетика „Цвети Кирилова”, „Зона спорт” и „Флексер”. В Дупница по тази програма работят два спортни клуба – за тенис на маса и за източни бойни изкуства. Другият клуб е по биатлон в Сапарева баня. По програмата „Децата и спортният клуб” работи един сравнително нов клуб, но наследник на спортен клуб с дългогодишна традиция – Спортен клуб по тенис на маса „Кюстендил”. Проектът на спортния клуб цели да даде възможност на малките възрастови групи да участват в състезания. Едното направление е участие в детски спортни прояви – участие в състезание от държавния спортен календар, което не е финал. Второто направление е организиране на детска спортна проява, извън държавния спортен календар, което е допълнителна възможност за малките деца. Тази година е спряна програмата за спорт на децата в детските градини, където областта е имала добре реализирани проекти.\r\nВенцеслав ИЛЧЕВ", "date": "2018.05.17", "title": "Кюстендил: Разнообразни са възможностите за спорт на децата и учениците в областта"}
{"url": "http://www.focus-news.net/news/2018/05/17/2523015/burgas-na-ploshtad-troykata-se-provezhda-parviyat-golyam-praznik-na-zdraveto-i-sporta.html", "text": "На площад в Бургас „Тройката“ се провежда първият голям празник на здравето и спорта, предаде репортер на Радио „Фокус“ – Бургас. Той започна днес и ще продължи до 20 май. „Работното време е от 10.00 до 20.00 часа. В тези часове ще се провеждат интересни спортни събития. Днес от 17.00 часа ще има фехтовален дуел, има и сърф тренажор и който иска може направо да пробва да кара уиндсърф, стрийт фитнес. Хора от отбора на легендата Йордан Йовчев също  ще участват“, каза Ники Алеков, който работи във фирма за организиране на фестивали, която е инициатор на това издание.\r\nПо думите му в рамките на програмата се ще има редица състезания по набирания и специални упражнения.  А на  специални щандове се представят  био изложители  от цялата страна, като предлагат продукти за за хранене и спорт, като спортна екипировка  и хранителни добавки.\r\n„Идеята на този фестивал е да покажем на хората какви видове спорт може да практикуват и ще имат възможност да се запишат – както децата, така и възрастните. Бургас например е с отлични условия за уиндсърф. Засега има огромен интерес от жители и гости на града“, допълни Алеков.\r\nВеселина НИКОЛОВА", "date": "2018.05.17", "title": "Бургас: На площад „Тройката“ се  провежда първият голям празник на здравето и спорта"}
{"url": "http://www.focus-news.net/news/2018/05/17/2523018/otets-sevastiyan-arhiereyski-namestnik-na-burgaska-duhovna-okoliya-praznuvame-40-ya-den-sled-vazkresenieto-na-isus-hristos.html", "text": "Днес празнуваме 40-я ден след Възкресението на нашия Господ Исус Христос. Това каза за Радио “Фокус”-Бургас Отец Севастиян Йорданов, архиерейски наместник на Бургаската духовна околия. “В кв. „Ветрен“ отслужихме светата литургия. Имаше много хора, присъстващи, които да отбележат празника“, посочи още отецът. По думите му в Ахелой също има храмов празник днес и църквата също се наименува Възнесение Господне. \r\n„Както църквата повелява на този ден се отслужва Светата литургия. Християните присъстват, черкуват се. Съвместно заедно извършваме молитва, отправена към Господа. Надяваме се че в този празничен ден Бог ще чуят нашите молитви“, добави отец Севастиян. Според него празникът е свързан с обещанието на Господ исус Христос, че на 40-я ден възнасяйки се на небето той ще изпрати 3-тото лице на Светата Троица, а именно Светия Дух, благодарение на когото благодатта, която е в църква да бъде вечна. „За това след 10 дена ние ще отпразнуваме празника „Петдесетница“, каза още архиерейският наместник. \r\nСевастиян добави и че на този ден е рождения ден на църквата, на която апостолите получили  благодатта и силата да проповядват  словото божие. И така тръгвайки по света, светът е научил за православното християнство. „Това са части от учението на църквата и са съвместни с всичко онова, което е описано в Свещеното писание“, допълни отецът.\r\nДеница ДИМИТРОВА", "date": "2018.05.17", "title": "Отец Севастиян, архиерейски наместник на Бургаска духовна околия: Празнуваме 40-я ден след възкресението на Исус Христос"}
{"url": "http://www.focus-news.net/news/2018/05/17/2523014/mkd-makedoniya-zoran-zaev-zayavi-sled-sreshtata-si-s-aleksis-tsipras-che-e-ubeden-che-mozhe-da-se-nameri-reshenie-za-spora-s-imeto.html", "text": "Македонският министър-председател Зоран Заев заяви след разговора си с гръцкия премиер Алексис Ципрас, че двамата са убедени, че могат да намерят решение за спора с името, което да защити достойнството на гражданите и от двете страни, предава македонската медия .\r\n„Очакваната дата за преговори за нашата страна ще предотврати стагнацията на реформите и на икономическите процеси, както и засилване на национализма и ще насърчи участието на трети страни в региона“, заяви Заев.\r\nПреди повече от час, срещата между Заев и Ципрас приключи. Обявява се, че министър-председателите ще организират специални брифинги пред  журналисти този следобед. Виктор Турмаков", "date": "2018.05.17", "title": "„МКД“ (Македония) : Зоран Заев заяви след срещата си с Алексис Ципрас, че е убеден, че може да се намери решение за спора с името"}
{"url": "http://www.focus-news.net/news/2018/05/17/2523017/sofiya-shestvieto-na-protestirashtite-prevozvachi-dostigna-kraynata-si-tochka-ndk.html", "text": "Шествието на протестиращите превозвачи и международни шофьори на камиони достигна до Националния дворец на културата (НДК), предаде репортер на Агенция „Фокус”. То стартира от пл. „Македония”, затвори временно за движението ул. „Алабин” и кръстовището с бул. „Витоша”. След това по пешеходната зона на булеварда се отправи към сградата на българското председателство. Протестиращите са около 600 души и настояват за премахване на предвидените регулации в т. нар. Мобилни пакети I и II, които въвеждат задължението за ползване на редовната седмична почивка извън борда на превозното средство. Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Те се обявяват още и срещу изискването за завръщане „у дома” на всеки три седмици. \r\nИван ЛАЗАРОВ", "date": "2018.05.17", "title": "София: Шествието на протестиращите превозвачи достигна крайната си точка – НДК"}
{"url": "http://www.focus-news.net/news/2018/05/17/2523010/telma-makedoniya-zoran-zaev-sled-sreshtata-s-aleksis-tsipras-vyarvame-che-mozhem-da-namerim-reshenie-koeto-da-zashtitava-dostoynstvoto-na-grazhdanite-i-v-dvete-strani.html", "text": "Македонският министър-председател Зоран Заев заяви след срещата си със своя гръцки колега Алексис Ципрас след разговора им в кулоарите на срещата на високо равнище ЕС-Западни Балкани в София, че двете страни засилват приятелството, предава македонския телевизионен канал  „Телма“.\r\n„С премиера Ципрас вярваме, че можем да намерим решение за спора с името, което да защитава достойнството на гражданите и в двете държави“, написа македонският министър-председател на профила си в социалната мрежа „Фейсбук“ . Подробностите за срещата трябва да бъдат обявени от премиера Зоран Заев на пресконференция по-късно днес.\r\nПравителството съобщи, че се обсъждат възможностите и на двете страни да открият  решение, приемливо за двете страни.\r\nМакедонското правителство все още изпитва умерен оптимизъм, че спорът за името може да бъде решен скоро и страната да поеме по пътя на евроатлантическата интеграция, т.е. да получи дата за започване на преговори с ЕС на срещата на високо равнище през юни и покана за членство в НАТО на юлската  среща на Алианса. Виктор Турмаков", "date": "2018.05.17", "title": "„Телма“ (Македония): Зоран Заев след срещата с Алексис Ципрас: „Вярваме, че можем да намерим решение, което да защитава достойнството на гражданите и в двете страни“"}
{"url": "http://www.focus-news.net/news/2018/05/17/2523022/varna-102-godishna-zhena-progledna-sled-operatsiya-v-ochen-meditsinski-tsentar-sveti-nikolay-chudotvorets.html", "text": "102-годишна жена от Варна вече може да вижда перфектно и с двете очи след операция на перде в Очен медицински център „Свети Николай Чудотворец”. Боянка Коларова вече се възстановява успешно след претърпяната вчера кратка интервенция, извършена от екипа на д-р Пламен Хубанов, предаде репортер на Радио „Фокус“ – Варна. Столетницата се доверява на медицинския център за втори път, след първото си посещение през 1997 година. „Когато Боянка дойде преди една седмица при мен жива и здрава бях много изненадана“, обясни при контролния преглед днес офталмологът д-р Ивелина Питакова. Тя успяла да убеди възрастната жена, която няма сериозни заболявания, да се подложи на операцията. По думите й, на 102 години ядрото на очната леща е много твърдо, но благодарение на професионализма на д-р Пламен Хубанов, операцията преминала безпроблемно и пациентката вече може да чете вестник, да върши обичайните си ежедневни дейности. \r\n„Направихме операцията по метода факоемулсификация, с който се премахва пердето по безшевен и безкръвен начин, за около 10-15 минути. Процедурата е напълно безболезнена за пациента. Работи се с ултразвук и лазер, упойките, които се използват са само локални и месни“, обясни още офталмологът. Годишно в Очен медицински център „Свети Николай Чудотворец” се извършват около 4000 подобни операции. Те вече са се превърнали в рутинна практика, заяви д-р Хубанов. По думите му пациентът заплаща само лещата, а самата операция се покрива от Здравната каса. Специалистът добави, че факоемулсификацията е единственият съвременен метод за лечение на катаракта – вътрешно перде. През годините екипът му е извършил над 74 000 такива интервенции. „Най-важното е пациентът да идва навреме, да не чака дълго да се задълбочи проблемът и да може да си имплантира съвременна леща“, каза още офталмологът, който оперира и преглежда пациенти два пъти седмично и в Бургас.\r\nДиана СТОЕВА", "date": "2018.05.17", "title": "Варна: 102-годишна жена прогледна след операция в Очен медицински център „Свети Николай Чудотворец”"}
{"url": "http://www.focus-news.net/news/2018/05/17/2523023/vratsa-narodniyat-predstavitel-ot-gerb-petya-avramova-organizira-priemna-za-grazhdani-v-miziya-na-21-may.html", "text": "Народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия. Това съобщиха от пресцентъра на ПП ГЕРБ. Приемният ден ще се проведе на 21 май 2018 г. от 16.00 часа в офиса на ГЕРБ - Мизия, намиращ се на ул. \"Петко Банков\" №1, Младежко общежитие, ет. 1, ап. 113. Записвания и информация - на място в офиса на партията или на телефон 0884 800 095.", "date": "2018.05.17", "title": "Враца: Народният представител от ГЕРБ Петя Аврамова организира приемна за граждани в Мизия на 21 май"}
{"url": "http://www.focus-news.net/news/2018/05/17/2523024/nimh-dnes-i-utre-vodnite-niva-na-rekite-v-zapadnobelomorskiya-baseyn-shte-se-ponizhavat-ili-shte-ostanat-bez-sashtestveni-izmeneniya.html", "text": "Днес и утре водните нива на реките в Западнобеломорския басейн ще се понижават или ще останат без съществени изменения, сочи справка на сайта на Националния институт по метеорология и хидрология (НИМХ) към Българската академия на науките. На 19 май  в резултат на интензивни валежи в сутрешните часове ще има повишения на речните нива в басейна, като по-значителни ще бъдат повишенията на реките в горните части от водосбора на река Места и средните части от водосбора на река Струма и има вероятност от поройни наводнения. На 20 май речните нива в басейна ще се понижават или ще са без съществени изменения. Водните количества ще бъдат под праговете за внимание.", "date": "2018.05.17", "title": "НИМХ: Днес и утре водните нива на реките в Западнобеломорския басейн ще се понижават или ще останат без съществени изменения"}
{"url": "http://www.focus-news.net/news/2018/05/17/2523027/veliko-tarnovo-3-godini-zatvor-nalozhi-rayonniyat-sad-na-belaruskiya-grazhdanin-napadnal-politsai-v-piyano-sastoyanie.html", "text": "Наказание от 3 години лишаване от свобода, чието изпълнение е отложено за срок от 5 години, и 12 месеца лишаване от правоуправление на автомобил е наложил Районен съд – Велико Търново на беларуския гражданин Д. С., който нападна полицай през януари. Това съобщиха от пресцентъра на Областна дирекция на МВР – Велико Търново. Срещу 38-годишния мъж бе заведено бързо производство в Районно управление – Велико Търново за престъпление по чл.131, ал.2 и чл.325, ал.3, вр. ал.1 от НК.„Фокус“ припомня, че в края на януари пиян шофьор нападна полицаи в Прохода на Републиката. Мъжът отказа да се подчини на полицейското разпореждане. Малко след това се ударил в мантинела и спрял. Един от служителите на реда се е приближил до кабината на товарния автомобил, за да провери състоянието на шофьора и е бил нападнат с твърд предмет, чиито вид се изяснява. Полицаят бе закаран в Спешна помощ – Велико Търново за преглед, настанен е за наблюдение със съмнения за комоцио. Шофьорът е гражданин на Беларус, роден през 1979 година.", "date": "2018.05.17", "title": "Велико Търново: 3 години затвор наложи Районният съд на беларуския гражданин, нападнал полицаи в пияно състояние"}
{"url": "http://www.focus-news.net/news/2018/05/17/2523013/antonio-tayani-ep-stabilnostta-na-balkanite-e-klyuchova-za-evropa.html", "text": "Стабилността на Балканите е ключова за Европа. Това каза на пресконференция в НДК председателят на Европейския парламент Антонио Таяни, предаде репортер на Агенция „Фокус“. Лидерите на ЕС също си дават сметка колко е важна стабилността в региона, коментира още Таяни. Той заяв категоричен, че страните в региона трябва да имат по-добро сътрудничество, макар че това никак не и лесно.  \r\nПредседателят на ЕП направи отговори на въпрос и за ситуацията в родната му страна Италия, където двете партии \"5 звезди\" и \"Лига\" се разбраха да създадат правителство. \"Ситуацията е много сериозна и се мени всеки ден\", каза той. Таяни определи като голяма грешка идеята за излизане на страната от еврозоната, каквато заканата отправиха от \"Лига\".", "date": "2018.05.17", "title": "Антонио Таяни, ЕП: Стабилността на Балканите е ключова за Европа"}
{"url": "http://www.focus-news.net/news/2018/05/17/2523026/stara-zagora-v-grada-se-provezhda-protsedura-po-prinuditelno-otstranyavane-na-izlezli-ot-upotreba-avtomobili.html", "text": "В града се провежда процедура по принудително отстраняване на излезли от употреба автомобили. Това съобщиха от пресцентъра на Община Стара Загора. Очаква се до края на деня девет излезли от употреба автомобила в Стара Загора да бъдат принудително преместени. Техните собственици не са изпълнили доброволно направените им от общинските служби предписания. Автомобилите ще се съхраняват в центъра за разкомплектоване ДК „Софтрейд“ (бивш Сплавкомерс). Ако не бъдат потърсени в едномесечен срок от собствениците, същите ще бъдат разкомплектовани.\r\nСобствениците на автомобилите са предупредени официално с писмо, а тези, на които липсват регистрационни табели, са уведомени чрез поставяне на стикер-предписание върху стъклото. Всички автомобили не са минавали годишен технически преглед отпреди повече от две години. \r\nВ Стара Загора принудително отстраняване на излезли от употреба автомобили се извършва от около 3 години, през които са отстранени около 70-90 автомобила, изоставени в междублокови пространства, на тротоари, край къщи или паркове. Повечето се премахват доброволно от собствениците. Няма наложени санкции на собствениците на излезли от употреба моторни превозни средства.\r\nКампанията е във връзка със заповед на кмета Живко Тодоров. По този начин през последните две години в града са освободени над 100 паркоместа. Досега доброволно премахнатите и предадени за разкомплектоване са над 300. Община Стара Загора апелира към всички собственици на излезли от употреба моторни превозни средства да ги предават своевременно за разкомплектоване, за да се освободят повече паркоместа.", "date": "2018.05.17", "title": "Стара Загора: В града се провежда процедура по принудително отстраняване на излезли от употреба автомобили"}
{"url": "http://www.focus-news.net/news/2018/05/17/2523019/yohanes-han-obvarzvashtata-normalizatsiya-mezhdu-kosovo-i-sarbiya-e-klyuch-za-regionalnata-stabilnost.html", "text": "Европейският комисар за разширяването Йоханес Хан потвърди, че ще проведе разговори с президентите на Сърбия и на Косово Александър Вучич и Хашим Тачи в кулоарите на срещата на високо равнище ЕС-Западни Балкани в София, предава GazetaExpress.\r\n„Всеобхватното, задълбочено нормализиране на отношенията между Сърбия и Косово са ключ за регионалната стабилност и за прогреса по техните съответни европейски пътища“, заяви Йоханес Хан.  \r\nСпоред него присъединяването в ЕС се основава на заслуги, което означава всяка страна от региона да „си напише домашното първо“.  Виктор Турмаков", "date": "2018.05.17", "title": "Йоханес Хан: Обвързващата нормализация между Косово и Сърбия е ключ за регионалната стабилност"}
{"url": "http://www.focus-news.net/news/2018/05/17/2523028/burgas-mezhdu-135-i-160-leva-e-tsenata-za-noshtuvka-za-abiturientskata-vecher-v-kk-slanchev-bryag.html", "text": "Между 135 и 160 лева е цената за нощувка за абитуриентската вечер в к.к. Слънчев бряг, сочи репортерска проверка на на Радио „Фокус“–Бургас. От години насам, традицията в Бургас повелява след като бъдат изпратени от роднини и приятели, абитуриентите да прекарат своята празнична вечер в к.к. Слънчев бряг, в хотел, определен от съответното училище. Според анкетираните бъдещи абитуриенти, в сумата са включени нощувка и празничната вечеря. В куверта влиза и алкохол, който е 50 гр концентрат и вино, половин бутилка. За класните ръководители, нощувката и вечерята са безплатни. „Ние поемаме кувертите на учителите, които отделно сме решили да поканим“, каза Десимира Петрова, ученичка от ГПАЕ „Гео Милев“ – Бургас. Програма най-често се води от диджей и има гост изпълнител.\r\nДеница ДИМИТРОВА", "date": "2018.05.17", "title": "Бургас: Между 135 и 160 лева е цената за нощувка за абитуриентската вечер в к.к. Слънчев бряг"}
{"url": "http://www.focus-news.net/news/2018/05/17/2523020/milka-hristova-bsp-sofiya-natovarvaneto-na-toplofikatsiya-s-oshte-130-mln-lv-zaem-zaradi-instalatsiyata-za-rdf-otpadatsi-shte-go-platyat-sofiyantsi.html", "text": "Натоварването на „Топлофикация“ с още 130 млн. лв. заем заради инсталацията за RDF-oтпадъци ще го платят софиянци. Това каза за Агенция „Фокус” Милка Христова – заместник-председател на Столичния общински съвет и общински съветник от БСП, във връзка с приятния днес проект за заем за изграждане на инсталация за RDF-oтпадъци. „Гласувах против това решение и съм убедена в правотата си, защото в случая ни се поднесе доклад, в който част от цифрите си противоречаха от цифрите, които бяха предоставени на гражданите са обществено обсъждане. А за някои елементи като транспортния трафик изобщо липсваха данни. Липсваше и икономическа информация, която е от определящо значение за полезността и ефективността на този проект“, каза още Христова.\r\nТя посочи, че е гласувала против проекта по три причини. „Първата е мястото, на което ще се изгражда инсталацията. Не чух в зала убедителни аргументи за това, че тя трябва да бъде изградена в центъра на София на площадката на ТЕЦ в близост до Централна гара. И преработеният RDF-отпадък трябва да бъде превозван от гара \"Яна\" до ТЕЦ-София, което е около 26 км. Втората причина е, че не бяхме убедени достатъчно във факта, че тази инсталация няма да допринесе за екологичното замърсяване на града в посока към фини прахови частици – дотолкова, доколкото всяко едно изгаряне е свързано с отделяне на емисии“, каза още тя и посочи, че третата причина е, че разнасянето на RDF-a във всички случаи ще генерира автомобилен трафик. \r\n„Тук искам да спомена няколко числа, които за мен звучат нелогично и неубедително. RDF-ът, който трябва да се превозва, е 180 хил. тона и за него се твърди, че ще се превозва от два камиона дневно, които ще натоварят трафика с 0,44%. Такива разчети обаче не видяхме, имаше само голи твърдения. Дори стана ясно, че колеги, които са се постарали да се запознаят с техническото предложение, в което всъщност би следвало да има тези разчети, са направили това при условие, че ги има само на английски език и че са подписали декларация за конфиденциалност. Това лично аз не мога да приема“, коментира Христова.\r\nПо думите ѝ цикълът за преработване на отпадъците определено трябва да се затвори и третият елемент трябва да се изгради. „Но предвид, че натоварваме „Топлофикация“ с 67 млн. евро заем и че предопределяме преработката на боклука за 30 г. напред, си заслужаваше повече време да се обмисли както вида на технологията, така и мястото на изграждане и как ще се отрази това на икономическото здраве на „Топлофикация“. За софиянци е ясно, че в момента тя има просрочени задължения към БЕХ от порядъка на 500 млн. лв. Натоварването ѝ с още 130 млн. лв. заем неминуемо ще влоши ситуацията и този заем ще го платим ние, софиянци – дали чрез такса „Смет“, дали чрез увеличените сметки за парното“, каза още Христова.\r\nЦветилена СИМЕОНОВА", "date": "2018.05.17", "title": "Милка Христова, БСП – София: Натоварването на „Топлофикация“ с още 130 млн. лв. заем заради инсталацията за RDF-oтпадъци ще го платят софиянци"}
{"url": "http://www.focus-news.net/news/2018/05/17/2523033/burgas-okrazhniyat-i-rayonniyat-sad-obnovyavat-tsentara-za-mediatsiya-i-spogodbi.html", "text": "Гражданите, които желаят да разрешат спора си чрез медиация, могат да отправят своите въпроси на директен телефон и е-мейл. Това съобщиха от Община Бургас. Инициативата е на Окръжен и Районен съд – Бургас и цели улесняване достъпа на обществеността до процедурата и връзката с Центъра за медиация и спогодби към двата съда.\r\nЦентърът за медиация и спогодби към Окръжен съд и Районен съд – Бургас беше открит на 6 април 2017 г. От създаването му до днес, в Центъра са проведени 25 процедури по медиация, 6 от които завършили със споразумение между страните, одобрено от съда. С прилагането на медиацията се цели подобряване на отношенията между спорещите и постигане на решение, съобразено с взаимните интереси, доброволно разрешаване на спора чрез сключване на спогодба или прекратяване на съдебни производства. Целта на съдебната програма за медиация в Окръжен и Районен съд – Бургас е да се създадат нагласи у обществото към по-широко използване на всички алтернативни подходи за разрешаване на спорове, формирането на култура на общуване чрез ефективна комуникация за мирно разрешаване на спорове по пътя на споразумението. Медиация се провежда при спорове от гражданско-правен и административно-правен характер, при търговски, семейни или потребителски спорове. Медиацията е доброволна процедура за извънсъдебно разрешаване на спорове. Тя събира спорещите страни с неутрална трета страна – медиатор, който ги изслушва и им помага да постигнат взаимно приемливо разрешение.\r\nТелефон за информация и контакти с Центъра: 0889 208 923.\r\nАко желаете, може да изпратите запитване и по електронна поща на адрес: mediation@rs-burgas.com.", "date": "2018.05.17", "title": "Бургас: Окръжният и Районният съд обновяват Центъра за медиация и спогодби"}
{"url": "http://www.focus-news.net/news/2018/05/17/2523021/makfaks-makedoniya-zoran-zaev-poluchi-podkrepa-ot-holandiya-za-evropeyskata-integratsiya.html", "text": "Македонският министър-председател Зоран Заев проведе беседа със своя холандски колега Марк Рюте по време на срещата на високо равнище ЕС-Западни Балкани в София. На срещата Заев изрази удовлетворението си от двустранните отношения между двете страни, отбелязвайки 25 години от установяването на дипломатически отношения, предава македонската медия  „Макфакс“.\r\nЗаев информира своя колега за сегашната политическа ситуация в Македония и подчерта, че правителството остава максимално посветено на приемствеността в реформите, които получиха нова движеща сила в прилагането и утвърждаването на приоритетите.\r\nЗаев на срещата запозна холандския премиер с последното развитие на преговорите с Гърция по въпроса за името и информира, че двете страни са изцяло посветени на успешен резултат в интерес и на двете страни. Максимални усилия на двете страни в преговорите са от особено значение и поради факта, че страната няма алтернатива в стремежите за членство в ЕС и НАТО и взаимната подкрепа в намирането на взаимно приемливо решение ще стимулира процеса.\r\nХоландия е силен поддръжник на възстановяването на политическата система и институциите на политическата криза в Македония и остава със силна подкрепа в изграждането на свободно функционално общество и пазарна икономика. Виктор Турмаков", "date": "2018.05.17", "title": "„Макфакс“ (Македония): Зоран Заев получи подкрепа от Холандия за европейската интеграция"}
{"url": "http://www.focus-news.net/news/2018/05/17/2523030/smolyan-45-sa-imennitsite-v-obshtinata-na-spasovden.html", "text": "Българската православна църква почита църковния празник Възнесение Господне, наричан още Спасовден. На този ден в община Смолян своя имен ден празнуват 45 души. Това каза за Радио „Фокус“ – Смолян Мария Топова от служба ГРАО в местната администрация. 34 са мъжете, носещи името Спас. С името Спаска са кръстени 6 дами от Смолян и околните села, Спасена е името на 4 жени, а Спасимира на една. \r\nПразникът Спасовден се отбелязва винаги в четвъртък, на 40-ия ден след Възкресение Христово – Великден.\r\nНели ГЕРГЬОВСКА", "date": "2018.05.17", "title": "Смолян: 45 са именниците в общината на Спасовден"}
{"url": "http://www.focus-news.net/news/2018/05/17/2523029/smolyan-stotitsi-grazhdani-prisastvaha-na-praznichna-v-sv-liturgiya-v-paraklisa-sv-spas-v-mestnostta-varadil-na-vaznesenie-gospodne.html", "text": "По традиция стотици родопчани се стекоха в местността Варадил край Смолян, за да отбележат големия християнски празник „Възнесение Господне”. Това съобщиха от пресцентъра на Община Смолян. Празнична св. Литургия в параклиса „Св. Спас” отслужи свещеник Желев. В богослужението участваха Църковният хор към райковската църква „Св. Теодор Стратилат” с диригент Златка Маргаритова и певецът Никола Ангелов. Потокът от хора дошли да се помолят и да запалят свещ не стихваше. Отец Желев отслужи водосвет и молебен за здравето и благоденствието на всички дарители и шофьори и благослови курбана. \r\nКметът Николай Мелемов поздрави присъстващите с големия християнски празник. Той посочи, че професията на хората зад волана е високоотговорна, рискова и тежка. „Пожелавам Ви да сте живи и здрави, безаварийно пътуване и да бъдете закриляни и пазени от Спасителя Господ Иисус Христос”, каза още кметът.\r\nНа празника присъстваха зам. областният управител Владимир Гърбелов, председателят на Общинския съвет инж. Димитър Кръстанов, съветници, заместник-кметовете Венера Аръчкова, инж. Мариана Цекова, Марин Захариев и др. На празника присъства и най-възрастният шофьор Димитър Пищалов.\r\nЗа доброто настроение на празнуващите имаше и музикална програма, в която участваха оркестър „Момчиловци” и читалище „Орфееви гори” – кв. \"Райково\".\r\nПараклисът е основан през 1637 г. и е оцелявал при всякакви бури, несгоди и гонения. Присъстващите благодариха на Георги Миховски и всички дарители, които не жалят сили и средства, за облагородяването на това свято място. Параклисът е построен през 1937 г. със средства на големия райковски родолюбец д-р Никола Герджиков. През 1990 г. инициативен комитет започва възстановяването и разширяването му. За всеки храмов празник мястото става все по-хубаво и облагородено. \r\nНад 400 кг. месо е използвано за приготвянето на днешния курбан, който беше разпределен в 15 казана. Потокът от хора не прекъсва през целия ден.\r\nОбщинското ръководство уважи храмовия празник и на църквата в с. Смилян „Възнесение Господне”.", "date": "2018.05.17", "title": "Смолян: Стотици граждани присъстваха на празнична в св. Литургия в параклиса „Св. Спас” в местността Варадил на Възнесение Господне"}
{"url": "http://www.focus-news.net/news/2018/05/17/2523036/kyustendil-zemedelskite-stopani-ot-oblastta-proyaviha-golyam-interes-kam-zelenata-akademiya-ustoychivo-razvitie-na-biologichnite-resursi.html", "text": "Земеделските стопани от региона проявиха голям интерес към организираната Зелената академия „Устойчиво развитие на биологичните ресурси” в Кюстендил, предаде репортер на Радио „Фокус” – Кюстендил. Инициативата е на няколко институции, свързани с развитието на земеделското стопанство. Тя включва различни секции, сред които „Селско стопанство”, „Дом и градина”, „Гори и околна среда”, „Образование и алтернативен туризъм”. Лекциите по тях се провеждат в сградата на Научно-техническия съюз в Кюстендил. „Идеята е информацията по темата за устойчивото развитие на биологичните ресурси да вървят от специалисти към неспециалисти. Нашата задача е това да бъде един постоянен процес на партньорство. Ние имаме екип от 30 души, които са готови по всяко време да предоставят необходимата информация. Ние подаваме ръка на местните служби и организации за партньорство. Най-важното нещо е тази комуникация, ние каним в една зала професионалисти и непрофесионалисти. По този начин ние преодоляваме проблема от това, че всяко звено работи самостоятелно, без да комуникира с останалите. Тук става въпрос за интегриран подход”, каза Румен Томов, координатор на проекта.\r\nВенцеслав ИЛЧЕВ", "date": "2018.05.17", "title": "Кюстендил: Земеделските стопани от областта проявиха голям интерес към Зелената академия „Устойчиво развитие на биологичните ресурси”"}
{"url": "http://www.focus-news.net/news/2018/05/17/2523025/mkd-makedoniya-antonio-tayani-zayavi-che-sporat-za-imeto-ne-e-negova-rabota-no-i-che-makedoniya-e-poela-po-prav-pat.html", "text": "Председателят на Европейския парламент Антонио Таяни на пресконференция на срещата на високо равнище ЕС-Западни Балкани в София заяви, че Съюзът иска сътрудничество с балканските страни и усилено ще работи за по-добро сътрудничество, но не пожела да коментира нищо по въпроса за името, предава македонската медия  „МКД“.\r\n„Името не е моя работа“, заяви Таяни, отговаряйки на съответния журналистически въпрос.  Той припомни, че Европейският съюз подкрепя всички страни от Западните Балкани, включително Македония. „Вратата е отворена, но все още трябва да работите, ако искате да сте в ЕС, трябва да се подчинявате на правилата. Вашата страна е в правилната посока и ние трябва да работим усилено“, допълни той.\r\nСпоред него Балканите са Европа, а ако балканските страни искат да бъдат членки на ЕС, трябва да спазват европейските правила. „Това означава трудна работа в правилната посока. Както казах Сърбия и Черна гора са на  водеща позиция в този момент, но ние трябва да работим усилено в тази посока също и с Македония и с другите балкански страни. Подкрепяме демокрацията, върховенството на закона, прозрачността, свободата на медиите“, допълни той\r\n„Ние подкрепяме всички страни от Западните Балкани, така и вашата страна“, допълни председателят на Европейския парламент. Виктор Турмаков", "date": "2018.05.17", "title": "„МКД“ (Македония): Антонио Таяни заяви, че спорът за името не е негова работа, но и че Македония е поела по прав път"}
{"url": "http://www.focus-news.net/news/2018/05/17/2523037/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "Община Дупница организира традиционни Майски празници на културата. Тазгодишното издание е 41-во поред. Майската програма ще започне от 18 май и ще продължи до 30 май. Тази година тя е изключително наситена със събития, а подробности за тях ще ни представи в предаването „Дупница – ключът към Рила“ на Радио „Фокус“ – Пирин Таня Петрова, директор на Дирекция „Социални дейности”.\r\nНа 18 май отбелязваме годишнина от рождението на българския революционер Яне Сандански. Съзнателният живот на Яне Сандански започва в Дупница, като първият голям житейски шанс той получава през 1889 година, като става началник на Окръжния затвор в града. Още интересни факти за живота и делото на Яне Сандански, които го свързват с Дупница ще научим от д-р Георги Георгиев от Института за исторически изследвания при БАН.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2018.05.17", "title": "Акценти в предаването „Дупница – ключът към Рила“ на Радио „Фокус“ – Пирин"}
{"url": "http://www.focus-news.net/news/2018/05/17/2523039/sport-elina-svitolina-se-klasira-na-chetvartfinala-na-turnira-v-rim.html", "text": "Украинката Елина Свитолина победи рускинята Дария Касаткина в трети кръг на турнира в Рим. Срещата завърши в три сета с резултат   0:6, 6:3, 6:2.\r\nСъперница на Свитолина на следващата среща ще стане победителката от мача Мария Сакари – Ангелик Кербер.  Виктор Турмаков", "date": "2018.05.17", "title": "Спорт: Елина Свитолина се класира на четвъртфинала на турнира в Рим"}
{"url": "http://www.focus-news.net/news/2018/05/17/2523032/shumen-raboteshtite-v-ekarisazha-v-grada-protestiraha-sreshtu-zatvaryaneto-na-predpriyatieto.html", "text": "За втори път протестираха работещите в шуменския екарисаж, предаде репортер на Радио „Фокус“-Шумен. Те се събраха пред сградата на областната администрация. Протестиращите носеха плакати „Не ни правете безработни умишлено“, „Неработещ екарисаж=Болести, зарази и замърсена околна среда“, „Кой работи за закриване на работни места в Шумен“ , „Г-н областен управител търсим подкрепата ви“ и др. Собственикът Мирослав Александров посочи, че предприятието продължава да бъде неправомерно затворено и протестите ще продължат докато тази несправедливост не бъде поправена. Той не изключи протест и в Брюксел.  „Ние не можем да работим, да реализираме приходи  и съответно да изплатим работни заплати. Считаме, че няма причина поради, която да бъдем затворени. От ОБДХ-Шумен получаваме мълчалив отказ да бъдем отворени. Доста отдавна сме подали заявление за съставяне  на комисия и отваряне на предприятие, но такава не се създава. Силно се надяваме областният управител да ни разбере и да ни предложи схема за разрешаване на проблема“, заяви Александров. Той посочи, че предприятието е покрило редица международни стандарта за качество и безопасност, включително по опазване на околна среда, за качество и безопасност на услугите. \r\n„Възможно ли е предприятие, което е минало седем европейски комисии, което е покрило международни стандарти по качество, всяка година се одитира и проверява изведнъж ОБДХ да реши, че то не отговаря на някакви условия. Това не е възможно, това е бухалка, това трябва да стане ясно и на областния управител, на кмета, на министъра, на директора на БАБХ. Всички трябва да разберат, че тук се играе по нечестен брутален начин“, коментира Александров. Той бе категоричен, че са изрядна страна и търпят незаслужено негативи. „Отговаряме на всички условия, както по българското, така и по европейското законодателство, забележките на ОБДХ не съществуват реално, имаме пълното основание да бъдем пуснати и да работим“, каза още Александров. Той обясни, че сега протестират втората заповед на ОБДХ –Шумен от 4 май, която затвори екарисажа. \r\n„Делото  заведено по заповедта на ОБДХ от април месец има отношение по заличаване на нашата регистрация. Протестирахме я в съда и той намери за необходимо да се произнесе в наша полза. Ние нямаме в момента проблем с регистрацията. Тя е процесна, а щом е процесна, значи не е отнета. Имаме проблем с последно затваряне от 4 май. Начинът е един - създава се комисия от органа, който ни е затворил, прави се съответната проверка и ни пускат“, каза Александров. Той нарече мотивите в заповедта за спиране на екарисажа несериозни -  в едно помещение има три паяжини, в друго има олющена мазилка, а в трето има обувки, които не са прибрани в шкаф. Заместник областният управител Петко Шаренков прие в кабинета си на разговор представители на фирмата. „Благодарим на Петко Шаренков. За нас е достатъчно, че той деклалира, че ще ни помогне“, заяви Александров. Заместник областният управител от своя страна посочи, че диалогът е бил позитивен и конструктивен. „Към настоящия момент областна администрация като институция няма правомощия за намеса в този казус, който както разбирам вече е на съдебна фаза. Нека оторизираните органи да си свършат работата. Всичко, което протестиращите искат да доведат до знанието на областния управител нека депозират в писмен вид в деловодството“, каза Шаренков.\r\nИвелина ИВАНОВА", "date": "2018.05.17", "title": "Шумен: Работещите в екарисажа в града протестираха срещу затварянето на предприятието"}
{"url": "http://www.focus-news.net/news/2018/05/17/2523035/evropeyskiyat-sayuz-publikuva-deklaratsiya-za-sreshtata-na-visoko-ravnishte-es-zapadni-balkani.html", "text": "Европейският съюз публикува декларация за срещата на високо равнище ЕС-Западни Балкани, публикувана на интернет страницата на съюза   Еuropa.eu  Прилагаме пълния текст.\r\nСофийска декларация – 17 май 2018 г.\r\nНие, лидерите на страните от ЕС и на страните членки, в консултация с нашите западнобалкански партньори стигнахме до следните изводи:\r\n1.\tЕС приветства споделения ангажимент на партньорите от Западните Балкани за европейските ценности и принципи и за визията за силна, стабилна и обединена Европа, подкрепена от нашите исторически, културни и географски връзки, както и от нашите взаимни интереси в политиката, сигурността и икономиката.\r\n2.\tСпомняйки се срещата на високо равнище в Солун през 2003 г. ЕС потвърджава единодушната си подкрепа към европейската перспектива на Западните Балкани. Развивайки прогреса до сега, партньорите от Западните Балкани поеха ангажимент към европейската перспектива като техен твърд стратегически избор. Достоверността на тези усилия зависи от ясната обществена комуникация.\r\n3.\tЕС е решен да засили и засили ангажимента си на всички равнища да подкрепи политическата, икономическата и социалната трансформация в региона, включително чрез увеличена помощ, основана на осезаем напредък в правовата държава, както и в социално-икономическите реформи на партньорите от Западните Балкани.\r\n4.\tЕС приветства ангажимента на партньорите от Западните Балкани за върховенството на демокрацията и върховенството на закона, особено в борбата срещу корупцията и организираната престъпност, доброто управление, както и зачитането на правата на човека и правата на лицата, принадлежащи към малцинства. Тяхното ефективно прилагане на реформите се основава на тези основи. Гражданското общество и независимите медии играят ключова роля в процеса на демократизацията.\r\n5.\tЕС подкрепя партньорите от Западните Балкани в ангажимента им да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и прилагането на окончателни, приобщаващи и обвързващи решения за техните двустранни спорове, коренящи се в наследството от миналото и както и това, че полагат допълнителни усилия за помирение.\r\n6.\tИзграждането на гъста мрежа от връзки и възможности в региона и с ЕС е от жизненоважно значение за приближаването на нашите граждани и икономики и за засилване на политическата стабилност, икономическия просперитет, културното и социално развитие. Въз основа на постигнатия напредък, включително чрез регионалните инициативи, се ангажираме да подобрим съществено връзката във всичките си измерения: транспорт, енергетика, цифрова, икономическа и човешка дейност.\r\n7.\tЕС се съгласява да насърчава пазарна и инвестиционна среда в Западните Балкани да се движи по-бързо към цифрова икономика и устойчиво развиващи се общества, благоприятстващи климата, в съответствие с Парижкото споразумение. Енергийната сигурност ще бъде приоритизирана, включително чрез подобряване на енергийната ефективност, по-добрата трансгранична намеса- свързване, разнообразяване на източниците и маршрутите, както и по-добро интегриране на  възобновяемата енергия.\r\n8.\tЩе се постави специален акцент върху създаването на нови възможности за младите хора, като същевременно се гарантира, че това допринася за социално-икономическото развитие на Западните Балкани.\r\n9.\tЗа тази цел ЕС приветства ангажимента на партньорите от Западните Балкани да ускорят прилагането на достиженията на правото на ЕС в рамките на Договорите за енергийна общност и транспортна общност, да премахнат всички административни бариери по границите, да завърши регионалния енергиен пазар и спешно да приложат- Многогодишния план за действие за развитие на регионално икономическо пространство от юли 2017 г. ЕС ще продължи да подкрепя тези усилия.\r\n10.\tПартньорите на ЕС и страните от Западните Балкани споделят многото предизвикателства в областта на сигурността, които изискват координирано индивидуално и колективно действие. Когато работим заедно, можем ефективно да се справим с тези предизвикателства. Нашето сътрудничество за спиране на незаконните миграционни потоци показа своята стойност и ще продължи да се развива.\r\n11.\tБорбата с тероризма и екстремизма, включително финансирането, радикализацията и завръщането на чуждестранни терористи, изисква засилено сътрудничество.\r\n12.\tПартньорите на ЕС и Западните Балкани признават, че резултатите в борбата с корупцията и организираната престъпност са от съществено значение за политическата и социално-икономическата трансформация в региона, а също и за регионалната стабилност и сигурност, които са в най-добрия интерес на техните граждани. ЕС приветства ангажимента им да предприемат решителни действия в сътрудничество с ЕС и помежду си срещу трафика на хора, отглеждането на наркотици и контрабандата на хора, наркотици и оръжия.\r\n13.\tЕС приветства приноса на партньорите от Западните Балкани към общата външна политика и политика на сигурност в нейните аспекти и очаква постепенно задълбочаване на сътрудничеството в тази област, особено засиленото равнище на привеждане в съответствие, по-специално по въпросите, в които са заложени основните общи интереси.\r\n14.\tДезинформацията и други хибридни дейности ще се борят заедно чрез по-голямо \r\nсътрудничество в устойчивостта, кибернетична сигурност и стратегическа комуникация\r\n15.\tЗа да ускорим подобряването на живота на нашите граждани в областта на свързаността и сигурността с оглед на европейската перспектива на Западните Балкани, днес, въз основа на съответните аспекти на съобщението на Комисията, прието на 6 февруари 2018 г., ЕС стартира приоритетен Дневен ред от София за ЕС и Западните Балкани, който е приложен към настоящата декларация.\r\n16.\tЕС приветства намерението на Хърватия да бъде домакин на среща на високо равнище между ЕС и Западните Балкани по време на нейното председателство в Съвета на ЕС през 2020 г.\r\n17.\tОтбелязваме, че нашите партньори от Западните Балкани се придържат към горните точки", "date": "2018.05.17", "title": "Европейският съюз публикува декларация за срещата на високо равнище ЕС-Западни Балкани"}
{"url": "http://www.focus-news.net/news/2018/05/17/2523034/georgi-petarneychev-aebtri-prevozvachite-sa-obedineni-v-sastoyanie-sme-da-zatvorim-vsichki-okolovrastni-patishta-na-bryuksel.html", "text": "Ние сме обединени както никога досега. Подкрепени сме от всички партии и от Министерски съвет. Да отидем в Брюксел и да протестираме. В състояние сме да затворим всички околовръстни пътища на Брюксел. Това каза председателят на Асоциацията на българските предприятия за международни превози и пътищата Георги Петърнейчев, по време на протеста на превозвачите срещу европейските „пакети за мобилност”, предаде репортер на Агенция „Фокус”. „Унищожиха енергетиката, сега минаха към автомобилния бранш, а той е с традиции. С години ние сме по-напред от всички останали страни. Те трябва по някакъв начин да ни елиминират и то не по честен път - с по-ниски цени, а по административен. Административно да бъдем изхвърлени и разработени пазари да се изземат наготово”, подчерта Петърнейчев пред протестиращите. „Това е нашият живот. Ние сме придобили това в продължение на 30 години и няма да се предадем така лесно”, допълни той.\r\nПред протестиращите превозвачи говори и евродепутатът Ангел Джамбазки. „Ние сме против това 150 хил. души да бъдат превърнати в мигранти. Не ни интересува нито Макрон, нито баба му. Искаме тези хора да останат и да работят в България”, каза евродепутатът и призова българските превозвачи да проведат протест и в Брюксел. \r\nНародният представител от ПГ на ГЕРБ Станислав Иванов увери протестиращите, че те получават подкрепата на политическите партии в парламента и изрази надежда законодателният пакет, срещу който превозвачите изразяват недоволството си, да не мине във вида, в който е предложен.\r\nИван ЛАЗАРОВ", "date": "2018.05.17", "title": "Георги Петърнейчев, АЕБТРИ: Превозвачите са обединени - в състояние сме да затворим всички околовръстни пътища на Брюксел"}
{"url": "http://www.focus-news.net/news/2018/05/17/2523041/dzhumhuriet-kursat-na-shtatskiya-dolar-kam-turskata-lira-ne-igrae-po-svirkata-na-erdogan.html", "text": "Разменният курс на турската лира спрямо щатски долар вчера скочи на 1 $ = 4.50 лири и това предизвика моментална реакция на президента и лидер на управляващата Партия на справедливостта и развитието (ПСР) Реджеп Тайип Ердоган, пише вестник „Джумхуриет”.\r\n Държавният глава свика на спешно съвещание в централата на ПСР гуверньора на Централната банка Мурат Четинкая и министрите от икономическия сектор. След срещата шефът на Централната банка увери, че ще бъдат предприети всички необходими мерки, включително и с отчитане на „влиянието на инфлацията върху ситуацията на валутния пазар”. В края на деня имаше леко понижаване на разменния курс до нива от 1 $ = 4.40 лири, но днес доларът отново тръгна нагоре и валутната търговия стартира от равнището на 1 $ = 4.45 турски лири. По този начин доларът не беше „усмирен”, въпреки намесата и на държавата, и на управляващата партия, посочва още „Джумхуриет”. Георги Димов", "date": "2018.05.17", "title": "„Джумхуриет”: Курсът на щатския долар към турската лира не играе по свирката на Ердоган"}
{"url": "http://www.focus-news.net/news/2018/05/17/2523046/varna-67-godishna-zhena-e-pochinala-v-bolnitsa-sled-katastrofa-v-grada.html", "text": "Около 13:10 часа, на кръстовището на бул. „Хр. Смирненски” и ул. „Подвис” във Варна е станала катастрофа между лек автомобил „Тойота”, управляван от 43-годишна жена от Варна, и лека кола „Фолксваген” с шофьор на 22 г. от Бургас. Това съобщиха от ОДМВР-Варна. След сблъсъка между двата автомобила вторият се е отклонил от траекторията си и е блъснал жена, намираща се на тротоара. 67-годишната пешеходка е откарана незабавно в болнично заведение, където е починала.\r\nИзясняват се причините и обстоятелствата, довели до инцидента. По случая е образувано досъдебно производсвтво.", "date": "2018.05.17", "title": "Варна: 67-годишна жена е починала в болница след катастрофа в града"}
{"url": "http://www.focus-news.net/news/2018/05/17/2523038/spetsializiraniyat-nakazatelen-sad-otstrani-ot-dlazhnost-i-desetiya-obvinen-sluzhitel-v-avtomobilna-administratsiya-blagoevgrad.html", "text": "Днес по искане на Специализираната прокуратура, Специализираният наказателен съд отстрани от длъжност и десетия служител на Областния отдел „Автомобилна администрация“ в Благоевград, обвинен за участие в организирана престъпна група за подкупи. Това съобщиха от пресцентъра на Апелативна специализирана прокуратура.\r\nНа 14 май съдът отстрани девет от обвинените за участие в пристъпната група. Десетият не се яви в съдебната зала по здравословни причини, за него Специализираната прокуратура изготви и внесе в съда отделно искане за отстраняване от длъжност.\r\nСъдът уважи искането на прокуратурата и за неговото отстраняване заради наличието на обосновано предположение, че е извършил умишленото престъпление във връзка с работата си. Налице е и основание да се счита, че служебното положение на обвиняемия ще създаде пречки за обективното, всестранно и пълно изясняване на обстоятелствата по делото.", "date": "2018.05.17", "title": "Специализираният наказателен съд отстрани от длъжност и десетия обвинен служител в Автомобилна администрация - Благоевград"}
{"url": "http://www.focus-news.net/news/2018/05/17/2523045/fokus-makedoniya-spored-yohanes-han-ministar-predsedatelite-na-gartsiya-i-na-makedoniya-sa-poeli-po-dobar-pat-za-reshavane-na-spora-za-imeto.html", "text": "Европейският комисар по разширяването и политиката на добросъседство Йоханес Хан, в кулоарите на срещата на върха ЕС-Западни Балкани в  София изрази оптимизъм, че Македония и Гърция ще решат спора за името. Но той не пожела да прави прогнози за възможна времева рамка, предава македонският   „Фокус“.\r\n„Винаги съм оптимист. И ще остана оптимист. И двамата министър-председатели са на път“, заяви Хан, коментирайки срещата между министър-председателите Зоран Заев и Алексис Ципрас.\r\nЩо се отнася до възможността за постигане на решение до срещата на върха на ЕС през юни, той каза, че дотогава ще има един месец и че всичко е възможно. Виктор Турмаков", "date": "2018.05.17", "title": "„Фокус“ (Македония): Според Йоханес Хан министър-председателите на Гърция и на Македония са поели по добър път за решаване на спора за името"}
{"url": "http://www.focus-news.net/news/2018/05/17/2523031/makedonskiyat-premier-zoran-zaev-ot-dnes-priyatelstvoto-mezhdu-makedoniya-i-gartsiya-e-dori-po-silno-nadyavam-se-do-kraya-na-balgarskoto-predsedatelstvo-da-imame-reshenie-na-spora-za-imeto-na-stranata.html", "text": "От днес приятелството между Македония и Гърция е дори по-силно, надявам се до края на председателството да имаме решение на спора за името на страната. Това каза на пресконференция министър-председателят на Македония Зоран Заев, предаде репортер на Агенция „Фокус“. „На днешната среща с министър-председателя на Гърция, приятел на Македония, Алексис Ципрас, се съгласихме за прогреса, който имаме по отношение на намиране на решение за името на страната ни. Заедно с Алексис Ципрас търсим възможности за креативни решения, които от македонската страна са представили в последната фаза на преговорите“, заяви Заев. По думите му консултациите ще продължат между двете страни. „От днес приятелството между Македония и Гърция е дори по-силно. Надяваме се, че до края на председателството ще има решение, но това зависи и от двете страни“, каза още той. \r\nЛюба АЛЕКСИЕВА", "date": "2018.05.17", "title": "Македонският премиер Зоран Заев: От днес приятелството между Македония и Гърция е дори по-силно, надявам се до края на българското председателство да имаме решение на спора за името на страната"}
{"url": "http://www.focus-news.net/news/2018/05/17/2523043/otmeneno-e-chastichnoto-bedstveno-polozhenie-v-obshtina-pleven-prodalzhavat-rabotite-po-chisteneto-na-grada.html", "text": "Отменено е частичното бедствено положение в Община Плевен, продължават работите по чистенето на града. Това съобщи за Агенция „Фокус“ кметът на Община Плевен Георг Спартански във връзка с обявеното частично бедствено положение в селата Гривица, Ясен и Опанец,  които пострадаха от силната буря на 15 май. „Няма необходимост да продължава повече извънредното положение. Разбира се, че работите по чистенето на града ще продължат“, каза Спартански и уточни, че предстои отстранените дървета да бъдат нарязани и отнесени и обърна внимание, че  вече те не пречат на движението на МПС. „Градският транспорт работи нормално“, каза Спартански.  \r\nПо отношение на електроподаването, кметът на Плевен поясни, че вероятно са останали няколко абоната без ток. „Сутринта бяха около 25, но от сутринта до сега службите не спират да работят, така че поетапно вярвам, че днешният ден ще бъде финалът на ремонтните работи по това направления“, коментира кметът. \r\nДеница КИТАНОВА", "date": "2018.05.17", "title": "Отменено е частичното бедствено положение в Община Плевен, продължават работите по чистенето на града"}
{"url": "http://www.focus-news.net/news/2018/05/17/2523049/nikolay-pachev-istorik-glavnoto-orazhie-na-botevata-cheta-e-duhat-i-legendarnata-samoobrechenost-v-imeto-na-svobodata.html", "text": "Главното оръжие на Ботевата чета е духът и легендарната самообреченост в името на свободата. Това каза в интервю за Агенция „Фокус“ Николай Пачев – уредник и създател на Градски исторически музей на Ботевата чета на Козлодуйския бряг по повод честването на 142-годишнината от стъпването на четата на Христо Ботев на родна земя. „Четата брои 205 души. Преди влизането в село Козлодуй, четата се разделя на две групи. Ботев, с 80 от четниците, с хубавите униформи и хубавото оръжие, преминава през селото. Налага се да проведат първото сражение. Формален бой в Козлодуй, при който загиват 9 черкези, 2 турски търговци и един от граничните войници“, допълни още той. „Никола Войновски със 120 души от четниците преминава по височините над Козлодуй, за да предпази действията на Ботевата група в самото село. В Ботевата чета е и братът на Васил Левски – Петър Иванов Кунчев. При Матеев Геран двете групи се събират и поемат по огнения път към Врачанския Балкан“, каза още Николай Пачев. \r\nТой отбеляза, че въоръжаването в четата не е еднакво модерно. Около 40 души са купили модерни за времето си пушки, в системата са 100. По думите му получената партида от белгийски пушки, масово разпространени в Ботевата чета и сред други въстаници е с лошо качество. Револверите, които са европейско и руско производство, били само за щаба. „Въоръжението на четата не е на необходимото ниво, но главното оръжие е духът и легендарната самообреченост в името на свободата. Това е върховният израз на тяхното велико време, създал най-светлия олтар на българската свобода“, заяви Пачев.", "date": "2018.05.17", "title": "Николай Пачев, историк: Главното оръжие на Ботевата чета е духът и легендарната самообреченост в името на свободата"}
{"url": "http://www.focus-news.net/news/2018/05/17/2523042/sitel-makedoniya-es-shte-otdeli-paket-ot-10-miliarda-evro-za-infrastrukturni-proekti-v-zapadnite-balkani.html", "text": "Председателят на Европейския парламент Антонио Тианни заяви днес в София, че е предложил пакет от 10 милиарда евро за инфраструктурни проекти в Западните Балкани, предава скопският телевизионен канал „Сител“.\r\nТаяни добави, че е възможно постигането на споразумение за присъединяване на Сърбия към членство в ЕС до 2025 г., което представлява първоначална дата, която е неразделна част от Стратегията на ЕС за присъединяването на страните от Западните Балкани, приета в Февруари тази година.\r\n„Оптимист съм по повод членството на Сърбия“, изтъкна Таяни, добавяйки, че е предложил пакет от 10 милиарда евро за инфраструктурни проекти на Западните Балкани, както и че е заявил, че Сърбия е важна за Европа.\r\nДвамата събеседници постигнаха съгласие, че е важно да се работи по върховенството на закона и че това ще спомогне за ускоряване на европейската интеграция. Виктор Турмаков", "date": "2018.05.17", "title": "„Сител“ (Македония): ЕС ще отдели пакет от 10 милиарда евро за инфраструктурни проекти в Западните Балкани"}
{"url": "http://www.focus-news.net/news/2018/05/17/2523040/makedonskiyat-premier-zoran-zaev-s-aleksis-tsipras-se-obedinihme-okolo-edna-vazmozhnost-za-ime-na-makedoniya-no-tryabva-da-ya-obsadim-v-stranite-si.html", "text": "С Алексис Ципрас се обединихме около една възможност за име на Македония, но трябва да я обсъдим в страните си. Това каза на пресконференция министър-председателят на Македония Зоран Заев, предаде репортер на Агенция „Фокус“. „Важно беше да потвърдим всички успехи, които министрите постигнаха, а те са от голямо значение. Разговаряхме съществено и разгледахме няколко опции. Една от опциите е подходящо решение и за двете страни. Продължаваме с консултациите в страните си, за да видим дали е възможно това решение. Ако е така, вероятно ще имаме такова. Това, което беше постигнато, го констатирахме и потвърдихме“, заяви Заев. \r\nЛюба АЛЕКСИЕВА", "date": "2018.05.17", "title": "Македонският премиер Зоран Заев: С Алексис Ципрас се обединихме около една възможност за име на Македония, но трябва да я обсъдим в страните си"}
{"url": "http://www.focus-news.net/news/2018/05/17/2523053/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от града и региона. Ново общинско социално предприятие ще заработи в Асеновград. Ще бъдат създадени нови 13 работни места, като 11 от тях са за безработни хора, регистрирани в Бюрото по труда. Новото звено е с предмет на дейност поддръжка на общински сгради и малки текущи ремонти на инфраструктурата, както и поддържане на зелените площи. Повече ще научите от кметът на Асеновград д-р Емил Караиванов.\r\nПрограмата на Майските културни празници в Асеновград продължава с пълна сила. Днес от 18.00 часа в Градската библиотека ще се състои мултимедийно представяне на историята на периодичния печат в Станимака и Асеновград от журналиста Марин Маринов. Именно той ще бъде наш събеседник в първата част на предаването. Марин Маринов ще ни преведе из редовете на 127-годишната история на периодичния печат и ще акцентира върху възловите моменти от неговото развитие. Тъй като до 27 май Асеновград е сцена на изкуствата по повод Майските празници, ще ви информираме и за предстоящите събития от дългия културен афиш.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.05.17", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/05/17/2523047/makedonskiyat-premier-zoran-zaev-dneshnoto-edinstvo-na-vsichki-lideri-ot-es-i-zapadnite-balkani-pokazva-che-sme-oshte-po-silno-svarzani-i-vratite-na-es-sa-otvoreni-za-nas.html", "text": "Днешното единство на всички лидери от ЕС и Западните Балкани показва, че сме още по-силно свързани и вратите на ЕС са отворени за нас. Това каза на пресконференция министър-председателят на Македония Зоран Заев, предаде репортер на Агенция „Фокус“. \r\n„След 15 години пауза от първата среща на високо равнище такъв формат, провела се в Солун, днес, организирана и със сериозното ангажиране на българското председателство в Съвета на ЕС, Западните Балкани и Македония отново имат място на Европейската сцена. \r\nДнешното единство на всички лидери от ЕС и Западните Балкани показва, че ние още по-силно сме свързани и че вратите на ЕС са отворени за нас. Приветстваме призива на ЕС към нашия регион за демонстриране, че членството в Съюза е избор от страна на поколенията и стратегическа ориентация. В същото време очакваме същото отношение от страните от ЕС към нас“, заяви македонският премиер.\r\nПо думите му във вътрешен план 25-годишният спор за името бе един от най-трудните проблеми в този период, които държеше Македония назад. „Днес сме изправени пред него и ще успеем да го решим. Днес Македония и гражданите ѝ вървят напред. Заедно отбелязахме, че 2018 г. е годината на силни реформи и че приемането на Македония в ЕС ще бъде внасяне на Европа в Македония.\r\nМиналата година, със същата енергия, се посветихме на отворените въпроси с нашите съседи. Подписването на Споразумението с България и задълбочаването на отношенията с Гърция промениха и възприемането на Република Македония като съсед.\r\nНа днешната среща с премиера на Гърция, с приятеля на Македония Алексис Ципрас, се споразумяхме взаимно за напредъка, постигнат досега в процеса на намиране на решение по спора за името на нашата страна. Заедно с него разгледахме възможните варианти решения, които македонската страна представи в последната фаза на преговорите. Следват консултациите със съответните политически фактори в двете страни“, каза още Заев. По думите му днес приятелството между Република Македония и Република Гърция е още по-силно.\r\n„Аз също обсъдих тези теми с президента на Франция Еманюел Макрон и с канцлера на Германия  Ангела Меркел. Те признават ръководството, което Македония демонстрира и оказват подкрепа за укрепването на отношенията между нас и ЕС. Всички наши приятели, включително премиерът на Холандия Марк Рюте, министър-председателите на Швеция и Естония, Стефан Льовен и Юри Ратас, с които имах двустранни срещи, демонстрират безусловната си подкрепа, признават нашите постижения и ни насърчават да останем фокусирани върху нашата европейска програма.\r\nТехните послания са потвърждение за нашите перспективи. Това означава, че членството на Македония в ЕС гарантира силни институции и правова държава. За Македония членството в европейското семейство означава също ускорен икономически растеж, повишена мобилност, свързване и равни възможности за македонската младеж с техните европейски връстници“, заяви Зоран Заев.", "date": "2018.05.17", "title": "Македонският премиер Зоран Заев: Днешното единство на всички лидери от ЕС и Западните Балкани показва, че сме още по-силно свързани и вратите на ЕС са отворени за нас"}
{"url": "http://www.focus-news.net/news/2018/05/17/2523051/politico-emanyuel-makron-zalya-sas-studena-voda-nadezhdite-na-zapadnite-balkani-za-chlenstvo-v-es.html", "text": "Президентът на Франция Еманюел Макрон изрази скептицизъм по разширяването на ЕС в страните от Западните Балкани по време на срещата на високо равнище в София, която трябваше да засили връзките между региона и ЕС, предава  Politico.\r\nДумите на Макрон са особено разочарование за Албания и Македония, които се надяват на зелена светлина от лидерите на ЕС следващия месец, за да започнат преговори за присъединяване към блока, получавайки през април съгласие от Европейската комисия.\r\n„Това, което видях за последните 15 години е път, отслабил Европа всеки път, когато я разширяваме. Не мисля, че ще направим услуга на кандидатите или на себе си имайки механизъм, който вече няма правила и се движи към повече разширяване“, заяви Макрон пред репортери в София.\r\n„Подкрепям прикотвянето на Балканите в Европа и придвижването им към Европа. Но мисля, че трябва да погледнем с разум на следващото разширяване“, допълни той. „Не съм в полза за разширяване преди провеждането на всичко необходими и преди всички реални реформи, които да позволят задълбочаване и по-добро функциониране на Европейския съюз“, допълни той. Виктор Турмаков", "date": "2018.05.17", "title": "Politico: Еманюел Макрон заля със студена вода надеждите на Западните Балкани за членство в ЕС"}
{"url": "http://www.focus-news.net/news/2018/05/17/2523044/stolichniyat-obshtinski-savet-odobri-teglene-na-zaem-za-67-mln-evro-za-izgrazhdane-na-instalatsiyata-za-rdf-otpadatsi-obzor.html", "text": "Столичният общински съвет одобри теглене на заем от европейска банка за 67 млн. евро за изграждане на инсталацията за RDF–отпадъци по време на 53-то си заседание. 35 от общинските съветници гласуваха „за“, 16 - „против“, а 6 се въздържаха. В началото на заседанието лидерът на БСП – София Калоян Паргов предложи оттеглянето на тази точка, но предложението бе отхвърлено. Дебатът около приемането на проекта предизвика множество противоречиви реакции в залата, като дискусията продължи повече от три часа.\r\nВ проекта е предвидено Столична община да изгради системата с 58% безвъзмездна стойност от ОП „Околна среда“, като общата стойност му стойност е 157,5 млн. евро, а съфинансирането - около 65,7 млн. евро. Срокът е 19 години, от които 4 години гратисен период, като се предполага, че това ще бъде и срокът за изграждане на инсталацията, и 15 години срок за изплащане. Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката ѝ ще са до 7 млн. евро годишно. Тя ще бъде построена на площадка на ТЕЦ - София в района на Централна гара.\r\nКметът на София Йорданка Фандъкова обясни, че с инсталацията за RDF–отпадъци ще депонираме под 10% отпадъци, с което ще покрием изискванията на Европейската комисия за 2030 г. По думите ѝ депонирането е най-сериозният проблем, когато говорим за битови отпадъци и свеждането му до минимум е било и остава основна цел на Столична община, за да се погрижи за здравето на хората. „Технологията, която е избрана за София, се прилага в цяла Европа и непрекъснато се усъвършенства. Тя отговаря изискванията на Европейската комисия за най-добра доказана технология“, посочи кметът на София и уточни, че с пускането на новата инсталация част от старите мощности на ТЕЦ – София вече няма да работят на пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид - със 7% и азотните оксиди - с 2%. \r\nОт БСП – София пискаха заводът за преработка на отпадъци да бъде изграден в с. Яна, а не в ТЕЦ – София, за да спести замърсяването в столицата и напрежението сред гражданите. Калоян Паргов посочи, че са поставили това условие предвид исканията на 200 хил. жители на районите около ТЕЦ – София, че се опасяват от гледна точка на екологичния фон и замърсяването на въздуха. „Ние изразихме съмнения и за това, че от 80 млн. евро през последните 7-8 дни проектът вече струва двойно и в момента е 157 млн. евро. Въпросът беше как така се получи изведнъж толкова цената?“, коментира Паргов. Милка Христова – заместник-председател на Столичния общински съвет и общински съветник от БСП, обясни, че натоварването на „Топлофикация“ с още 130 млн. лв. заем заради инсталацията за RDF-oтпадъци ще го платят софиянци. Тя посочи, че е гласувала против проекта по три причини – защото не е ясно как ще се отрази това на икономическото здраве на „Топлофикация“, поради несигурност в мястото, на което се изгражда инсталацията, и заради липсата на достатъчна убеденост, че тя няма да допринесе за екологичното замърсяване на града.Агенция „Фокус“ припомня: Обектът е третата фаза на интегрирана система от съоръжения за третиране на битовите отпадъци на Столична община. През първата фаза бяха изградени инсталацията за компостиране на зелени отпадъци и депо „Садината“. При втората фаза беше изграден заводът за отпадъци с производство на RDF фракция, където могат да се произвеждат 180 хил. тона RDF годишно. Предвидено е в третата фаза инсталацията за комбинирано производство на енергия в София с оползотворяване на RDF-отпадък да бъде построена на площадка на „Топлофикация\" в района на Централна гара.\r\nЦветилена СИМЕОНОВА", "date": "2018.05.17", "title": "Столичният общински съвет одобри теглене на заем за 67 млн. евро за изграждане на инсталацията за RDF-отпадъци (OБЗОР)"}
{"url": "http://www.focus-news.net/news/2018/05/17/2523056/dzhumhuriet-germaniya-otnovo-obvini-turtsiya-v-nespazvane-na-sobstvenite-si-zakoni-i-na-vienskata-konventsiya.html", "text": "Официалните турски власти не разрешиха на западни дипломати да присъстват на съдебния процес срещу бившата съпредседателка на легалната и парламентарно представена кюрдска Демократическа партия на народите (ДПН) Фиген  Юксекдаг и това отново ескалира напрежението между Анкара и страните от ЕС, пише вестник „Джумхуриет”.\r\n Както външно министерство, така и правосъдното министерство отказаха искането на делегация на Германия, Швеция, Швейцария, Нидерландия и ЕС, в който са включени и посланиците на тези страни, да отидат в съдебната зала в затвора „Синджа” край Анкара. По този повод посолството на Германия отново обвини Анкара в погазване на собствените вътрешни закони и което е още по-показателно – на Виенската конвенция за дипломатическите и консулските отношения. „Това е категорично неприемливо и е лош знак за насоката, към която върви правовата държава в Турция”, се посочва още в позицията на германското посолство, цитирана от „Джумхуриет”. Георги Димов", "date": "2018.05.17", "title": "„Джумхуриет”.: Германия отново обвини Турция в неспазване на собствените си закони и на Виенската конвенция"}
{"url": "http://www.focus-news.net/news/2018/05/17/2523048/bsp-vnasya-podpiskata-sreshtu-sdelkata-s-chez.html", "text": "На 18 май 2018 г. (петък), в 10:30 часа, представители на БСП ще внесат събраните подписи от Национална гражданска инициатива държавата да отмени сделката за ЧЕЗ в КЕВР. Това съобщиха от пресцентъра на партията.", "date": "2018.05.17", "title": "БСП внася подписката срещу сделката с ЧЕЗ"}
{"url": "http://www.focus-news.net/news/2018/05/17/2523055/radio-poland-polskiyat-ministar-predsedatel-pristigna-v-sofiya-za-razgovori-za-prisaedinyavaneto-na-zapadnite-balkani-kam-es.html", "text": "Полският министър-председател Матеус Моравецки пристигна в българската столица за среща на високо равнище ЕС-Западни Балкани, за да обсъди възможното разширяване на Съюза. Полша гласно подкрепя разширяването на ЕС, което да включи Сърбия, Босна и Херцеговина, Косово, Албания, Македония и Черна гора, предава  Radio Poland.\r\nПо-рано председателят на Европейската комисия Жан-Клод Юнкер заяви, че ЕС трябва да приеме Западните Балкани, за да избегне война в региона. Полша, Италия и Австрия също искат скорошното присъединяване на Западните Балкани. Но някои страни членки не искат толкова бързото разширяване на блока. \r\nФранция иска ЕС първо да премине през вътрешни реформи, с които „да функционира по-добре“ преди присъединяването на други страни.  Виктор Турмаков", "date": "2018.05.17", "title": "Radio Poland: Полският министър-председател пристигна в София за разговори за присъединяването на Западните Балкани към ЕС"}
{"url": "http://www.focus-news.net/news/2018/05/17/2523057/babh-balgarskiyat-hlyab-e-kachestven-i-bez-nerazresheni-dobavki.html", "text": "Във връзка с писмо, постъпило в Централното управление на Българската агенция за безопасността на храните (БАБХ) от Върховната административна прокуратура, по повод публикация в медиите под заглавие „Качеството на хляба: Знаем ли какво ядем?“, контролните органи на агенцията са извършили проверки на производствени предприятия, търговски обекти, фурни и работилници, предлагащи на място хляб. Това съобщиха от пресцентъра на БАБХ. Инспектирани са и супермаркети, където на място се пекат хлябове и сладкарски изделия. \r\nОсновният акцент на проверките в цялата страна беше да се установи съответствието на предлагания на пазара хляб с изискванията на действащото законодателство, отнасящо се за храните. Проверките обхващаха още контрол на:  \r\n-\tрегистрация на обектите по Закона за храните;\r\n-\tтехнологичните документации за произвежданите видове хляб и хлебни изделия;\r\n-\tзаписите за технологичния контрол и прилаганата НАССР система;\r\n-\tпротоколи от лабораторни изпитвания на продуктите за доказване съответствието с качествените показатели и критериите за безопасност;\r\n-\tизползваните съставки, като се следи за влагането на неразрешени такива;\r\n-\tетикетирането на предлаганите видове хляб за съответствието им с изискванията на Регламент (ЕО) № 1169/2011 г.;\r\n-\tспазване на изискванията на Утвърден стандарт „България”.\r\n  \t  При инспекциите беше възложено да се извършва органолептична оценка на произведените видове хляб, включваща  степен на изпичане на кората и вътрешността на хляба, състояние на средината – шупливост и еластичност, цвят, вкус и мирис на продукта, както и за наличие на несвойствени примеси и чужди тела.\r\nОбобщените резултати от проверките в страната са следните:\r\n- Проверени обекти - общо 1084 броя.\r\nВ това число: \r\n- Производствени предприятия, хлебозаводи и цехове - 462 броя;\r\n- Фурни за хляб и работилници, предлагащи на място хляб - 426 броя;\r\n- Супермаркети, произвеждащи хляб и хлебни изделия - 196 броя;\r\n- Издадени предписания за отстраняване на несъответствия - 67 броя;\r\n- Съставени актове за установяване на административни нарушения - 5 броя.\r\nПри извършването на проверките контролните органи са констатирали, че всички обекти са регистрирани по реда на чл.12 от Закона за храните, с изключение на един обект, който работи  без регистрация по чл. 12 от Закона за храните, за което е издаден акт за установяване на административно нарушение (АУАН). Издадени са също 2 акта за установяване на административни нарушения, за констатирано наличие на използвани суровини с изтекъл срок на трайност и  2 АУАН, за предлаган пакетиран хляб без етикети със задължителната информация.\r\nАнализът за резултатите от извършените проверки сочи, че в произвежданите видове хляб и хлебни изделия се влагат традиционните пшенични брашна – бяло /тип 500/, „Добруджа“ /тип 750/, типово /тип 1150/ и пълнозърнесто /тип 1850/, царевично брашно, както и брашна от други зърнени култури – лимец, ръж, и др. \r\nВсички използвани брашна са с български произход, доставени от мелничните предприятия в страната, които също са регистрирани по реда на Закона за храните. Констатирано е, че в състава на част от брашната се съдържат ензимни комплекси и агент за обработка на брашна – аскорбинова киселина, които са разрешени за използване в тази категория храни, влагат се с технологична цел като подобряват хлебопекарните качества на брашното.  \r\nРазличните видове хляб и хлебни изделия са етикетирани в съответствие с изискванията на европейското и национално законодателство, на етикетите са обявени всички използвани съставки, включително и добавките в храните - набухватели, антиоксиданти, киселинни регулатори и консерванти, съгласно Регламент (ЕО) № 1333/2008 г. относно добавките в храните. \r\nПри извършването на проверките в страната не са установени случаи на произвеждан хляб с неразрешени съставки и добавки, както и предлагане на хляб с неустановен произход. Не са констатирани отклонения в качествените показатели и критериите за безопасност при лабораторните изпитвания и органолептичните оценки на различните видове хляб.\r\nПо-голямата част от издадените предписания се отнасят за констатирани несъответствия на хигиенните изисквания в производствените обекти, както и за пропуски в етикетирането на предлагания хляб – не са ясно откроени алергените в състава, непълна информация при предлагане на непредварително опакованите хлябове и др. Предстоят извършване на последващи проверки във връзка с изпълнение на предписанията.", "date": "2018.05.17", "title": "БАБХ: Българският хляб е качествен и без неразрешени добавки"}
{"url": "http://www.focus-news.net/news/2018/05/17/2523059/sport-nant-obyavi-che-klaudio-ranieri-napuska-otbora.html", "text": "Нант обяви на официалната си страница, че се разделя със старшия си треньор Клаудио Раниери. Италианският специалист ще напусне отбора след края на сезона по взаимно съгласие на страните.\r\nРаниери оглави Нант преди началото на сезона. В първата част на шампионата Нант претендира за място на европейските турнири, но след това между Раниери и ръководството на отбора възникна конфликт и отборът се спусна до десето място в Лига 1. Виктор Турмаков", "date": "2018.05.17", "title": "Спорт: Нант обяви, че Клаудио Раниери напуска отбора"}
{"url": "http://www.focus-news.net/news/2018/05/17/2523062/napredakat-v-izpalnenieto-na-opos-shte-bade-predstaven-na-preskonferentsiya-v-mosv-na-18-may.html", "text": "Напредъкът по изпълнението на Оперативна програма „Околна среда“ (ОПОС) 2014-2020 г. и взетите решения на 11-ото заседание на Комитета за наблюдение на ОПОС ще бъде представен на пресконференция в сградата на Министерството на околната среда и водите (МОСВ). Това съобщиха от пресцентъра на МОСВ. Ще участват министърът на околната среда и водите Нено Димов и ръководителят на Управляващия орган на ОПОС 2014-2020 г. Валерия Калчева. \r\nПресконференцията ще се проведе от 11.30 часа на 18 май 2018 г. (петък) в зала 103 в сградата на МОСВ на бул. „Княгиня Мария Луиза“ №22.", "date": "2018.05.17", "title": "Напредъкът в изпълнението на ОПОС ще бъде представен на пресконференция в МОСВ на 18 май"}
{"url": "http://www.focus-news.net/news/2018/05/17/2523052/aleksandar-stamboliyski-sindikalna-konfederatsiya-sayuz-na-balgarskite-transportni-rabotnitsi-v-ponedelnik-shte-stane-yasno-dali-shte-badat-organizirani-novi-protestni-deystviya.html", "text": "В понеделник ще стане ясно дали ще бъдат организирани нови протестни действия от страна на превозвачите. Това каза за Радио „Фокус“-Пирин Александър Стамболийски, председател на Синдикална конфедерация „Съюз на българските транспортни работници“. Той обясни, че тогава ще излезе информация от Брюксел дали ще продължи обсъждането на промените в регламента, който рестриктира превозвачите, или той ще бъде блокиран. Стамболийски допълни, че тогава превозвачите ще решат окончателно дали ще протестират отново и ако се стигне до там, съответно дали протестите ще бъдат в България или директно в Брюксел.\r\nПо думите му днес на мирното шествие в София са се събрали около 500 души, като не е имало никакви проблеми, както и не се е стигнало до блокиране на движението.\r\nНатали СТЕФАНОВА", "date": "2018.05.17", "title": "Александър Стамболийски, Синдикална конфедерация „Съюз на българските транспортни работници“: В понеделник ще стане ясно дали ще бъдат организирани нови протестни действия"}
{"url": "http://www.focus-news.net/news/2018/05/17/2523063/reuters-makedonskiyat-ministar-predsedatel-vizhda-prez-yuni-reshenie-v-spora-za-imeto-s-gartsiya.html", "text": "Македонският министър-председател Зоран Заев заяви, че споразумението между страната му и Гърция за спора с името може да се постигне преди срещата на високо равнище на ЕС през юни, предава  Reuters.\r\nЗаев проведе среща със своя гръцки колега Алексис Ципрас в кулоарите на срещата на високо равнище ЕС-Западни Балкани в София.\r\n„Обсъдихме специфичното решение на спора за името, което да бъде приемливо и за двете страни, но трябва да проведем допълнителни обсъждания в нашите страни“, заяви Заев пред репортери в София.\r\nЧленството на Македония в НАТО и ЕС е блокирано от Гърция заради спора за името. Атина твърди, че това име означава териториални претенции към едноименната провинция в северната част на страната.  Виктор Турмаков", "date": "2018.05.17", "title": "Reuters: Македонският министър-председател вижда през юни решение в спора за името с Гърция"}
{"url": "http://www.focus-news.net/news/2018/05/17/2523050/makedonskiyat-premier-zoran-zaev-s-gartsiya-izgradihme-priyatelstvo-koeto-e-neobratimo-i-to-shte-raste.html", "text": "С Гърция изградихме приятелство, което е необратимо и то ще расте. Това каза на пресконференция министър-председателят на Македония Зоран Заев, предаде репортер на Агенция „Фокус“. Попитан дали е възможно спорът за името да бъде отложен за наесен, Заев отговори, че ако няма решение, ще бъде отложено. „Ние изградихме приятелство, което е неповратно, това  приятелство ще расте. „Би било хубаво това решение, което са искали двете страни да бъде прието още сега“, каза Заев и отчете, че в края на юни предстои заседание на Европейския съвет и уточни, че ако не се постигне съгласие по спора за името, преговорите ще продължат.\r\n„Важно беше да потвърдим всички успехи, които министрите постигнаха. Те са големи. Когато преминем докрай целия процес, ще видим всички какво е значението му“, каза Заев и отчете, че разговорите са били съществени. „Разгледахме няколко опции. Една от опциите е приемливо решение за двете страни“, каза той. Македонският министър-председател заяви, че Гърция и Македония продължават консултациите в страните си.", "date": "2018.05.17", "title": "Македонският премиер Зоран Заев: С Гърция изградихме приятелство, което е необратимо и то ще расте"}
{"url": "http://www.focus-news.net/news/2018/05/17/2523060/ministar-ivaylo-moskovski-ima-shans-da-bade-korigiran-paketat-za-mobilnost-pravitelstvoto-stoi-zad-balgarskiya-transport.html", "text": "Аз вярвам, че има шанс да бъде коригиран пакетът за мобилност, чисто концептуално и в конкретни текстове, за да бъде обективно отчетено желанието на българския транспорт. Това каза министърът на транспорта Ивайло Московски, който дойде при протестиращите пред НДК превозвачи срещу „пакета за мобилност” на ЕС, предаде репортер на Агенция „Фокус”. „Декларирам още веднъж, че правителството и всички институции в държавата са зад вашите искания и зад вашите интереси”, подчерта министър Московски пред протестиращите. \r\nТой потвърди, че до късно снощи заедно с премиера Бойко Борисов са разговаряли с канцлера на Германия Ангела Меркел и президента на Франция Емануел Макрон, за да ги запознаят в детайли със ситуацията. „Обсъдихме текст по текст темите, които не са приемливи за българските превозвачи, а в някои аспекти и за останалите държави от Източна Европа. Колкото и късно да беше те извикаха своите съветници и разпоредиха да се търси възможен и балансиран вариант”, допълни транспортният министър и изрази увереност, че по този въпрос ще бъде постигнат положителен резултат, а интересите на българските превозвачи ще бъдат защитени. \r\nПротестното шествие на превозвачите приключи. \r\nИван ЛАЗАРОВ", "date": "2018.05.17", "title": "Министър Ивайло Московски: Има шанс да бъде коригиран „пакетът за мобилност”, правителството стои зад българския транспорт"}
{"url": "http://www.focus-news.net/news/2018/05/17/2523058/vratsa-otmeneno-e-bedstvenoto-polozhenie-v-obshtina-byala-slatina.html", "text": "Отменено е бедственото положение в Община Бяла Слатина. Това съобщи за Агенция „Фокус“ заместник областният управител на Враца Мирослав Комитски. Той обясни, че бедственото положение е отменено в 15.30 часа днес. По отношение на щетите, Комитски коментира, че би трябвало да са установени, но предстои тяхното остойностяване. Агенция „Фокус“ припомня: \r\nНа 15 май 2018 г. бе обявено бедствено положение в Община Бяла Слатина заради обилните валежи. Вследствие на бурята, стълб падна върху едно от училищата в града. Сериозни щети бяха нанесени върху някои частните домове. Отнесени бяха покриви на къщи. По улиците паднали дървета затрудняваха преминаването. \r\nДеница КИТАНОВА", "date": "2018.05.17", "title": "Враца: Отменено е бедственото положение в Община Бяла Слатина"}
{"url": "http://www.focus-news.net/news/2018/05/17/2523065/deputatite-odobriha-doklada-na-komisiyata-za-chez-i-poiskaha-elektrorazpredelitelnite-druzhestva-da-badat-strategicheski-obekti-ot-natsionalnata-sigurnost-obzor.html", "text": "Депутатите одобриха доклада на Комисията за ЧЕЗ. „За“ доклада гласуваха 148 депутатите „за“ и 48 „въздържали се“. Заедно с него народните представители приеха и проекторешение, с което възложиха на Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества. Народните представители решиха в срок до 31 декември 2018 г. правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия. Народното събрание реши в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката. \r\nВременната комисия за ЧЕЗ бе създадена с решение на Народното събрание от 14 март 2018 г. Създаването на комисията бе в отговор на разразилата се обществена реакция, свързана с оповестеното на 22 февруари 2018 г. решение на Надзорния съвет на ЧЕЗ Груп, с което се дава предварителното съгласие на компанията да продаде активите си на „Инерком България“ ЕАД. В доклада се посочва, че комисията е ориентирала работата си в две основни направления – приватизацията на мажоритарния дял в капитала на електроразпределителните дружества в Западна България и изясняване на всички обстоятелства около планираната продажба на ЧЕЗ. За целта комисията е провела 5 заседания, на които са изслушани представители на редица институции.\r\nВ рамките на дебата председателят на Комисията по енергетика и депутат от ГЕРБ Делян Добрев коментира, че Временната комисия за ЧЕЗ е излязла ялова, тъй като не е допринесла с никаква нова информация от последните два месеца, нито е препоръчала нещо, което да не е обсъждано. От БСП коментираха, че всичко в сделката с ЧЕЗ прилича на една голяма лъжа и зад нея стои уродливото, политическо-икономическото лице на държавата. \r\nПредседателят на комисията и зам.-председател на ПГ на „БСП за България“ Жельо Бойчев от своя страна заяви, че от работата на Комисията е видно, че кандидат-купувачът „Инерком България“ ЕАД не отговаря на нито един от критериите, които България е заложила като изисквания за инвеститорите през 2004 г.\"\r\nДеница КИТАНОВА", "date": "2018.05.17", "title": "Депутатите одобриха доклада на Комисията за ЧЕЗ и поискаха електроразпределителните дружества да бъдат стратегически обекти от националната сигурност (ОБЗОР)"}
{"url": "http://www.focus-news.net/news/2018/05/17/2523069/stara-zagora-v-park-artileriyski-shte-bade-otkrit-turnir-po-razlichni-vidove-sport-za-detsa-lisheni-ot-roditelski-grizhi.html", "text": "От 11.00 ч. на 18 май в парк \"Артилерийски\" в Стара Загора ще бъде открит турнир по различни видове спорт за деца, лишени от родителски грижи. Това съобщиха от пресцентъра на Община Стара Загора. Награждаването на победителите е предвидено за 13.00 ч.", "date": "2018.05.17", "title": "Стара Загора: В парк \"Артилерийски\" ще бъде открит турнир по различни видове спорт за деца, лишени от родителски грижи"}
{"url": "http://www.focus-news.net/news/2018/05/17/2523066/zam-kmetat-na-sofiya-yoana-hristova-izgrazhdaneto-na-instalatsiya-za-kombinirano-proizvodstvo-na-energiya-shte-oznachava-proizvodstvo-na-chista-visokoefektivna-energiya.html", "text": "Изграждането на инсталация за комбинирано производство на енергия в София ще означава производство на чиста, високо енергийно ефективна топло- и електроенергия. Това каза в интервю за предаването „Екологичен резонанс“ на Радио „Фокус“ Йоана Христова, зам.-кмет на София с ресор „Зелена система, екология и земеползване”. Тя обясни, че електроенергията би покрила нуждите на 20-30 хиляди домакинства, а топлоенергията - на 30-40 хиляди домакинства. Йоана Христова коментира, че в новата инсталация се предвижда 4-степенна система за очистване на димните газове, което ще доведе до намаляване на фините прахови частици с около 6,2 тона. \r\n„Ние имаме възможност да изградим една модерна инсталация, която да оползотворява онзи отпадък, който не може да бъде рециклиран. Това ще стане и с безвъзмездна финансова помощ от Европейската комисия, което ще се случи за първи път на територията на нашата страна и съответно е един шанс да застанем, наистина, до зелените градове, които вече от години използват този тип технология в Западна Европа. Над 450 са инсталациите с технология като нашата в Европа“, обясни Йоана Христова. Тя допълни, че се търси социална полза от оползотворяването на RDF-отпадъците, а не печалба. Христова каза още, че най-подходяща от екологична и икономическа гледна точка за изграждане на инсталацията е площадката на ТЕЦ.", "date": "2018.05.17", "title": "Зам.-кметът на София Йоана Христова: Изграждането на инсталация за комбинирано производство на енергия ще означава производство на чиста, високоефективна енергия"}
{"url": "http://www.focus-news.net/news/2018/05/17/2523072/muzeyat-na-mvr-shte-uchastva-v-porednoto-izdanie-na-evropeyskata-nosht-na-muzeite.html", "text": "Музеят на МВР ще се включи в 14-то издание на „Европейската нощ на музеите“ на 18 май 2018 г. (петък) с постоянна изложба на тема „История на Министерството на вътрешните работи от 1879 г. до края на 20 век“. Това съобщиха от пресцентъра на МВР. Посетителите ще видят оръжие, униформи, наградна система, знамена, технически средства, ползвани от службите на МВР при разкриване на престъпления, вещи на служители, веществени доказателства, документален и снимков материал, свързани с възникването, организацията и дейността на Министерството на вътрешните работи през годините. \r\nВсички, които проявяват интерес към изложбата, могат да я посетят утре от 17,30 – 22,30 ч. на адрес: ул. „Лавеле“ № 30. Входът е свободен. \r\n„Европейската нощ на музеите“ е организирана за първи път през 2005 г. от френското Министерство на културата и само за няколко години се разпространява успешно из цяла Европа.", "date": "2018.05.17", "title": "Музеят на МВР ще участва в поредното издание на „Европейската нощ на музеите\""}
{"url": "http://www.focus-news.net/news/2018/05/17/2523064/balgariya-i-sarbiya-podpisaha-dogovor-za-gazova-vrazka-mezhdu-dvete-strani.html", "text": "България и Сърбия подписаха договор за газовата връзка между двете страни, предаде репортер на Агенция „Фокус“. Това стана преди пресконференцията на премиера Бойко Борисов, председателят на Европейския съвет Доналд Туск и председателя на Европейската комисия Жан-Клод Юнкер след Срещата на Върна ЕС-Балкани. Документът бе подписан от енергийния министър Теменужка Петкова и сръбския ѝ колега Александър Антич. \r\nБе подписан и меморандум за разбирателство между Сърбия и Европейската инвестиционна банка. \r\nЛюба АЛЕКСИЕВА", "date": "2018.05.17", "title": "България и Сърбия подписаха договор за газова връзка между двете страни"}
{"url": "http://www.focus-news.net/news/2018/05/17/2523061/germanskiyat-kantsler-angela-merkel-prodalzhavame-da-podkrepyame-sporazumenieto-s-iran-vapreki-che-sasht-reshiha-da-izlyazat-ot-nego.html", "text": "Продължаваме да подкрепяме споразумението с Иран, въпреки че САЩ решиха да излязат от него. Това каза германският канцлер Ангела Меркел след срещата на върха ЕС-Западни Балкани, предаде репортер на Агенция \"Фокус\". \"Надяваме се Иран да спазва това споразумение. Говорихме и по въпросите за търговията. Искаме от американците едно безсрочно изключение от санкциите, наложени на фирмите, работещи в Иран. До края на месеца трябва да вземем решение по този въпрос\", обяви Меркел.", "date": "2018.05.17", "title": "Германският канцлер Ангела Меркел: Продължаваме да подкрепяме споразумението с Иран, въпреки че САЩ решиха да излязат от него"}
{"url": "http://www.focus-news.net/news/2018/05/17/2523074/plovdiv-ministar-nikolina-angelkova-i-zam-ministar-d-r-lozana-vasileva-shte-uchastvat-v-kragla-masa-za-obsazhdaneto-na-proekta-spodeli-balgariya.html", "text": "Министърът на туризма Николина Ангелкова и заместник-министърът на земеделието, храните и горите д-р Лозана Василева ще участват в кръгла маса за обсъждането на проекта „Сподели България“ в гр. Пловдив. Това съобщиха от пресцентъра на Министерството на туризма. На събитието ще бъдат дискутирани дестинациите „Розовата долина“ и „Западна Тракия“. Кръглата маса е част втори етап от реализацията на съвместната инициатива, по която двете министерства работят. \r\nСъбитието ще се проведе от 12.00 часа на 18 март 2018 г. (петък) в Дома на културата „Борис Христов“ в Пловдив.", "date": "2018.05.17", "title": "Пловдив: Министър Николина Ангелкова и зам.-министър д-р Лозана Василева ще участват в кръгла маса за обсъждането на проекта „Сподели България“"}
{"url": "http://www.focus-news.net/news/2018/05/17/2523054/premierat-boyko-borisov-blagodari-na-kitay-i-nepal-za-pomoshtta-im-v-izdirvaneto-na-boyan-petrov.html", "text": "Министър-председателят Бойко Борисов изпрати писма до председателя на Държавния съвет на Китайската народна република Ли Къцян и до премиера на Непал К. П. Шарма Оли. Това съобщиха от правителствената информационна служба. В тях той изразява благодарност за своевременното съдействие за организирането и провеждането на спасителната акция за намиране на българския алпинист Боян Петров.\r\nБългарският премиер оценява високо усилията на китайското правителство и институции, както и на непалските власти, които обезпечиха издирвателната акция по въздух и суша. Специална признателност той изразява на всички хора, участвали в спасителните екипи, въпреки крайно тежките метеорологични условия.", "date": "2018.05.17", "title": "Премиерът  Бойко Борисов благодари на Китай и Непал за помощта им в издирването на Боян Петров"}
{"url": "http://www.focus-news.net/news/2018/05/17/2523067/mkd-makedoniya-spored-angela-merkel-e-nalitse-znachitelen-napredak-v-pregovorite-za-imeto.html", "text": "Германският канцлер Ангела Меркел на заключителната конференция за медиите след края на срещата ЕС-Западни Балкани в София, потвърди, че Македония и Гърция са постигнали напредък в решаването на името и за това е получила потвърждение от премиерите Зоран Заев и Алексис Ципрас, предава македонската медия „МКД“.\r\n„Разговорите между Македония и Гърция са напреднали добре и е постигнат значителен напредък. Въпросът за името на Македония е важен“, заяви Меркел.\r\nВъв връзка с решенията за разширяването на ЕС, тя заяви, че днес не е имало решение и че този въпрос остава за европейската среща на високо равнище през юни, но добави, че всички страни от Западните Балкани имат европейска перспектива. „Със сигурност изискваме върховенството на закона и борба срещу корупцията и се нуждаем от значителен напредък в страните, заяви тя.\r\nНа въпрос дали Германия през юни ще подкрепи започване на преговори с Албания и Македония, та уточни: „Македония и Албания всеки ден бележат напредък в изпълнението на изискванията, особено е случая с Македония“. Виктор Турмаков", "date": "2018.05.17", "title": "„МКД“ (Македония): Според Ангела Меркел е налице значителен напредък в преговорите за името"}
{"url": "http://www.focus-news.net/news/2018/05/17/2523077/sport-fabio-fonini-se-klasira-na-chetvartfinala-na-turnira-v-rim.html", "text": "Италианецът Фабио Фонини победи германецът Петър Гойкович на третия кръг на тенис-турнира в Рим с резултат 6:4, 6:4.\r\nВ следващия кръг Фонини ще се срещне с победителя от двубоя Рафаел Надал и Денис Шаповалов.  Виктор Турмаков", "date": "2018.05.17", "title": "Спорт: Фабио Фонини се класира на четвъртфинала на турнира в Рим"}
{"url": "http://www.focus-news.net/news/2018/05/17/2523071/zhan-klod-yunker-ek-dokato-irantsite-uvazhavat-angazhimentite-si-es-shte-se-pridarzha-kam-dogovora-zapochvame-protses-kam-vrashtane-na-reglament-za-eksteritorialnite-sanktsii-v-sayuza.html", "text": "Докато иранците уважават ангажиментите си, ЕС ще се придържа към договора  започваме процес към връщане на регламент за екстериториалните санкции в Съюза. Това каза председателят на Европейската комисия Жан – Клод Юнкер по време на пресконференция в НДК след срещата ЕС  - Западни Балкани, предаде репортер на Агенция „Фокус“.  Юнкер припомни, че архитект на договора с Иран е бил именно ЕС. „Обявените американски санкции няма да останат без ефект. Това трябва да се знае. Ние в ЕК имаме задача да защитаваме нашите европейски предприятия и особено малките и средните. Вчера вечерта бях насърчен от дебата, който водихме“, каза той. По думите му предложенията na EK са били последвани от държавните правителствени ръководители. „Започваме процес към връщане към така наречения регламент от 1996 г., който е свързан с екстериториалните санкции в ЕС. Трябва да го направим и същевременно не бива да изчакваме. Освен това решихме да позволим на Европейската инвестиционна банка да посредничи на инвестициите на европейските предприятия в Иран“, каза той и уточни, че ЕК ще продължи своето сътрудничество с Иран. Юнкер поясни, че и комисарят по енергетика скоро ще бъде там, за да проследи връзките с иранските власти.", "date": "2018.05.17", "title": "Жан-Клод Юнкер, ЕК: Докато иранците уважават ангажиментите си, ЕС ще се придържа към договора, започваме процес към връщане на регламент за екстериториалните санкции в Съюза"}
{"url": "http://www.focus-news.net/news/2018/05/17/2523076/radio-svobodna-evropa-makedoniya-zoran-zaev-i-aleksis-tsipras-sa-se-spreli-na-edna-vazmozhnost-za-reshavane-na-spora-za-imeto.html", "text": "Македонският министър-председател Зоран Заев след срещата си със своя гръцки колега Алексис Ципрас в София заяви, че двамата са се спрели на един вариант за решаване на спора за името, който може да бъде приемлив и за двете страни. Той допълни, че започва процес за консултация със съответните фактори в страната, предава радио  „Свободна Европа“  в своята македонска редакция.\r\n„Разговаряхме по същество, занимавахме се с различни възможности , а една от възможностите е решение, приемливо и за двете страни“ заяви  Зоран Заев след срещата с гръцкия му колега Алексис Ципрас в София. „Сега в разговор у дома ще видим дали е възможно на практика прилагането на това решение с институциите на системата и ако е възможно вероятно ще имаме решение“, допълни той.\r\n„Трябва да внимаваме как това ще бъде проведено институционално, трябва да разговаряме с президентите на двете държави, с другите лидери, с ръководителите на опозициите, така че оставам до тук във връзка с подробностите за тази работа“, допълни той.\r\n\"Отсега нататък приятелството между Македония и Гърция е още по-силно. Решаваме спора, за да подсилим и укрепим достойнството и идентичността на гражданите в двете страни“, убеден е македонският министър-председател. Виктор Турмаков", "date": "2018.05.17", "title": "Радио „Свободна Европа“ (Македония): Зоран Заев и Алексис Ципрас са се спрели на една възможност за решаване на спора за името"}
{"url": "http://www.focus-news.net/news/2018/05/17/2523078/pazardzhik-v-denya-na-balgarskiya-sport-obshtina-peshtera-organizira-sporten-praznik.html", "text": "В Деня на българския спорт Община Пещера организира спортен празник, съобщи за Радио „Фокус“ – Пазарджик Стоян Йовчев, експерт Общината. Участниците в общинските ученически игри получиха от спортния експерт на Общината Добринка Смилянова награди за своите постижения в 7 вида спорт. И в отборните, и в индивидуалните състезания, класираните на челните места получиха предметни награди, грамоти и медали. След награждаването, централният площад в Пещера се превърна в спортна арена. Последователно своите умения демонстрираха състезателите на клуб „Пауър джим“ и грациите от „Далия старс“.", "date": "2018.05.17", "title": "Пазарджик: В Деня на българския спорт Община Пещера организира спортен празник"}
{"url": "http://www.focus-news.net/news/2018/05/17/2523070/afp-makedoniya-e-saglasna-na-priemlivo-sporazumenie-s-gartsiya-za-spora-s-imeto.html", "text": "Македонският министър-председател Зоран Заев заяви, че се е съгласил с гръцкия си колега по споразумение, което да сложи край на спора за името между двете съседни държави, предава  AFP.\r\n„Обсъдихме много възможности и се съгласихме за една, която е приемлива и за двете страни“, заяви Заев пред репортери, след като се срещна с Ципрас на срещата на високо равнище ЕС-Западни Балкани в София. Той не предостави допълнителни детайли.  Виктор Турмаков", "date": "2018.05.17", "title": "AFP: Македония е съгласна на „приемливо“ споразумение с Гърция за спора с името"}
{"url": "http://www.focus-news.net/news/2018/05/17/2523082/sport-fabio-fonini-se-klasira-na-chetvartfinala-na-turnira-v-rim.html", "text": "Италианецът Фабио Фонини победи германецът Петър Гойкович на третия кръг на тенис-турнира в Рим с резултат 6:4, 6:4.\r\nВ следващия кръг Фонини ще се срещне с победителя от двубоя Рафаел Надал и Денис Шаповалов.  Виктор Турмаков", "date": "2018.05.17", "title": "Спорт: Фабио Фонини се класира на четвъртфинала на турнира в Рим"}
{"url": "http://www.focus-news.net/news/2018/05/17/2523081/stara-zagora-poroen-dazhd-premesen-s-gradushka-s-goleminata-na-grahovo-zarno-valya-v-kazanlak.html", "text": "Пороен дъжд, премесен с градушка с големината на грахово зърно, валя в Казанлък в продължение на близо 5 минути, предаде кореспондент на Радио „Фокус“. В резултат на това по улиците се стича вода. Към момента няма информация за нанесени щети на автомобили, дървета или наводнени участъци в града.\r\nСлавяна ГАЙДАРОВА", "date": "2018.05.17", "title": "Стара Загора: Пороен дъжд, премесен с градушка с големината на грахово зърно, валя в Казанлък"}
{"url": "http://www.focus-news.net/news/2018/05/17/2523083/bchk-organizira-informatsionna-kampaniya-po-povod-mezhdunarodniya-den-za-saprichastnost-sas-zasegnatite-ot-hivspin-i-tehnite-blizki-na-20-may.html", "text": "20 май е обявен за Международен ден за съпричастност със засегнатите от ХИВ/СПИН и техните близки. По този повод Столичната организация на Българския Червен Кръст (БЧК) в рамките на проект „Знаещи, Можещи, Здрави”, съфинансиран от Програма за изпълнение на Общинска стратегия за развитие на физическото възпитание и спорта на Столична община и реализиран в подкрепа на инициативата \"София - Европейска столица на спорта през 2018 г.\", организира информационна кампания.\r\nПроектът „„Знаещи, Можещи, Здрави” развива уменията за безопасно поведение и повишаване на информираността при младите хора на възраст от 15 до 25 години, относно превенцията на ХИВ/СПИН. Дейностите са насочени към развитие на младежкото доброволчество, чрез привличане на младежи доброволци на възраст 15-25 години, ученици, учители, педагогически съветници и родители в провеждане на неформално обучение под формата на презентации по метода „Връстници обучават връстници”, спортни дейности и здравословен начин на живот. Предвидената информационна кампания цели повишаване на информираността сред младите хора за начините за зараняване и предаване на ХИВ/СПИН. С кампанията се търси и формирането на емпатия и намаляване на стигмата към живеещите с болестта и техните близки.\r\nВ рамките на информационната кампания ще бъде осъществено безплатно и анонимно изследване и консултиране за „HIV/СПИН” с мобилен кабинет на „Каритас-София”. Младежи-доброволци от БМЧК-София ще разпространят информационни брошури.\r\nСъбититето ще се проведе от 10:00 до 13:00 часа на 20 май (неделя) в алеите пред Народен театър „Иван Вазов”, а мобилният кабинет за анонимно и безплатно консултиране и изследване за ХИВ/СПИН ще бъде позициониран до служебния вход пред Народния театър „Иван Вазов”.", "date": "2018.05.17", "title": "БЧК организира информационна кампания по повод Международния ден за съпричастност със засегнатите от ХИВ/СПИН и техните близки на 20 май"}
{"url": "http://www.focus-news.net/news/2018/05/17/2523080/myarkata-za-neotklonenie-na-zadarzhaniya-s-podkup-sluzhitel-na-stolichna-obshtina-shte-bade-gledana-ot-1800-chasa-v-sofiyski-gradski-sad.html", "text": "Мярката за неотклонение на задържания с подкуп служител на Столична община ще бъде гледана от 18.00 часа от 22 състав на Софийски градски съд. Това съобщиха от пресцентъра на съда.", "date": "2018.05.17", "title": "Мярката за неотклонение на задържания с подкуп служител на Столична община ще бъде гледана от 18.00 часа в Софийски градски съд"}
{"url": "http://www.focus-news.net/news/2018/05/17/2523084/varhovniyat-administrativen-sad-otmeni-ovos-za-izgrazhdane-na-nova-yadrena-moshtnost-na-ploshtadka-2-na-aets-kozloduy.html", "text": "Тричленен състав на Пето отделение на Върховния административен съд (ВАС) отмени оценката за въздействие на околната среда (ОВОС), с която е одобрено осъществяването на инвестиционно предложение „Изграждане на нова ядрена мощност от най-ново поколение на площадката на АЕЦ „Козлодуй“ на Площадка 2. Това съобщиха от пресцентъра на ВАС. Решение № 6524 от 17 май 2018 г. по административно дело № 3947/2015 подлежи на обжалване пред петчленен състав на ВАС.", "date": "2018.05.17", "title": "Върховният административен съд отмени ОВОС за изграждане на нова ядрена мощност на площадка 2 на АЕЦ „Козлодуй“"}
{"url": "http://www.focus-news.net/news/2018/05/17/2523068/donald-tusk-evropeyski-savet-sreshtata-na-varha-es-zapadni-balkani-beshe-uspeh.html", "text": "Срещата на върха ЕС-Западни Балкани беше успех. Това каза на пресконференция председателят на Европейския съвет Доналд Туск след Срещата на върха ЕС-Западни Балкани, предаде репортер на Агенция „Фокус“. „Нека да благодаря на премиера Борисов и неговия екип. Те направиха нещо отлично. Наистина съм впечатлен по отношение на ваша ефикасност и решителност. Тази среща на Върха беше успех. Благодаря за чудесното българско гостоприемство. ЕС е и ще остане най-успешният партньор на целите Западни Балкани. Обсъждахме как да подобри връзките с региона – икономически, цифрови, инфраструктури“, заяви Тукс. Той уточни, че са се съгласили да удвоят средствата за „Еразъм+“, съгласили са се с намаляването на таксите за роуминг. „Програмата за свързаност не е алтернатива, нито заместваща програма на разширението. Това е начинът да се използва времето от днес до утре по по-ефективен начин. Не виждам друго бъдеще за Западните Балкани, освен европейска. Няма друга алтернатива“, посочи той. Според него тяхното място е в европейската общност. „Съгласихме се вчера вечерта, че ЕС ще засили иновациите, за да отговори на технологичните предизвикателства. Всичко това ще се базира на нашите европейски ценности“, добави той. \r\n„Що се отнася до ядрената сделка с Иран - ще я поддържаме, докато Иран изпълнява условията по нея. По търговията със САЩ постигнахме единен подход“, каза още Доналд Туск. \r\nЛюба АЛЕКСИЕВА", "date": "2018.05.17", "title": "Доналд Туск, Европейски съвет: Срещата на върха ЕС-Западни Балкани беше успех"}
{"url": "http://www.focus-news.net/news/2018/05/17/2523075/premierat-boyko-borisov-vsichki-si-tragnaha-ot-sreshtata-na-varha-es-zapadni-balkani-s-po-edno-na-um-edinstvenoto-spasenie-e-da-badem-edinni.html", "text": "Всички си тръгнаха от Срещата на върха ЕС-Западни Балкани с по едно на ум. Това каза на пресконференция министър-председателят Бойко Борисов след Срещата на върха ЕС-Западни Балкани, предаде репортер на Агенция „Фокус“. „Искам да се извиня на всички софиянци за чудовищния трафик, но не знам дали преди е имало толкова много премиери, президенти, канцлери, банкери. Извинявайте, но и ползите са много повече за България от това да изстрадаме два дни. Благодаря на всички, които дойдоха, както и на тримата големи. Това е уважение към българския народ. Крайно време е всички в България да разберат, че това е председателството на България и когато то е успешно и тя е успешна. Имахме много добра и честна дискусия. Отдавна не съм слушал така без лицемерие, а толкова честно и от сърце да си говорят тези, които са „за“ и „против“ различните скорости на присъединяване на страните към ЕС. Толкова страхове и приказки, особено в западните медии“, заяви Борисов. Премиерът отбеляза, че  БВП на Западните Балкани олицетворяват е 96 млрд. евро, колкото БВП на Словакия. „Това ли плаши ЕС? Не е ли по-добре тези хора да са в преговори с ЕС или да ги оставим другите геостратегически играчи да дойдат и усилят и немалкото си в този момент влияние, което имат през мюсюлманите, православните християни. До края на юни пак ще имаме възможност да си говорим, но така или иначе много теми за размисъл сме си задали. Всички си тръгнаха с по едно на ум“, подчерта премиерът. \r\n„Разходката по моста на влюбените, която направиха Меркел, Макрон и Тереза Мей е доста символична. За всички стана ясно, че с проблемите, които имаме с големите геостратегически играчи в света единството спасение на ЕС е да сме единни, един лист хартия да не може да мине между нас. Вече се осъзнали, че силата на ЕС е в това“, каза още Бойко Борисов. \r\nЛюба АЛЕКСИЕВА", "date": "2018.05.17", "title": "Премиерът Бойко Борисов: Всички си тръгнаха от Срещата на върха ЕС-Западни Балкани с по едно на ум - единственото спасение е да бъдем единни"}
{"url": "http://www.focus-news.net/news/2018/05/17/2523073/zhan-klod-yunker-ek-gotovi-sme-da-zapochnem-pregovori-sas-sasht-ako-poluchim-izklyuchenie-ot-predlaganite-merki-za-oblagane-s-mita.html", "text": "Готови сме да започнем преговори с трансатлантическите си партньори, ако получим изключение от предлаганите мерки за облагане с мита. Това каза председателят на Европейската комисия Жан-Клод Юнкер по време на пресконференция в НДК след Срещата на върха ЕС - Западни Балкани, предаде репортер на Агенция „Фокус“. По отношение на търговията между САЩ и ЕС, Юнкер посочи, че ЕК иска неограничено изключение по предлаганите тарифни мерки. „Ако Европа получи неограничено изключение от предлаганите мерки за облагане с мита, ние сме готови да започнем преговори с трансатлантическите ни партньори. Искаме да задълбочим енергийното сътрудничество, включително по втечнения природен газ и доброволно сътрудничество между регулаторите между двете страни“, каза Юнкер. По думите му това трябва да бъде основата. „Готови сме да обсъждаме със САЩ реформа на Световната търговска организация. Накрая при условия, че тези изключения са постоянни, сме готови да обсъдим това по какъв начин най-добре да подобрим достъпа до пазарите до индустриалните продукти, особено автомобилите, включително либерализацията на държавните поръчки“, каза Юнкер.", "date": "2018.05.17", "title": "Жан-Клод Юнкер, ЕК:  Готови сме да започнем преговори със САЩ, ако получим изключение от предлаганите мерки за облагане с мита"}
{"url": "http://www.focus-news.net/news/2018/05/17/2523087/iii-redoven-kongres-na-pp-abv-shte-se-provede-na-19-may.html", "text": "На 19 май 2018 г. (събота) от 11:00 часа, в зала „ЕФЕ“ на хотел „Маринела“, град София ще се проведе III редовен конгрес на ПП АБВ. Това съобщиха от пресцентъра на партията.\r\nПървата част на събитието ще бъде открита за медиите.", "date": "2018.05.17", "title": "III редовен конгрес на ПП АБВ ще се проведе на 19 май"}
{"url": "http://www.focus-news.net/news/2018/05/17/2523088/vitseprezidentat-iliyana-yotova-shte-otkrie-ofitsialnite-chestvaniya-po-sluchay-24-may-v-mikulchitse-republika-chehiya.html", "text": "По случай 24 май – Деня на славянската писменост и българската просвета и култура, вицепрезидентът Илияна Йотова ще бъде на посещение в Република Чехия, Република Словакия и Република Сърбия. Това съобщиха от прессекретариата на държавния глава.  По време на срещите ще бъдат обсъдени святото дело на славянските първоучители и техните ученици, които поставят началото на обединена Европа, както и ролята на средновековна България за развитието на европейската цивилизация, писменост и култура. \r\nНа 18 май 2018 г., петък, в чешката столица Прага вицепрезидентът Илияна Йотова ще проведе срещи с ръководствата на Сената на Република Чехия и на Камарата на депутатите. Акцент в разговорите ще бъдат резултатите от срещата на върха ЕС-Западни Балкани. \r\nНа 19 май 2018 г., събота, Илияна Йотова ще открие традиционното официално честване на празника на Св. св. Кирил и Методий в Микулчице, на което ще присъстват официални лица от Република България и Чешката република. В празника ще се включат българи от различни части на Централна Европа. Вицепрезидентът ще проведе разговори с представители на местната власт на Микулчице и Велехрад. \r\nПътуването по стъпките на Светите братя ще продължи с визити в словашките градове Девин и Нитра, където Илияна Йотова ще се срещне с представители на местната и духовната власт. Планирани са разговори на вицепрезидента с българската общност в Словашката република. \r\nВ неделя, 20 май 2018 г., от Нитра Илияна Йотова ще отпътува за сръбската столица Белград. Там ще посети парка „Калемегдан“, където са били посрещнати учениците на Кирил и Методий. \r\nВъв водената от Илияна Йотова делегация ще бъде и доц. д-р Ана Кочева от Института за български език към Българската академия на науките. Доц. Кочева е член на Съвета за работа с българите в чужбина към вицепрезидента.", "date": "2018.05.17", "title": "Вицепрезидентът Илияна Йотова ще открие официалните чествания по случай 24 май в Микулчице, Република Чехия"}
{"url": "http://www.focus-news.net/news/2018/05/17/2523089/ek-obyavyava-nachaloto-na-protsesa-za-namalyavane-na-tarifite-za-rouming-mezhdu-es-i-stranite-ot-zapadnite-balkani.html", "text": "Европейската комисия (EK) обявява началото на процеса за намаляване на тарифите за роуминг между ЕС и страните от Западните Балкани и приветства действията от страна на операторите към понижаване на цените през това лято. Това съобщиха от Представителството на ЕК в България.\r\nЛидерите на шестте партньори от страните от Западните Балкани подписаха днес в София Изявление за подкрепа за стартирането на Цифрова програма за Западните Балкани. Като част от този ангажимент те се договориха да подобрят инвестиционния климат за реализирането на цифрови проекти в региона и допринесат за стабилни, предсказуми и конкурентноспособни пазари в телекомуникационния сектор. \r\nТе се съгласиха да работят с Европейската комисия по създаването и провеждането на съвместен  ИКТ Регулаторен диалог, който ще подпомогне процесите на реформи в региона. \r\nКато основен елемент от изявлението за подкрепа за започването на Цифрова програма за Западните Балкани, комисар Мария Габриел обяви днес пътна карта за намаляване на тарифите на роуминга между Европейския съюз и Западните Балкани. \r\nПътната карта въвежда процес на мониторинг, който да се извършва от Органа на европейските регулатори в областта на електронните съобщения (БЕРЕК) и Телекомуникационните регулатори на Западните Балкани за пазарите на едро, и на дребно, така че да се оцени на място, реалното намаление на цените на роуминга. \r\nТова лято потребителите ще видят нови намалени търговски оферти касаещи роуминга, започвайки с пакетите от данни. Операторите ще продължат да договарят техните двустранни  роуминг сделки, така че от лятото на 2019 г., ние може да видим цени на дребно на роуминга между ЕС и Западните Балкани не по-високи от 70 евроцента за мегабайт, при използването на данни. \r\nКомисарят по въпросите на цифровата икономика и общество Мария Габриел заяви: „Приветствам ангажимента на телекомуникационните оператори в региона да намалят роуминг тарифите за пакетите с данни за своите клиенти за ЕС това лято. Ние гледаме напред и очакваме да видим как цените ще продължат  да намаляват, подобно на процеса в рамките на ЕС[1]. Ние вярваме, че сътрудничеството между Органа на европейските регулатори в областта на електронните съобщения (БЕРЕК) и Телекомуникационните регулатори на Западните Балкани  ще подпомогне подготовката на законови процедури и регулаторна уредба за намаляване на тарифите за роуминг при гласова телефония и при кратките текстови съобщения от 2019 или 2020 г. Това ще улесни потребителите в Западните Балкани и особено младите хора.\" \r\nКонтекст \r\nПо време на срещата на върха в Триест през юли 2017 г. ръководителите на страните от Западните Балкани одобриха цифровата интеграция като един от четирите компонента на многогодишния план за действие за регионалното икономическо пространство. \r\nВ своето съобщение от 6 февруари за Западните Балкани \"Надеждна перспектива за разширяване и за засилен ангажимент на ЕС за Западните Балкани\", Комисията обяви, че нейните цели ще бъдат постигнати чрез 6 отделни водещи инициативи, включително Цифрова програма за Западните Балкани, която беше горещо приветствана в заключенията на проведената в Скопие през април 2016 г. среща на върха на страните от Западните Балкани в областта на цифровите технологии. \r\nЗаключенията на срещата на високо равнище за Западните Балкани от 17 май 2018 г. подкрепят идеята за стартиране на Цифрова програма за Западните Балкани, която ще бъде оповестена в дейтайли в края на юни по време Дигиталната асамблея в София. \r\nИзявлението за подкрепа на Цифровата програма за Западните Балкани беше подписано в рамките на срещата на върха ЕС-Западни Балкани в София на 17 май 2018 г. от представителите на партньорите на страните от Западните Балкани (Албания, Босна и Херцеговина, Косово, Бивша югославска република Македония, Черна гора, Сърбия), \r\nЕдно от ключовите действия ще бъде намаляването на таксите за роуминг между самите държави от Западните Балкани и между региона и Европейския съюз. \r\nТаксите за роуминг между четирима от партньорите от страните от Западните Балкани значително са намалели благодарение на споразумението, което бе изпълнено през 2014 г. Разширяването на ползите от настоящото споразумение, така че то да обхване всички потребители в региона, е една от основните цели на документа, подписан днес. \r\nЕвропейската комисия също така е в диалог с всички оператори, присъстващи в Западните Балкани през тази година.Операторите заявиха своето намерение да обявят нови оферти на дребно за използването на данни, на много по-ниски цени, при роуминг между ЕС и страните от Западните Балкани още през лятото на 2018 г. \r\nOперататорите също така ще въведат мерки срещу шоково високите сметки за всичките си клиенти от Западните Балкани там, където това все още не е направено. Така потребителите ще избегнат плащането на прекомерно високи сметки, ако са пропуснали да активират своите нови оферти за роуминг. \r\nОператорите също така информираха Комисията, че от лятото на 2019 г. цените на дребно на роуминга между ЕС и Западните Балкани ще бъдат не повече от 70 цента/MB при използване на данни. Това би довело до значително подобрение на много от предлаганите понастоящем тарифи и ще бъде моментът, в който ще започне постепенно намаляване на роуминг цените на данни. \r\nЕвропейската комисия вече започна подготвителна работа и с регулаторните органи, както двустранно с партньорите от Западните Балкани, по техните специфични регулаторни за отделните държави въпроси, така и в по-общ план с Органа на европейските регулатори в областта на електронните съобщения BEREC. Регулаторните органи на страните от Западните Балкани ще бъдат поканени на специално събитие по време на пленарното заседание на BEREC в Гданск, Полша, в средата на юни 2018 г., където основните идеи и работния план ще бъдат представени под патронажа на председателя на BEREC.", "date": "2018.05.17", "title": "EK обявява началото на процеса за намаляване на тарифите за роуминг между ЕС и страните от Западните Балкани"}
{"url": "http://www.focus-news.net/news/2018/05/17/2523085/zoran-zaev-za-razreshavaneto-na-spora-za-imeto-utvardihme-variant-priemliv-i-za-dvete-strani.html", "text": "Има вариант за разрешаване на спора за името, който е „приемлив“ и за двете страни, остава да бъде получена подкрепа „у дома“. Това заяви министър-председателят на Македония след срещата с гръцкия си колега Алексис Ципрас, която се състоя в кулоарите на срещата ЕС-Западни Балкани в София, предава скопската телевизия „Канал 5“.\r\nМакедонският министър-председател Зоран Заев и гръцкият му колега Алексис Ципрас се срещнаха в четвъртък сутрин в София. Целта й бе  да се обобщят обсъжданията между двете страни досега и същевременно да се дадат насоки за следващите стъпки. „Успехът, постигнат досега от външните министри, е за уважение. Надявам се, че точно на срещата на върха на ЕС и Западните Балкани и на срещата с гръцкия премиер да можем да затвърдим досегашните успехи и, ако не друго, да поговорим за начините за намиране на решение\", заяви Заев в навечерието на важния ден. \r\nСпоред Атина обаче „още сме далеч“ от разрешаването на спора за името на Македония, въпреки постигнатия напредък в преговорите между двете съседни страни. „В преговорите с нашия съсед е постигнат значителен напредък, но все още сме далеч от приключването им и от постигането на споразумение“, заяви по-рано говорителят на гръцкото правителство Димитрис Цанакопулос в рамките на пресконференция в Атина. \r\nМеждувременно, в публичното пространство и в двете страни се спекулира около възможните сценарии за постигане на споразумение, с което да бъде сложен край на спора за името на Македония, който хвърля сянка върху двустранните отношения между Скопие и Атина повече от две десетилетия. Договорът ще отвори пътя на Македония за членство в Европейския съюз и НАТО.Тереза Герова", "date": "2018.05.17", "title": "Зоран Заев за разрешаването на спора за името: Утвърдихме вариант, приемлив и за двете страни"}
{"url": "http://www.focus-news.net/news/2018/05/17/2523090/sreshtata-es-zapadni-balkani-v-sofiya-aleksandar-vuchich-blagodari-na-ispaniya-za-pozitsiyata-y-za-kosovo.html", "text": "Президентът на Сърбия Александър Вучич разговаря с посланика на Испания в Европейския съюз Пабло Гарсия, като му благодари за всичко, което Мадрид е направил за страната му, предава македонската информационна агенция „Макфакс“.\r\nИспания е единствената държава от ЕС, чийто министър-председател не присъства на срещата на високо равнище между ЕС и Западните Балкани в знак на протест срещу участието на представители на Косово в нея. Испания е една от петте страни от Общността, които не признават независимостта на най-младата държава на Балканите. Вместо премиерът Мариано Рахой, в София бе изпратен посланик Гарсия.Тереза Герова", "date": "2018.05.17", "title": "Срещата ЕС-Западни Балкани в София: Александър Вучич благодари на Испания за позицията й за Косово"}
{"url": "http://www.focus-news.net/news/2018/05/17/2523094/otkrivat-dve-renovirani-mestoobitaniya-v-stolichniya-zoopark.html", "text": "В присъствието на кмета на София Йорданка Фандъкова утре –18 май ще бъдe представен нов реализиран проект на Столичния зоопарк. Това съобщиха от пресцентъра на Столична община. Ще бъдат показани  две нови местообитания . Обновените и разширени външни заграждения на сурикатите и на гривестите бодливи свинчета са поредния завършен ремонт в парка. В края на месеца ще стартира и мащабната реконструкция и разширение на сектор „Примати“, което ще е вторият голям ремонт в новата история на парка, след завършването на разширението на сектор „Големи котки“ през 2017 г. юбилейните чествания Откриването на местообитанията, както и символичен старт на честванията на Столичния зоопарк по повод 130 годишнина от създаването му, ще започне от 11:30 часа. \r\nОткриването ще продължи със своеобразен фестивал в събота и неделя, 19 и 20 май, като в програмата са предвидени забавления за малки и големи – включително концерт и театър за най-малките. Цялата програма е публикувана .", "date": "2018.05.17", "title": "Откриват две реновирани местообитания в Столичния зоопарк"}
{"url": "http://www.focus-news.net/news/2018/05/17/2523096/ministar-valentin-radev-i-poslanitsite-na-stranite-ot-es-shveytsariya-i-sasht-shte-provedat-rabotna-sreshta-na-18-may.html", "text": "На 18 май (петък) министър Валентин Радев ще проведе работна среща с посланици от страните от ЕС, Швейцария и САЩ. Набелязаните акценти ще обхващат теми, свързани със  сигурността на границите, резултати в борбата с организираната престъпност и предприетите мерки за сигурност по време на летния туристически сезон. Това съобщиха от пресцентъра на МВР. \r\nКратки изявления за медиите са предвидени в 15.00 часа.", "date": "2018.05.17", "title": "Министър Валентин Радев и посланиците на страните от ЕС, Швейцария и САЩ ще проведат работна среща на 18 май"}
{"url": "http://www.focus-news.net/news/2018/05/17/2523098/sofiya-mazh-napadnal-meditsinska-sestra-v-mbal-svoge-e-predaden-na-sad.html", "text": "За по-малко от две седмици Районна прокуратура – Своге е приключила досъдебно производство и е внесла обвинителен акт срещу А.С. за извършено от него престъпление по чл. 131, ал. 2, т. 3, вр. чл. 130, ал. 1 от НК. Това съобщиха от пресцентъра на Апелативна прокуратура-София. Той бил привлечен към наказателна отговорност, след като около 16 ч. на 02.05.2018 г., в сградата на „МБАЛ Своге“ ЕООД, причинил на медицински специалист лека телесна повреда. \r\nМъжът нападнал медицинската сестра в манипулационна стая на хирургичното отделение при изпълнение на службата й. От нанесените й удари с ръце и крака жената получила кръвонасядания, съчетани с травматичен оток, на главата, в областта на лявата ушна мида, както и по двете бедра. \r\nПонастоящем спрямо обвиняемия е взета мярка за неотклонение „подписка“. \r\nПредстои съдът да определи дата за съдебно заседание за разглеждане и решаване на делото.", "date": "2018.05.17", "title": "София: Мъж, нападнал медицинска сестра в МБАЛ – Своге, е предаден на съд"}
{"url": "http://www.focus-news.net/news/2018/05/17/2523079/donald-tusk-evropeyski-savet-evropa-e-dostatachno-golyama-i-silna-za-da-osinovi-i-prieme-proekta-na-razshiryavane-sas-zapadnite-balkani-s-vsichkite-problemi-i-posledstviya.html", "text": "Европа е достатъчно голяма и силна, за да осинови и приеме проекта на разширяване със Западните Балкани с всичките проблеми и последствия. Това каза Доналд Туск, председател на Европейския съвет по време на пресконференция в НДК след Срещата на върха ЕС - Западни Балкани, предаде репортер на Агенция „Фокус“. „Исторически, географски като манталитет, като култура, този регион е част от Европа. В това отношение трябва да има съответно и политически последствия. Ние днес не се правихме, че всичко е ясно и просто. Има скептицизъм в Европа, когато става въпрос за разширяване по различни причини. Но разширяването е политически феномен. Нямам съмнение, че ще бъдем свидетели и в бъдеще на определени проблеми, спорове, но процесът, тенденцията е абсолютно ясна. Всички 28 колеги, ръководители и вчера и днес бяха наясно, че говорим за европейската перспектива на региона. Нашето намерение не е да разваляме този процес, като предлагаме нещо нереалистично, като бърза писта или нещо такова“, каза Туск. Той посочи, че трябва да се оцени целият проблем в правилните му пропорции. Според него, ако се сравни регионът на Западните Балкани с други части на Европа, може да се каже, че по проблемите на глава от населението те са доста повече в Западните Балкани, отколкото в Германия и Франция заедно. „Затова трябва да бъдем последователни и да внимаваме в своите обещания. Днес за всички е ясно, че това беше една следваща, много сериозна и важна стъпка в европейския път на целия регион“, допълни председателят на Европейския съвет.", "date": "2018.05.17", "title": "Доналд Туск, Европейски съвет: Европа е достатъчно голяма и силна, за да осинови и приеме проекта на разширяване със Западните Балкани с всичките проблеми и последствия"}
{"url": "http://www.focus-news.net/news/2018/05/17/2523099/blagoevgrad-vazrasten-mazh-e-predaden-na-sad-za-ubiystvo-na-sina-si-v-s-mendovo.html", "text": "Oкръжна прокуратура – Благоевград е внесла обвинителен акт срещу И.С. (на 82 години) от с. Мендово за убийство на сина си – престъпление по чл. 116, ал. 1, т. 3, вр. чл. 115, ал. 1 от НК. Това съобщиха от пресцентъра на Апелативна прокуратура-София. \r\nОбвиняемият С. живеел в с. Мендово заедно със съпругата си. Семейството обитавало двуетажна къща, като вторият етаж на жилището се ползвал от сина им – Р.С. Отношенията между сина и родителите били влошени, поради ежедневната употреба на алкохол от негова страна. \r\nВ периода от 2008 г. до 2015 г. мъжът многократно бил настаняван и лекуван в психиатрично заведение с диагноза поведенчески разстройства, вследствие на употреба на алкохол. Тъй като не работел, непрекъснато искал пари от възрастните си родители. Постоянно тормозел психически и физически майка си и баща си, а когато те му отказвали финансова подкрепа, им нанасял побой. Често, след като били малтретирани от сина си, двамата отивали в дома на дъщеря си в с. Първомай, а обвиняемият С. нощувал и в сламена колиба, която се намирала в близост до селото. За агресивното поведение на Р.С. възрастните родители подавали жалби до полицията и до кмета на с. Мендово. \r\nОколо 21 ч. на 15.07.2016 г. мъжът отишъл при родителите си, за да търси пари. След като му било отказано, той заплашил да ги набие с дървен кол. Бащата му дал два лева и той излязъл от къщата, за да си купи алкохол. След това обвиняемият И.С. се отправил към колибата си, за да пренощува там. Няколко часа по-късно при него дошъл синът му, който бил пиян и отново поискал пари. След първоначалния отказ агресивният мъж взел един кол и го заплашил с побой. Обвиняемият пак му дал два лева, след което синът му се върнал в кръчмата. По-късно вечерта Р.С. се прибрал в дома си пиян и легнал да спи в стаята на втория етаж. \r\nСлед полунощ възрастният мъж също се прибрал в къщата. Взел брадва и около 2 ч. през нощта се качил в стаята, където спял синът му. Обвиняемият С. му нанесъл два удара – в областта на шията и по главата, след което бързо напуснал дома си. Скрил брадвата в слама до колибата. \r\nОколо 7 ч. сутринта, когато съпругата му се събудила, той й казал, че синът им „вече няма да пие ракия“. След това отишъл до дома на кмета и му разказал за случилото се. Последният го придружил до къщата му, видял окървавеното тяло на пострадалия на втория етаж и се обадил на телефонен номер 112. \r\nОт заключението на съдебно-медицинската експертиза се установява, че смъртта на Р.С. се дължи на обширно, напречно разположено през горната част на шията, порезно-посечно нараняване. \r\nСпоред вещите лица, към инкриминирания период, обвиняемият И.С. е усещал силен страх, раздразнение, безизходица, витална застрашеност, депресия. Те посочват, че той може да дава обяснения и да участва в качеството на обвиняем в наказателното производство. \r\nПредстои делото да продължи в съда.", "date": "2018.05.17", "title": "Благоевград: Възрастен мъж е предаден на съд за убийство на сина си в с. Мендово"}
{"url": "http://www.focus-news.net/news/2018/05/17/2523093/zhan-klod-yunker-bryuksel-predpriema-deystviya-za-blokirane-na-vazdeystvieto-v-es-na-amerikanskite-sanktsii-sreshtu-iran.html", "text": "В петък Европейският съюз ще предприеме действия за блокиране на ефектите в Общността от американските санкции срещу Иран. Това обяви председателят на Европейската комисия Жан-Клод Юнкер на срещата ЕС-Западни Балкани в София, като поясни, че усилията на Брюксел са насочени към съхраняване на споразумението за ядрената програма на Иран, предава AFP.\r\n„Ще започнем процеса „блокиране на статут“, който има за цел да неутрализира последиците от американските санкции в ЕС. Трябва да го направим и ще го направим - утре сутринта в 10:30 часа\", заяви Юнкер на срещата на високо равнище в българската столица. Тереза Герова", "date": "2018.05.17", "title": "Жан-Клод Юнкер: Брюксел предприема действия за блокиране на въздействието в ЕС на американските санкции срещу Иран"}
{"url": "http://www.focus-news.net/news/2018/05/17/2523102/veliko-tarnovo-kmetat-daniel-panov-otkri-obnoven-stroitelen-hipermarket.html", "text": "Кметът на Велико Търново Даниел Панов уважи церемонията по откриването на обновения и разширен строителен хипермаркет „Практикер“, който се намира в Търговския парк на Старата столица. Това съобщиха от пресцентъра на Община Велико Търново. Градоначалникът и председателят на съвета на  директорите на „Видеолукс Холдинг“ Тодор Белчев прерязаха лентата на обновения обект. Хипермаркетът отваря десетки нови работни места, разширен е с близо 3000 кв. метра и предлага над 50 000 артикула.\r\n„Това е поредната значима инвестиция във Велико Търново, която спомага за икономическия просперитет на града, до повишаване на конкурентоспособността и на средната работна заплата. Не на последно място, обновеният хипермаркет увеличава избора и пред клиентите“, каза по време на откриването кметът на Велико Търново Даниел Панов.\r\nКметът припомни, че Старата столица е все по-притегателно място за инвестиции и е сред 20-е български града, които са основни генератори на икономически растеж. „С реализацията на проектите ни за градска среда и инфраструктура целим непрекъснато да подобряваме условията за живот и за бизнес. Старата столица привлича все повече инвестиции, а това води и до повишаване на жизнения стандарт“, продължи Панов и поздрави всички гости и по случай големия църковен празник Възнесение Господне – Спасовден.\r\nСред гостите бяха също заместник-кметът Снежана Данева-Иванова, областният управител проф. Любомира Попова, председателят на Общинския съвет Венцислав Спирдонов.", "date": "2018.05.17", "title": "Велико Търново: Кметът Даниел Панов откри обновен строителен хипермаркет"}
{"url": "http://www.focus-news.net/news/2018/05/17/2523092/frenskiyat-prezident-emanyuel-makron-nikakvi-zadalbocheni-pregovori-ne-mogat-da-se-sastoyat-sas-sasht-bez-palno-osvobozhdavane-ot-mitata.html", "text": "Никакви задълбочени преговори не могат да се състоят със САЩ без пълно освобождаване от митата. Това каза на пресконференция президентът на Франция Еманюел Макрон след Срещата на върха ЕС-Западни Балкани, предаде репортер на Агенция „Фокус“. „Събрали сме се в рамките на среща, посветена на отношение между ЕС и Западните Балкани. Вчера имахме много сериозна и важна среща. Говорихме за две теми – за Иран и търговията. Те са тестове за суверенитета на Европа. Единството, което желая, мисля, че вчера бе обект на положителна среща, защото позициите бяха ясни и силни. В областта на търговията – никакви задълбочени преговори не могат да се състоят със САЩ без пълно освобождаване от митата“, заяви Макрон. Според него, ако ли не, Европа ще отговори в защита на своите интереси. „Такава е и темата, която имаме с Иран. Заедно потвърдихме европейската воля да запазим ползите от споразумението, включително и за Иран и така да защитим легитимните интереси на предприятията ни. Потвърждаваме споразумението от 2015 г., но да разширим разговорите за ядрената дейност на Иран след 2025 г. ЕК предложи възможности, за да напреднем бързо“, допълни той и подчерта, че Европа трябва да бъде силна и обединена. \r\nЛюба АЛЕКСИЕВА", "date": "2018.05.17", "title": "Френският президент Еманюел Макрон: Никакви задълбочени преговори не могат да се състоят със САЩ без пълно освобождаване от митата"}
{"url": "http://www.focus-news.net/news/2018/05/17/2523101/sport-viktoriya-tomova-se-klasira-za-chetvartfinalite-na-turnira-vav-frantsiya.html", "text": "Виктория Томова се класира за четвъртфиналите на турнира в Сен Годен, Франция. Първата ракета на България при жените се наложи над  Франческа Ди Лоренцо от САЩ със 7:5, 6:4 в двубой, продължил два часа и 10 минути. \r\nЗа място на полуфиналите Томова ще играе срещу победителката от мача между втората поставена Аранча Рус от Холандия и Джесика Пиери от Италия.", "date": "2018.05.17", "title": "Спорт: Виктория Томова се класира за четвъртфиналите на турнира във Франция"}
{"url": "http://www.focus-news.net/news/2018/05/17/2523104/haskovo-53-ti-natsionalen-sabor-na-narodnoto-tvorchestvo-kitna-trakiya-pee-i-tantsuva-shte-se-provede-v-haskovo-na-19-may.html", "text": "53-ти Национален събор на народното творчество „Китна Тракия пее и танцува” ще се проведе в Хасково на 19 май, събота. Организатор е Община Хасково. Това каза на пресконференция Венета Въжарска, гл. експерт в направление „Култура“ в Общината, съобщиха от Община Хасково.\r\nТази година в националния събор за народно творчество „Китна Тракия пее и танцува” ще участват 66 фолклорни групи и 48 индивидуални изпълнители на две сцени. Участниците са от 39 населени места и 14 общини. Съборът се провежда в местността „Кенана” на две сцени.\r\nНа първа сцена фолклорните групи ще бъдат оценявани от жури в състав: председател – академик Крум Георгиев, председател на сдружение „Общество за фолклор“. Членове: Златка Тимонова – хореограф и Мариана Славова – историк.\r\nНа втора сцена участниците ще бъдат оценявани от жури с председател Фанка Койнарова – народна певица и членове: Иван Иванов и Александър Милушев – хореографи.\r\nВече трета година Община Хасково присъжда златен, сребърен и бронзов медали във всяка категория. Съборът ще започне в 10.00 часа, а официалното откриване ще се състои в 12.00 часа със специалното участие на Ансамбъл за изворен фолклор „Бистрица“ и „Бистришките баби“.\r\nВ рамките на събора „Китна Тракия“ ще се проведе и Базар на занаятите, организиран от Сдружение с нестопанска цел „Българско е“. Занаятчиите ще изложат своите произведения на 17 и 18 май в центъра на град Хасково, пл. „Атлантически“, а в самия ден на събора - 19 май, в парк „Кенана“.\r\nУчастниците са от  общините Хасково, Димитровград, Минерални бани, Харманли, Любимец, Стамболово, Свиленград, Ямбол, Асеновград, Гурково, Пазарджик, София, Садово, Карнобат.", "date": "2018.05.17", "title": "Хасково: 53- ти Национален събор на народното творчество „Китна Тракия пее и танцува”  ще се проведе в Хасково на 19 май"}
{"url": "http://www.focus-news.net/news/2018/05/17/2523105/mon-natsionalnoto-vanshno-otsenyavane-za-uchenitsite-ot-iv-klas-priklyuchi.html", "text": "Днес се проведе националното външно оценяване за четвъртокласниците по \"Човекът и природата”, с което приключват изпитите за тях. Това съобщиха от пресцентъра на Министерството на образованието и науката (МОН).\r\nТестът се състои от 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. Изпитът бе с продължение от един учебен час, а за децата със специални образователни потребности – два учебни часа. \r\nЦелта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално.\r\nС резултатите от националното външно оценяване по математика може да се кандидатства за обучение в прогимназиален етап в профилираните гимназии с профил \"Математически\" и \"Природни науки\", като тежестта им при балообразуването се определя от конкретното училище.\r\nТестовете и верните отговори от всичките изпити на четвъртокласниците са публикувани на страницата на Министерството на образованието и науката в раздел “Общо образование“.\r\nВ понеделник – 21 май, започва външното оценяване за седмокласниците. Същия ден ще се проведе и държавният изпит по български език и литература за зрелостниците.", "date": "2018.05.17", "title": "МОН: Националното външно оценяване за учениците от IV клас приключи"}
{"url": "http://www.focus-news.net/news/2018/05/17/2523103/frenskiyat-prezident-emanyuel-makron-blagopriyatno-nastroeni-sme-kam-opredeleni-pravila-kato-otchitame-spetsifikata-na-suhopatniya-transport-v-balgariya.html", "text": "Благоприятно настроени сме към определени правила, като отчитаме спецификата на сухопътния транспорт в България. Това каза на пресконференция президентът на Франция Еманюел Макрон след Срещата на върха ЕС-Западни Балкани, предаде репортер на Агенция „Фокус“. „Говорихме по различни теми, важни за България. Бих желал да осъществим напредък по тях. И аз съм поел ангажименти. Първата тема е пакет „Мобилност“, която е много чувствителна. Бих желал да постигнем компромиси в идните месеци. Желаем задълбочена реформа в директивата за командированите работници. Благоприятно настроени сме към определени правила, като отчитаме спецификата на сухопътния транспорт в България. Мисля, че от гледна точка на календара, това ще стане през септември“, коментира Макрон. \r\nЛюба АЛЕКСИЕВА", "date": "2018.05.17", "title": "Френският президент Еманюел Макрон: Благоприятно настроени сме към определени правила, като отчитаме спецификата на сухопътния транспорт в България"}
{"url": "http://www.focus-news.net/news/2018/05/17/2523107/zamestnik-ministar-milko-berner-vze-uchastie-v-konferentsiya-na-evropeyskata-mrezha-za-migratsiya.html", "text": "Конференцията на Европейската мрежа за миграция (ЕММ) по случай 10-та годишнина от нейното създаване се проведе на 15 май в Брюксел. В нея участваха комисарят по миграция, вътрешни работи и гражданство Димитрис Аврамополус, председателят на Комисията LIBE на Европейския парламент Клод Мораес, представители на Европейската комисия, Европейския парламент, европейски и национални институции и международни организации. Това съобщиха от пресцентъра на МВР.\r\nВ приветствието си към участниците заместник-министър Бернер  подчерта важната роля на ЕММ в подпомагането на вземане на решения на европейско ниво чрез предоставяне на навременна, актуална, сравнима и обективна информация по въпросите на миграцията и убежището. \r\nТой очерта приоритетите на Българското председателство в областта на миграцията и убежището като акцентира върху усилията на България в работата  по  финализирането на реформата на Общата европейска система за убежище. Отбеляза  действията на Българското председателство за постигане на консенсус по Дъблинския регламент и предложената изцяло нова глава, поставяща основите на  напълно развит механизъм за управление на системата за миграция и убежище на ЕС, когато е подложена на натиск.  \r\nНе на последно място г-н Бернер отправи послание за необходимостта от противодействие на популизма и спекулациите със страховете на европейските граждани, пораждащи фрагментация, капсулиране и ксенофобия, чрез ясни политики и  послания, които да покажат на хората, че техните проблеми са разбрани и се работи за тяхното решаване. \r\nЕвропейската мрежа за миграция е създадена с решение Съвета на ЕС  през 2008 година. България участва в работата на мрежата от самото начало. Отбелязването на годишнината от създаването на ЕММ по време на Българското председателство дава възможност на България да утвърди ролята си на стабилен партньор и активен участник в дейността на ЕММ. \r\nНа 31 май и 1 юни в София  ще се проведе национална конференция на ЕММ под наслов: \"Пътища на миграцията:Предизвикателства и фактори за успех в управлението на миграционните потоци“.", "date": "2018.05.17", "title": "Заместник-министър Милко Бернер взе участие в конференция на Европейската мрежа за миграция"}
{"url": "http://www.focus-news.net/news/2018/05/17/2523106/prevozvachi-ot-tsyalata-strana-izlyazoha-na-protest-sreshtu-evropeyskiya-paket-za-mobilnost-obzor.html", "text": "Автомобилни превозвачи от цялата страна излязоха на мирен протест срещу подготвяните регламенти на ЕС - „Мобилен пакет I“ и „Мобилен пакет II“, налагащи нови правила в придвижването на стоки и хора. Превозвачи и международни шофьори, заедно със своите камиони и автобуси, изразиха недоволството си в София, Пловдив, Варна, Бургас, Русе, Плевен, Велико Търново, Видин, Враца, Свиленград, Смолян както и на граничните пунктове „Кулата“ и „Илинден“.\r\n Мирният протест на автомобилните превозвачи бе насочен срещу някои от предвидените регулации, които въвеждат задължението за ползване на редовната седмична почивка извън борда на превозното средство. Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Те се обявяват още и срещу изискването за завръщане „у дома” на всеки три седмици, защото така предприятията ще правят допълнителни разходи за транспорт на служителите, за да се върнат в страната.\r\nОт рано сутринта в столицата множество камиони и автобуси на протестиращи превозвачи се бяха подредили в платното за движение на бул. „Цариградско шосе” в посока центъра на столицата. „Нашите искания са срещу дискриминацията, която се провежда от големите държави. Какви са тези глупости? На 21-вия ден трябва да се приберем в България - това е просто невъзможно”, каза за Агенция „Фокус” Димитър Димитров, един от протестиращите международни шофьори.\r\nПо-късно от площад „Македония“ потегли и шествие, което премина през Съдебната палата и по пешеходната зона на бул. „Витоша“ достигна до НДК, където се провеждаше срещата на върха ЕС-Западни Балкани. Протестиращите носиха транспаранти с надписи „Европа на две скорости = България на задна скорост”, „Не на дискриминацията в ЕС”, „Транспортен пакет 1 и 2 =exit” и настояваха предвидените промени да отпаднат. \r\nПред изразяващите недоволството си превозвачи Асоциацията на българските предприятия за международни превози и пътищата Георги Петърнейчев заяви, че браншът е обединен и получавайки подкрепата на всички политически партии е готов да протестира дори в Брюксел. „В състояние сме да затворим всички околовръстни пътища на Брюксел“, подчерта Петърнейчев и допълни, че новите регулации целят да елиминират по административен път българските превозвачи от вече разработените пазари. \r\nПред протестиращите превозвачи говори и евродепутатът Ангел Джамбазки. „Ние сме против това 150 хил. души да бъдат превърнати в мигранти. Не ни интересува нито Макрон, нито баба му. Искаме тези хора да останат и да работят в България”, каза евродепутатът и призова българските превозвачи да проведат протест и в Брюксел. \r\nНародният представител от ПГ на ГЕРБ Станислав Иванов увери протестиращите, че те получават подкрепата на политическите партии в парламента и изрази надежда законодателният пакет, срещу който превозвачите изразяват недоволството си, да не мине във вида, в който е предложен.\r\nС превозвачите се срещна и транспортният министър Ивайло Московски. Той ги увери, че има шанс „пакетът за мобилност“ да бъде коригиран, както и че правителството стои зад българския транспорт. \r\nСлед срещата на върха темата коментира и френският президент Еманюек Макрон, който заяви: „Бих желал да постигнем компромиси в идните месеци. Желаем задълбочена реформа в директивата за командированите работници. Благоприятно настроени сме към определени правила, като отчитаме спецификата на сухопътния транспорт в България. Мисля, че от гледна точка на календара, това ще стане през септември“. \r\nИван ЛАЗАРОВ", "date": "2018.05.17", "title": "Превозвачи от цялата страна излязоха на протест срещу европейския „пакет за мобилност“ (ОБЗОР)"}
{"url": "http://www.focus-news.net/news/2018/05/17/2523108/smolyan-i-zul-otbelyazvat-20-godini-ot-podpisvaneto-na-sporazumenieto-za-pobratimyavane.html", "text": "През  2018 г . Смолян и Зул празнуват 20 годишнината  от подписването на споразумение за побратимяване и партньорство. Това съобщиха от пресцентъра на Община Смолян. По този повод в градската художествена галерията на германския град бе открита изложба на смолянския художник Стефан Данчев.  Изложбата бе открита през април, когато по покана на кмета на града, в Зул гостува делегация от Смолян, водена от зам.-кмета инж. Мариана Цекова. В делегацията бе и  Стефан Данчев, а  Атанас Пеев, поздрави домакините с изпълненията си на родопска гайда. \r\nПосещението и откритата изложба са поредната добра инициатива от ползотворното сътрудничество между двата града през изминалите 20 години. Всяка година се провеждат различни съвместни събития в Смолян и Зул. През лятото на миналата година се проведе десет дневен лагер на младежките доброволчески отряди от побратимените градове, а през месец октомври германския град участва със свой щанд в Туристическото изложение „Планините на България-гостоприемство в четири сезона“ в Смолян. \r\nИзложбата на смолянския художник Стефан Данчев ще продължи до 3-ти юни т. г.", "date": "2018.05.17", "title": "Смолян и Зул отбелязват 20 години от подписването на споразумението за побратимяване"}
{"url": "http://www.focus-news.net/news/2018/05/17/2523095/aleksis-tsipras-za-pregovorite-v-sofiya-s-makedonskiya-si-kolega-progres-ima-no-oshte-ne-sme-v-pozitsiya-da-govorim-za-sporazumenie.html", "text": "Гърция и Македония (в източника - Бившата югославска република Македония) са постигнали напредък в продължаващите преговори по отношение на името на страната, но „още не сме в позиция да говорим за споразумение“. Това заяви ръководителят на кабинета в Атина Алексис Ципрас след разговора в София с македонския си колега Зоран Заев, съобщава електронното издание на гръцкия вестник Kathimerini.\r\nГръцкият премиер говори пред репортери след срещата на върха между ЕС и Западните Балкани в София след преговорите с македонския премиер Зоран Заев, който по-рано заяви, че двамата лидери са обсъдили \"едно [конкретно] решение на спора за името, което би било приемливо за и двете страни\".\r\n„Ние покрихме голяма част от разстоянието, но все още има път за изминаване“, подчерта Ципрас, като същевременно допълни, че са налице редица въпроси, които възпрепятстват напредъка в преговорите с посредничеството на ООН за решаване на десетилетния спор между двете съседни страни. \r\n„Разглеждаме обстойно всички подробности, но все още не сме в състояние да говорим за споразумение. И двамата бихме искали да видим резултата за срещата на върха на ЕС в края на юни\", допълни гръцкият премиер.Тереза Герова", "date": "2018.05.17", "title": "Алексис Ципрас за преговорите в София с македонския си колега: Прогрес има, но още не сме в позиция да говорим за споразумение"}
{"url": "http://www.focus-news.net/news/2018/05/17/2523097/frenskiyat-prezident-emanyuel-makron-frantsiya-zhelae-balgariya-da-se-prisaedini-kam-preddverieto-na-evrozonata.html", "text": "Франция желае България да се присъедини към преддверието на еврозоната. Това каза на пресконференция президентът на Франция Еманюел Макрон след Срещата на върха ЕС-Западни Балкани, предаде репортер на Агенция „Фокус“. „Що се отнася до еврозоната, имаме механизъм за преддверието на еврозоната, ако България изпълни критериите. Франция желае България да се присъедини към преддверието на еврозоната. Днес всички условия са изпълнени, за да може България да се присъедини“, коментира Макрон. \r\nТой поздрави България за качеството на защита на българските граници. „Остават да се водят технически разговори между министрите. Мисля, че няма да е отговорно да се бърза с ангажименти, тъй като сме в процес да промяна на правилата. Отчитаме качеството на работата, която осъществи България“, каза още Еманюел Макрон. \r\nЛюба АЛЕКСИЕВА", "date": "2018.05.17", "title": "Френският президент Еманюел Макрон: Франция желае България да се присъедини към преддверието на еврозоната"}
{"url": "http://www.focus-news.net/news/2018/05/17/2523111/pernik-pernishkata-krepost-shte-zapazi-avtentichniya-si-vid-i-shte-badat-podobreni-usloviyata-za-turizam.html", "text": "Пернишката крепост ще запази автентичния си вид и ще бъдат подобрени условията за туризъм. Това бяха част от предложенията отправени на първата среща на инициативния комитет, който ще работи за нов проект за Пернишката крепост. В него участва местното ръководството на Община Перник, както учени, известни историци, археолози, етнографи, журналисти, експерти в сферата на туризма. Това съобщиха от Община Перник.\r\n„Темата за крепостта е повод за  гордост  и в същото време за болка. Без да нарушаваме археологическите разкопки , трябва да направим така, че да има живот в местността, за да поддържа историята на Кракра“, сподели кметът Вяра Церовска.\r\n„В зоната на крепостта е по-добре да видим стария й вид, да го консервираме и в удачно място да зонираме павилионна структура, в която да покажем създаването на крепостта по исторически данни. Това може да се осъществи с макети в много голям мащаб. Трябва да има легенда и поминък в района“, коментира арх. Мария Събчева.\r\nТя предложи още, в имот близо до крепостта да се изгради информационен център , който да е вкопан възможно най-незабележим като намеса в природната среда .\r\n„В  този център освен да се продават билети, трябва да има и музейна експозиция, може да има конферентни зали, да бъде мултифункционален , за да привличаме най-различни хора през цялата година. Да се създаде и църква с името „Св. Св. Кирил и Методий“. Някъде в района близо да  се търси и удачен парцел за развитие на туризъм – хотел, магазинна част, ресторанти, жилищен затворен комплекс, за да облагородим зоната и да й създадем поминък“, посочи още арх. Събчева. \r\nЗам.-деканът на Историческия факултет на Софийския университет доц. Георги Николов заяви заедно с неговите колеги проф. Надя Манолова и гл. асистент Даниела Стоянова, че са в Перник  като консултанти с горещото желание да помогнат  в рамките на техните компетенции. \r\n„Познаваме добре историята на Перник и много бихме искали  да бъде показано цялото културно -историческо наследство  , с което града е богат“, сподели доц.  Николов.\r\nПо думите му , една от неговите идеи е да се провеждат  научни форуми на 3-4 години , в които център на научните изследвания да е Перник. \r\n„Основната задача, която трябва да си поставим е всичко, което изградим да живее собствен живот, да не създаваме просто едни фасади , които след известен период от време да нямат никакви стойност. Сградите трябва да са свързани с битието на хората в близост“, обясни арх. Атанас Ковачев. \r\nВ дискусията се включи и археологът Василка Паунова, която сподели, че иска по щадящ начин да се консервират и експонират руините в местността Св. Спас, намираща се в подножието на историческия хълм. Бяха припомнени и стари проекти, разработвани през годините. В края на срещата възпитаниците на Професионалната гимназия по икономика Веселин Романов и Мартин Мирков, които спечелиха първото  място на националната олимпиада по информационни технологии, презентираха създадения от тях уеб сайт за Пернишката крепост, който се казва „/Не/Познатата крепост“. Неговата цел е да се покаже истинската стойност, същността и величието на крепостта.", "date": "2018.05.17", "title": "Перник: Пернишката крепост ще запази автентичния си вид и ще бъдат подобрени условията за туризъм"}
{"url": "http://www.focus-news.net/news/2018/05/17/2523086/donald-tusk-evropeyski-savet-sasht-prodalzhavat-da-badat-veroyatno-nay-blizkiya-ni-partnyor-no-nepredskazuemostta-e-poslednoto-neshto-ot-koeto-imame-nuzhda.html", "text": "Иран ни е нужен като партньор. В наш общ интерес е да имаме реален контрол върху този процес. Това каза на пресконференция председателят на Европейския съвет Доналд Туск след Срещата на върха ЕС-Западни Балкани, предаде репортер на Агенция „Фокус“. „САЩ продължават да бъдат вероятно най-близкия ни партньор. Проблемът е, ако най-добрият ти приятел е непредсказуем. Това не е шега, защото това е същността на проблема ни с нашите приятели отвъд океана. Мога да се съглася с президента Тръмп, че непредсказуемостта може да бъде много важен инструмент. Непредсказуемостта е последното нещо, от което имаме нужда. Нямаме никакви илюзии и високи очаквания от Иран, но имаме най-високи очаквания към Вашингтон“, заяви Туск. По думите му тяхното намерение и становище е да продължат тясното си сътрудничество и с настоящата американска администрация. „Имаме нужда от по-малко капризи и по-последователен подход от последните 3-4 месеца. Говорим за всеки аспект от геополитиката. Надявам се, че нашето единство във всеки аспект е основното ни оръдие не само срещу опонентите, но и с приятелите и показахме и вчера, и днес, че сме в състояние да имаме едно ново качество на единство във все още 28-те членки на ЕС. По такъв сложен въпрос като този с Иран, следва да вярваме, че все още можем да говорим за общата ни програма. Това е не само американска, но и европейска обсесия“, заяви Туск. \r\nПредседателят на Европейската комисия Жан-Клод Юнкер допълни, че що се отнася до взетото от тях вчера решение, искат да стартират процеса за блокиращия статут. „Трябва да защитим нашите добросъвестни фирми, които са инвестирали в Иран. Важно е да избегнем извънтериториалното въздействие на американските мерки“, добави Юнкер. \r\nЛюба АЛЕКСИЕВА", "date": "2018.05.17", "title": "Доналд Туск, Европейски съвет: САЩ продължават да бъдат вероятно най-близкия ни партньор, но непредсказуемостта е последното нещо, от което имаме нужда"}
{"url": "http://www.focus-news.net/news/2018/05/17/2523113/plenumat-na-vss-izslusha-glavniya-prokuror-sotir-tsatsarov-i-predsedatelya-na-vks-lozan-panov-za-deynostta-na-prokuraturata-i-sadilishtata-prez-2017-g.html", "text": "Пленумът на Висшия съдебен съвет изслуша главния прокурор на Република България – Сотир Цацаров и прие доклада за прилагането на закона и за дейността на прокуратурата, и на разследващите органи през 2017 г. Това съобщиха от Висшия съдебен съвет. \r\nВ рамките на заседание членовете на Съвета изслушаха и председателя на ВКС – Лозан Панов и приеха доклада за прилагането на закона и за дейността на съдилищата през 2017 г. Предстои докладите ще бъдат внесени в Народното събрание, ведно с пълния стенографски протокол от проведената дискусия по тях.", "date": "2018.05.17", "title": "Пленумът на ВСС изслуша главния прокурор Сотир Цацаров и председателя на ВКС Лозан Панов за дейността на прокуратурата и съдилищата през 2017 г."}
{"url": "http://www.focus-news.net/news/2018/05/17/2523112/smolyan-ansambal-rodopa-se-varna-sas-statuetka-ot-natsionalnite-praznitsi-na-profesionalnoto-folklorno-izkustvo-pazardzhik-2018.html", "text": "Фолклорен ансамбъл (ФА) „Родопа” - Смолян взе участие в Националните празници на професионалното фолклорно изкуство, които се проведоха в град Пазарджик преди броени дни в препълнената зала на ДКТ „Константин Величков“. Атанас Чолаков, гл. художествен ръководител на ансамбъл „Пазарджик“ връчи на ФА „Родопа” статуетка. Това съобщиха от Община Смолян. Артистите получиха цветя и поздравления от кмета Тодор Попов, под чиято егида се проведе Седмото издание на Националните празници на професионалното фолклорно изкуство-  „Пазарджик  2018” . \r\nАнсамбълът представи музикално-танцовия спектакъл „Невястата” под бурните аплодисменти на пазарджишката публика. Постановката надхвърля рамката на танцов спектакъл и вплита изразността на родопския фолклор, езика на танца и песента. \"Невястата\" е нещо напълно ново за репертоара на фолклорните ансамбли у нас. Режисьор на спектакъла е Адриан Петров – главен художествен ръководител на ФА „Родопа“. Хореографи са Сийка Василева – главен хореограф, Спас Стойнев и Стефка Барбудова, а композитор е Николай Балабанов. Според оценките на публиката спектакълът носи магията на Родопите и е впечатляваща музикално-танцова интерпретация на емблематична за Смолян легенда.", "date": "2018.05.17", "title": "Смолян: Ансамбъл „Родопа” се върна със статуетка от Националните празници на професионалното  фолклорно изкуство – „Пазарджик  2018”"}
{"url": "http://www.focus-news.net/news/2018/05/17/2523115/burgas-zhitelite-na-grada-sportuvat-i-se-grizhat-za-zdraveto-si-spored-anketa-na-radio-fokus.html", "text": "Жителите на Бургас спортуват и се грижат за здравето си, сочи проведена анкета на Радио „Фокус“-Бургас по повод Деня на българския спорт, който отбелязваме днес. Според анкетирани младите хора масово се занимават със спорт. По-възрастните граждани отговориха, че имат проблеми със здравето, но полагат усилия за по-активен живот, с цел подобряване на състоянието си. Голяма част от хората изразиха мнение, че българинът има още какво да учи по отношение на спорта и здравословното хранене. \r\n„Доходите в България не позволяват на всеки да се храни здравословно. По-скоро хората гледат цената, а не съдържанието на даден продукт. Освен това съм живял в няколко страни от Западна Европа и забелязвам, че спортната ни култура тук се развива, но все още е далеч от тяхната“, сподели един от анкетираните. 69-годишен мъж каза, че няма възможност да спортува, но все ден извървява по 10 км, за да поддържа форма.\r\nВеселина НИКОЛОВА", "date": "2018.05.17", "title": "Бургас: Жителите на града спортуват и се грижат за здравето си, според анкета на Радио „Фокус“"}
{"url": "http://www.focus-news.net/news/2018/05/17/2523100/frenskiyat-prezident-emanyuel-makron-v-rezultat-na-istoriyata-si-zapadnite-balkani-biha-mogli-da-se-obarnat-ili-kam-rusiya-ili-kam-turtsiya-v-nash-interes-e-da-gi-svarzhem-s-es.html", "text": "В резултат на историята си Западните Балкани биха могли да се обърнат или към Русия, или към Турция, в наш интерес е да ги свържем с ЕС. Това каза на пресконференция президентът на Франция Еманюел Макрон след Срещата на върха ЕС-Западни Балкани, предаде репортер на Агенция „Фокус“. „Много от темите бяха вписани днес в общ дневен ред, ще бъдат доразвити през юли. Оттам ще се върнем на една голяма част от темите. Франция подкрепя да имаме по-суверенна Европа. Това означава да конкретизираме перспективата със Западните Балкани. Това е регион от границите на ЕС и е обект на много напрежение и натиск. В резултат на историята си би могъл да се обърне или към Русия, или към Турция. В наш интерес е да свържем Западните Балкани с ЕС. Да го направим ясно и силно. На второ място, това не може да стане за сметка на единството на ЕС“, заяви Макрон. По думите му, ако започе процес на разширяване без условия, това няма да е сериозно. „Необходимо е да дадем такава европейска перспектива и да възнаградим ръководителите, които полагат усилия. През последния месец има свидетелство от редица страни. Сърбия и Черна гора работят в рамките на процедура, но също така и Македония и Албания, които се надяват. Мисля, че този процес не може и не трябва да стигне до резултат – присъединяване, преди ЕС да се е реформирал“, допълни той. Според него, ако искаме по-силен ЕС, трябва да го модернизират заедно с еврозоната. „Без да чакаме трябва да засилим конкретните си сътрудничества в областта на сигурността и инфраструктурата“, заяви Макрон. Той благодари на премиера Бойко Борисов за организацията на европредседателството. „През последната седмица, това, което постигнахме с командирования труд, също го дължим на председателството“, каза още Еманюел Макрон. \r\nЛюба АЛЕКСИЕВА", "date": "2018.05.17", "title": "Френският президент Еманюел Макрон: В резултат на историята си Западните Балкани биха могли да се обърнат или към Русия, или към Турция, в наш интерес е да ги свържем с ЕС"}
{"url": "http://www.focus-news.net/news/2018/05/17/2523116/pregled-na-mezhdunarodnite-novini-do-18-chasa-agentsiya-fokus.html", "text": "В петък Европейският съюз ще предприеме действия за блокиране на ефектите в Общността от американските санкции срещу Иран. Това обяви председателят на Европейската комисия Жан-Клод Юнкер на срещата ЕС-Западни Балкани в София, като поясни, че усилията на Брюксел са насочени към съхраняване на споразумението за ядрената програма на Иран.\r\n„Ще започнем процеса „блокиране на статут“, който има за цел да неутрализира последиците от американските санкции в ЕС. Трябва да го направим и ще го направим - утре сутринта в 10:30 часа\", заяви Юнкер на срещата на високо равнище в българската столица.\r\n*** Гърция и Македония (в източника - Бившата югославска република Македония) са постигнали напредък в продължаващите преговори по отношение на името на страната, но „още не сме в позиция да говорим за споразумение“. Това заяви ръководителят на кабинета в Атина Алексис Ципрас след разговора в София с македонския си колега Зоран Заев.\r\nГръцкият премиер говори пред репортери след срещата на върха между ЕС и Западните Балкани в София след преговорите с македонския премиер Зоран Заев, който по-рано заяви, че двамата лидери са обсъдили \"едно [конкретно] решение на спора за името, което би било приемливо за и двете страни\".\r\n„Ние покрихме голяма част от разстоянието, но все още има път за изминаване“, подчерта Ципрас, като същевременно допълни, че са налице редица въпроси, които възпрепятстват напредъка в преговорите с посредничеството на ООН за решаване на десетилетния спор между двете съседни страни. \r\n„Разглеждаме обстойно всички подробности, но все още не сме в състояние да говорим за споразумение. И двамата бихме искали да видим резултата за срещата на върха на ЕС в края на юни\", допълни гръцкият премиер.\r\n*** В контролираната от Израел част от Голанските възвишения по границата със Сирия са задействани сирени, които предупреждават за възможен обстрел и призовават гражданите да се укрият в бомбоубежища.\r\nВоенните увериха, че изясняват причините за активирането на предупредителната система. „По предварителни данни сирените са задействани в северната част на Голанските възвишения“, се казва в съобщение от армията на Израел. \r\nПоследният път, в който сирените бяха задействани, бе в нощта на 9 срещу 10 май заради ракетна атака от страна на Сирия. Израел обвини Иран за ударите и в отговор извършиха атака срещу военни съоръжения на Техеран, разположени на територията на Сирия.\r\n***  Президентът на Франция Еманюел Макрон изрази скептицизъм по разширяването на ЕС в страните от Западните Балкани по време на срещата на високо равнище в София, която трябваше да засили връзките между региона и ЕС.\r\nДумите на Макрон са особено разочарование за Албания и Македония, които се надяват на зелена светлина от лидерите на ЕС следващия месец, за да започнат преговори за присъединяване към блока, получавайки през април съгласие от Европейската комисия.\r\n„Това, което видях за последните 15 години е път, отслабил Европа всеки път, когато я разширяваме. Не мисля, че ще направим услуга на кандидатите или на себе си имайки механизъм, който вече няма правила и се движи към повече разширяване“, заяви Макрон пред репортери в София.\r\n„Подкрепям прикотвянето на Балканите в Европа и придвижването им към Европа. Но мисля, че трябва да погледнем с разум на следващото разширяване“, допълни той. „Не съм в полза за разширяване преди провеждането на всичко необходими и преди всички реални реформи, които да позволят задълбочаване и по-добро функциониране на Европейския съюз“, допълни той.\r\n*** Правителствените и държавни лидери на Европейския съюз, които се събраха на среща на върха в София с представители на държавите от Западните Балкани, приеха заключителна декларация, с която потвърдиха европейската перспектива на региона, но с изрично условие  реформите в тях да продължат - предимно в сферата на върховенството на закона и в борбата срещу корупцията и организираната престъпност, отбелязва скопската електронна медия „НОВА“. \r\n„Ние, лидерите на Европейския съюз и неговите държави-членки, след консултация с нашите партньори от Западните Балкани и в присъствието на съответните регионални заинтересовани, днес установихме следното:\r\n- ЕС приветства съвместната ангажираност на партньорите от Западните Балкани с европейските ценности и принципи, и с визията за силна, стабилна и обединена Европа, подкрепена от нашите исторически, културни и географски връзки и нашите политически, отбранителни и икономически интереси.\r\n-Припомняйки за срещата на върха в Солун през 2003 г., ЕС потвърждава своята недвусмислена подкрепа за европейската перспектива на Западните Балкани. Партньорите от Западните Балкани отново изразиха своята ангажираност към европейската перспектива като свой стратегически избор. \r\n-ЕС приветства ангажимента на партньорите от Западните Балкани да дадат приоритет на демокрацията и върховенството на закона, особено в борбата с корупцията и организираната престъпност, доброто управление, както и на зачитането на човешките права и правата на лицата от малцинствата . Ефективното прилагане на реформите се основава на тези основи. Гражданско общество и независими медии.\r\n-ЕС подкрепя усилията на партньорите от Западните Балкани да продължат да укрепват добросъседските отношения, регионалната стабилност и взаимното сътрудничество. Това особено включва намирането и прилагането категорични, Интеграционни и свързващи решения за техните двустранни спорове от миналото и полагането на допълнителни усилия за помирение \", са само част от 17-те точки на декларацията, която бе приета в София.\r\nВ програмата с приоритетите на първо място е засилването на подкрепата за върховенство на закона, за реформиране на съдебната система, борбата с корупцията и организираната престъпност, включително и създаване на органи за предотвратяване на корупцията, разширяване на консултативните мисии, за върховенство на закона със засилена подкрепата на държавите-членки и на ЕС, и с мониторинг на съдебните процеси за корупцията и организираната престъпност.\r\nВ частта за финансова подкрепа, ЕС се ангажира, че ще се разшири \"Инвестиционната рамка за Западните Балкани с цел по-нататъшно привличане и координиране на инвестициите от двустранните донори и международни финансови институции, засилване на подкрепата за образованието, двойно финансиране за региона в рамките на Еразъм +, включително създаването на \"Младежка лаборатория на Западните Балкани\" през 2018 г., с което ще се създаде пространство за политически иновативно решаване на нуждите на младите\r\nи справяне с проблема с „изтичането на мозъци\".\r\nЗа по-голяма свързаност страните от ЕС инциират нов пакет проекти  (със значителни субсидии от ЕС като стимул) чрез Инвестиционната рамка за Западните Балкани, включително и подкрепа за Синята магистрала и Магистралата на мира (Ниш - Прищина), и разширяване на Съюза за енергия на ЕС към Западните Балкани, с фокус върху енергийната сигурност и диверсификацията на източниците, включително и стратегия на регионално ниво за използване на възобновяеми енергийни източници, особено водноелектрически централи, поддръжка на нова Железопътна стратегия за въвеждане на Западните Балкани в главната мрежа и пазара на ЕС.\r\nСрещата на върха ЕС-Западните Балкани в София се проведе 15 години след форума в Солун, на който бе потвърдено европейското бъдеще на страните от Западните Балкани. Българският премиер Бойко Борисов, който бе домакин на събитието, сметна за добър знак това, че сега всички разбират колко важни са Западните Балкани.\r\nПрезидентът на Франция Еманюел Макрон заяви, че трябва да се гледа внимателно на новото разширяване на Съюза и трябва да се помага на страните в реформите, за да напредват към членството. Франция е една от страните, които се противопоставят на разширяването на ЕС, преди да бъдат проведени реформи в него. \r\n„Всички искаме да имаме надеждни Западните Балкани, които ще се развиват икономически в бъдеще“, заяви германският канцлер Ангела Меркел. Еврокомисарят по разширяването Йоханес Хан на свой ред подчерта, че всяка страна трябва да си „напише домашното“, за да получи европейска перспектива.\r\nАвстрийският канцлер Себастиан Курц отбеляза, че Виена, която ще председателства Съвета на ЕС 1 юли, подкрепя европейската интеграция на страните от Западните Балкани. \r\n„От 1 юли започваме нашето председателство и ще се стремим да ги подкрепим по пътя им. Особено за Сърбия и Черна гора сме много оптимистични. Надявам се, че Македония и други държави ще решат споровете“, заяви Курц.\r\nПетнадесет години след срещата на върха в Солун, където страните от ЕС се ангажираха с по-тясното сътрудничество и и провеждане на реформи, единствено Хърватия успя да стане пълноправен член на елитния клуб на Брюксел.\r\n***", "date": "2018.05.17", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/17/2523109/nova-makedoniya-es-potvardi-evropeyskata-perspektiva-na-zapadnite-balkani-no-poiska-reformi.html", "text": "Правителствените и държавни лидери на Европейския съюз, които се събраха на среща на върха в София с представители на държавите от Западните Балкани, приеха заключителна декларация, с която потвърдиха европейската перспектива на региона, но с изрично условие  реформите в тях да продължат - предимно в сферата на върховенството на закона и в борбата срещу корупцията и организираната престъпност, отбелязва скопската електронна медия „НОВА“. \r\n„Ние, лидерите на Европейския съюз и неговите държави-членки, след консултация с нашите партньори от Западните Балкани и в присъствието на съответните регионални заинтересовани, днес установихме следното:\r\n- ЕС приветства съвместната ангажираност на партньорите от Западните Балкани с европейските ценности и принципи, и с визията за силна, стабилна и обединена Европа, подкрепена от нашите исторически, културни и географски връзки и нашите политически, отбранителни и икономически интереси.\r\n-Припомняйки за срещата на върха в Солун през 2003 г., ЕС потвърждава своята недвусмислена подкрепа за европейската перспектива на Западните Балкани. Партньорите от Западните Балкани отново изразиха своята ангажираност към европейската перспектива като свой стратегически избор. \r\n-ЕС приветства ангажимента на партньорите от Западните Балкани да дадат приоритет на демокрацията и върховенството на закона, особено в борбата с корупцията и организираната престъпност, доброто управление, както и на зачитането на човешките права и правата на лицата от малцинствата . Ефективното прилагане на реформите се основава на тези основи. Гражданско общество и независими медии.\r\n-ЕС подкрепя усилията на партньорите от Западните Балкани да продължат да укрепват добросъседските отношения, регионалната стабилност и взаимното сътрудничество. Това особено включва намирането и прилагането категорични, Интеграционни и свързващи решения за техните двустранни спорове от миналото и полагането на допълнителни усилия за помирение \", са само част от 17-те точки на декларацията, която бе приета в София.Какви са приоритетите?\r\nВ програмата с приоритетите на първо място е засилването на подкрепата за върховенство на закона, за реформиране на съдебната система, борбата с корупцията и организираната престъпност, включително и създаване на органи за предотвратяване на корупцията, разширяване на консултативните мисии, за върховенство на закона със засилена подкрепата на държавите-членки и на ЕС, и с мониторинг на съдебните процеси за корупцията и организираната престъпност.\r\nВ частта за финансова подкрепа, ЕС се ангажира, че ще се разшири \"Инвестиционната рамка за Западните Балкани с цел по-нататъшно привличане и координиране на инвестициите от двустранните донори и международни финансови институции, засилване на подкрепата за образованието, двойно финансиране за региона в рамките на Еразъм +, включително създаването на \"Младежка лаборатория на Западните Балкани\" през 2018 г., с което ще се създаде пространство за политически иновативно решаване на нуждите на младите\r\nи справяне с проблема с „изтичането на мозъци\".\r\nЗа по-голяма свързаност страните от ЕС инциират нов пакет проекти  (със значителни субсидии от ЕС като стимул) чрез Инвестиционната рамка за Западните Балкани, включително и подкрепа за Синята магистрала и Магистралата на мира (Ниш - Прищина), и разширяване на Съюза за енергия на ЕС към Западните Балкани, с фокус върху енергийната сигурност и диверсификацията на източниците, включително и стратегия на регионално ниво за използване на възобновяеми енергийни източници, особено водноелектрически централи, поддръжка на нова Железопътна стратегия за въвеждане на Западните Балкани в главната мрежа и пазара на ЕС.Разширяване, но с изпълнени задачи\r\nСрещата на върха ЕС-Западните Балкани в София се проведе 15 години след форума в Солун, на който бе потвърдено европейското бъдеще на страните от Западните Балкани. Българският премиер Бойко Борисов, който бе домакин на събитието, сметна за добър знак това, че сега всички разбират колко важни са Западните Балкани.\r\nПрезидентът на Франция Еманюел Макрон заяви, че трябва да се гледа внимателно на новото разширяване на Съюза и трябва да се помага на страните в реформите, за да напредват към членството. Франция е една от страните, които се противопоставят на разширяването на ЕС, преди да бъдат проведени реформи в него. \r\n„Всички искаме да имаме надеждни Западните Балкани, които ще се развиват икономически в бъдеще“, заяви германският канцлер Ангела Меркел. Еврокомисарят по разширяването Йоханес Хан на свой ред подчерта, че всяка страна трябва да си „напише домашното“, за да получи европейска перспектива.\r\nАвстрийският канцлер Себастиан Курц отбеляза, че Виена, която ще председателства Съвета на ЕС 1 юли, подкрепя европейската интеграция на страните от Западните Балкани. \r\n„От 1 юли започваме нашето председателство и ще се стремим да ги подкрепим по пътя им. Особено за Сърбия и Черна гора сме много оптимистични. Надявам се, че Македония и други държави ще решат споровете“, заяви Курц.\r\nПетнадесет години след срещата на върха в Солун, където страните от ЕС се ангажираха с по-тясното сътрудничество и и провеждане на реформи, единствено Хърватия успя да стане пълноправен член на елитния клуб на Брюксел, припомнят от редакцията.Тереза Герова", "date": "2018.05.17", "title": "„НОВА“ (Македония): ЕС потвърди европейската перспектива на Западните Балкани, но поиска реформи"}
{"url": "http://www.focus-news.net/news/2018/05/17/2523118/sofiya-podlezat-pri-ndk-e-zatvoren-zaradi-izostaven-bagazh.html", "text": "Подлезът при НДК е затворен заради изоставен багаж, предаде репортер на Агенция \"Фокус\". Извършва се проверка и районът е отцепен. В момента на място има екипи на полиция, и СОБТ, а под Моста на влюбените - пожарникарски екип.", "date": "2018.05.17", "title": "София: Подлезът при НДК е затворен заради изоставен багаж"}
{"url": "http://www.focus-news.net/news/2018/05/17/2523117/aktsenti-v-sutreshniya-blok-na-radio-fokus-dobro-utro-balgariya-na-18-may.html", "text": "Депутатите одобриха доклада на комисията за ЧЕЗ и поискаха електроразпределителните дружества да получат статут на стратегически обекти от националната сигурност. По темата ще разговаряме в сутрешния блок „Добро утро, България“ на Радио „Фокус“ с председателя на комисията и зам.-председател на ПГ на „БСП за България“ Жельо Бойчев. \r\nЛидерите на ЕС обещаха подкрепа за евроинтеграцията на Западните Балкани, но в подписаната декларация на срещата на върха ЕС-Западни Балкани в София те не поеха конкретни ангажименти и не бяха уточнени срокове. За обсъдените теми и отправените коментари по тях ще разговаряме с политолога проф. Антоний Гълъбов.\r\nОбщина Свищов е подготвила богата културна програма за Майските празници. За нея ще ни разкаже директорът на дирекция „Култура и културно наследство“ в Общината Росен Маринов.\r\nВ XXI век – векът на технологиите и интернет, все по-често се говори за появата на зависимост към виртуалния свят. Повече ще научим от интервю на колегата от Радио „Фокус“ – Пирин Ливия Нинова с психолога от Благоевград Бисера Борисова. \r\n13-то издание на Фестивала на белия щъркел ще се проведе в село Белозем, община Раковски. За събитието ще ни разкаже Тони Михайлов от Радио „Фокус“ – Пловдив.\r\nТези и още теми - в „Добро утро, България“ по Радио „Фокус“, от 06.00 до 10.00 на 18 май, с водещ Йоланда Пелова.", "date": "2018.05.17", "title": "Акценти в сутрешния блок на Радио „Фокус“ „Добро утро, България“ на 18 май"}
{"url": "http://www.focus-news.net/news/2018/05/17/2523119/sport-italianets-e-parviyat-chetvartfinalist-na-turnira-v-rim.html", "text": "Фабио Фонини е първият четвъртфиналист на турнира от сериите „Мастърс“ на червени кортове, който се провежда в Рим. Италианецът се наложи с 6:4, 6:4 над Петер Гойовчик в двубой, продължил час и 33 минути. \r\nЗа място на полуфиналите представителят на домакините ще играе в петък срещу победителя от мача между световния номер едно Рафаел Надал и Денис Шаповалов.\r\nПо-рано през седмицата Фонини елиминира последователно двама от специалистите в играта на червени кортове – Гаел Монфис и Доминик Тийм.", "date": "2018.05.17", "title": "Спорт: Италианец е първият четвъртфиналист на турнира в Рим"}
{"url": "http://www.focus-news.net/news/2018/05/17/2523114/ria-novosti-po-granitsata-mezhdu-izrael-i-siriya-sa-zadeystvani-sireni-za-trevoga-prichinite-se-izyasnyavat.html", "text": "В контролираната от Израел част от Голанските възвишения по границата със Сирия са задействани сирени, които предупреждават за възможен обстрел и призовават гражданите да се укрият в бомбоубежища, предава РИА Новости.\r\nВоенните увериха, че изясняват причините за активирането на предупредителната система. „По предварителни данни сирените са задействани в северната част на Голанските възвишения“, се казва в съобщение от армията на Израел. \r\nПоследният път, в който сирените бяха задействани, бе в нощта на 9 срещу 10 май заради ракетна атака от страна на Сирия. Израел обвини Иран за ударите и в отговор извършиха атака срещу военни съоръжения на Техеран, разположени на територията на Сирия. Тереза Герова", "date": "2018.05.17", "title": "РИА Новости: По границата между Израел и Сирия са задействани сирени за тревога, причините се изясняват"}
{"url": "http://www.focus-news.net/news/2018/05/17/2523121/prokopis-pavlopulos-prezident-na-gartsiya-nashiyat-sased-tryabva-da-promeni-konstitutsiyata-si.html", "text": "Гръцкият президент Прокопис Павлопулос повтори позицията на Атина, че евентуално споразумение за името на Македония ще трябва да гарантира елиминиране иредентизма. За Атина, обаче, съгласно думите му, промените в македонската конституция са по-важни, предава скопският телевизионен канал „Алсат-М“.\r\n„Нашият съсед трябва да промени Конституцията, защото днес нейният основен закон съдържа неприемливо име. Трябва да се промени. Тази промяна в Конституцията е основната предпоставка и знаете ли защо? Защото ние, държавите-членки на ЕС и НАТО, сме демократични държави, които зачитат върховенството на закона. Как можем да толерираме една държава и нейния министър-председател да подпишат договор, и ние да ратифицираме споразумение, което е противоконституционно? Какъв пример ще дадем с това?\", бе въпросът, който държавният глава на Гърция зададе, коментирайки преговорите за разрешаване на спора за името на Македония. \r\nИ лидерът на гръцката опозиция Кириакос Мицотакис заяви, че евентуален договор трябва да обхваща конституционни промени в Скопие и име за всестранна употреба, т.е. eрга oмнес.Тереза Герова", "date": "2018.05.17", "title": "Прокопис Павлопулос, президент на Гърция: Нашият съсед трябва да промени Конституцията си"}
{"url": "http://www.focus-news.net/news/2018/05/17/2523122/sofiya-spetsializiran-politseyski-ekip-proveryava-izostaveno-diplomatichesko-kufarche-v-podleza-pri-ndk.html", "text": "В подлеза при НДК е установено изоставено дипломатическо куфарче, районът е обезопасен и предстои проверка от специализиран екип. Това съобщиха за Агенция \"Фокус\"  от пресцентъра на МВР.  Към момента районът е обезопасен. Сигналът е подаден в 17.50 часа. \r\nДеница КИТАНОВА", "date": "2018.05.17", "title": "София: Специализиран полицейски екип проверява изоставено дипломатическо куфарче в подлеза при НДК"}
{"url": "http://www.focus-news.net/news/2018/05/17/2523120/plovdiv-apelativiyat-sad-ostavi-v-aresta-dvamata-sluzhiteli-na-zdravnata-kasa-obvineni-v-podkup-i-dokumentna-izmama.html", "text": "Пловдивският апелативен съд остави в ареста двамата служители на Здравната каса в Пловдив, обвинени в подкуп и документна измама, предаде репортер на Радио „Фокус”-Пловдив. Съдът прецени, че е налице опасност те да се укрият, или да извършат друго престъпление. Апелативният прокурор Иван Даскалов  поиска мерките, наложени от Окръжния съд да бъдат потвърдени, като представи пред съда и нови доказателства – бележка, написана от Иван Деспотов, с ЕГН и диагнози за безплатни лекарства. „Бележката е намерена в портфейла на Деспотов, поясни извън залата”, Иван Даскалов. Той припомни, че по време на делото на първа инстанция, в пледоарията си адвокат Тошкова е засегнала становището, че няма как нейният подзащитен да бъде помагач и той не може да предаде на другия обвиняем имена и кодове, тъй като не разполагал с тях. „А на тази бележка на практика има множество ЕГН и два, или три кода на скъпо струващи лекарства”, каза още прокурор Даскалов. „Към настоящия момент аз я представих пред съда само и единствено като доказателство за това, че този човек разполага с достъп до такава информация. Дали зад тези ЕГН ще стоят лица, за които лекарства са били изписвани два пъти, това е и съвсем друг въпрос”, каза прокурорът.\r\nАпелативният прокурор уточни още, че ако двамата обвиняеми – служители на Касата не са били действали по този начин, то нямаше да го има това престъпление. „И към настоящия момент има доказателства, че директорът на дирекцията Иван Деспотов е предлагал пари на една от свидетелките, която също работи в Касата, и тя е получавала пари от него. Жената каза, че за нея е било ясно по кои поводи и заради коя фирма ги получава”, добави прокурор Иван Даскалов.\r\nДругите двама, които също са част от схемата са освободени под парична гаранция. Те са давали своите показания пред съда.\r\nПредвидената санкция за двамата служители на Здравната каса в Пловдив е до 10 години лишаване от свобода само по едното от престъпленията, за които са обвинени.\r\nИван Деспотов и Влади Манев са обвинени, че те са източили близо 1 милион лева чрез престъпна схема през аптеки-фантоми. В резултат от престъпната схема НЗОК е плащала два пъти за скъпоструващото лечение на хепатитноболни пациенти.\r\nОпределението на съда е окончателно.\r\nЦветана ТОНЧЕВА", "date": "2018.05.17", "title": "Пловдив: Апелативият съд остави в ареста двамата служители на Здравната каса, обвинени в подкуп и документна измама"}
{"url": "http://www.focus-news.net/news/2018/05/17/2523110/otmeniha-bedstvenoto-polozhenie-v-pleven-i-byala-slatina-obzor.html", "text": "Отмениха бедственото положение в общините Плевен и Бяла Слатина. Извънредната ситуация в общините бе предизвикана от бурята на 15 май 2018 г., която остави част от домакинствата без ток. Освен разразилата се буря в Плевен падна и градушка. Там бяха регистрирани и най-големи количества валежи – 18 л/кв. м. От бурята пострадаха селата Гривица, Ясен и Опанец. Щети бяха нанесени и в самия град, което наложи обявяването на частично бедствено положение. Два дни след бурята кметът Георг Спартански заяви, че няма необходимост да продължава повече извънредното положение, но уточни, че работите по чистенето на града ще продължат. Вследствие на стихията в Плевен пострада и един човек, чиято ръка бе дълбоко нарязана. \r\nЗа разлика от Плевен, бурята в Бяла Слатина премина без пострадали. Вследствие на бурята там, стълб падна върху едно от училищата в града. Сериозни щети бяха нанесени върху някои частните домове. Отнесени бяха покриви на къщи. Паднали дървета затрудняваха преминаването  по улиците. Бедственото положение в Бяла Слатина бе отменено в 15.30 часа на 17 май 2018 г, като предстои остойностяването на щетите.  \r\nДеница КИТАНОВА", "date": "2018.05.17", "title": "Отмениха бедственото положение в Плевен и Бяла Слатина (ОБЗОР)"}
{"url": "http://www.focus-news.net/news/2018/05/17/2523123/faz-ptitsa-v-dvigatelya-stana-prichina-za-zadarzhane-v-sasht-na-samolet-na-lufthanza-s-265-patnitsi-na-borda.html", "text": "Самолет на „Луфтханза“ с 265 пътници на борда бе задържан часове наред на летище в САЩ заради предполагаеми технически проблеми, съобщава германският ежедневник Die Frankfurter Allgemeine Zeitung.\r\nУточнява се, че пилотите са забелязали вибрации в двигателите на машината, след което са пристъпили към щателна проверка. При инспекцията на самолета тип „Еърбъс 340“ е установено, че в двигателя е попаднала птица. Пасажерите и 13-членният екипаж е бил прехвърлен на друг самолет в Сан Диего, щата Калифорния. Пет часа след инцидента полетът за Франкфурт на Майн е бил стартиран, поясняват от редакцията. Тереза Герова", "date": "2018.05.17", "title": "FAZ: Птица в двигателя стана причина за задържане в САЩ на самолет на „Луфтханза“ с 265 пътници на борда"}
{"url": "http://www.focus-news.net/news/2018/05/17/2523126/aleksandar-vuchich-iskam-da-vyarvam-che-sarbiya-shte-postigne-reshenie-za-kosovo-priemlivo-za-grazhdanite-ni.html", "text": "Сръбският президент Александър Вучич заяви в София, че се надява, че ще бъде намерено решение на косовския въпрос, което е приемливо за сръбските граждани, предава Tanjug, държавната информационна агенция на западната ни съседка. \r\n„Искам да вярвам, че Сърбия ще има достатъчно сила през следващия период - ако има воля за компромис от другата страна - да постигне решение за Косово (в източника – Косово и Метохия), което ще бъде приемливо за всички граждани\", заяви Вучич пред репортери.Тереза Герова", "date": "2018.05.17", "title": "Александър Вучич: Искам да вярвам, че Сърбия ще постигне решение за Косово, приемливо за гражданите ни"}
{"url": "http://www.focus-news.net/news/2018/05/17/2523127/sofiya-izostavenoto-kufarche-v-podleza-pri-ndk-e-bilo-prazno.html", "text": "Сигнал за изоставен багаж  в подлез в района на НДК е подаден в полицията около 17.50 часа. Това съобщиха от пресцентъра на МВР. Незабавно на място са изпратени полицейски служители, които са отцепили района. След извършена проверка от специализиран екип на СОБТ е установено, че куфарчето е празно.", "date": "2018.05.17", "title": "София:  Изоставеното куфарче в подлеза при НДК е било празно"}
{"url": "http://www.focus-news.net/news/2018/05/17/2523128/veliko-tarnovo-v-svishtov-za-sedemnadeseti-pat-se-provede-praznikat-na-detskata-teatralna-samodeynost-malkiyat-prints.html", "text": "В Първо българско народно читалище „Еленка и Кирил Д. Аврамови – 1856“ за седемнадесета поредна година се проведе празникът на детската театрална самодейност „Малкият принц“, съобщиха от пресцентъра на Общината. Дългогодишният читалищен библиотекар Маргарита Колева даде старт на тазгодишното издание и обяви, че вълнуващото събитие ще премине под знака на три кръгли годишнини, свързани с развитието на изкуството в Свищов – 150 години от основаването на Първия български хор и началото на хоровото изкуство в България; 145 години от представянето на пиесата „Добродетел и злоба“ от Д. Шишманов, в която за първи път играят жени актриси;  и 20 години от провеждането на Първия национален фестивал на любителските камерни и кафе-театри, в Свищов.\r\nНа театралната сцена в Камерна зала децата и учениците от всички детски градини и училища на Свищов изявиха своя талант, показвайки отлична подготовка и много любов към театралното изкуство.\r\nОрганизаторите от ПБНЧ „Еленка и Кирил Д. Аврамови – 1856“ бяха подготвили за участниците еднакви подаръци, тъй като празникът няма конкурсен характер. Всяка театрална група получи книгата „Малкият принц“, ръчно изработен керамичен плакет с Принца и неговата роза, диплом за участие и сладка почерпка.", "date": "2018.05.17", "title": "Велико Търново: В Свищов за седемнадесети път се проведе празникът на детската театрална самодейност „Малкият принц“"}
{"url": "http://www.focus-news.net/news/2018/05/17/2523130/umbalsm-n-i-pirogov-poluchava-darenie-ot-15-invalidni-kolichiki.html", "text": "Национална асоциация на ресурсните учители (НАРУ), с подкрепата на британските фондации Physionet и Frontline Bulgaria даряват на УМБАЛСМ \"Н. И. Пирогов” помощни средства -  15 инвалидни количики. Събитието ще се осъществи на 18 май, петък от 14 часа в сграда на „Пирогов”. Това съобщиха от пресцентъра на болницата.\r\nНационална асоциация на ресурсните учители (НАРУ) се е наложила като професионална неправителствена организация която подпомага деца, семейства и специалисти за приобщаване и личностно развитие. Тя обединява професионалисти, работещи за пълноценнта интеграция, приобщаване и образование на деца с различни възможности и потребности в общообразователната среда и социлния живот. През последните две години организацията е подпомогнала на 400 български семейства на деца с увреждания с помощни средства от Великобритяни, предоставени от Physio Net.\r\nPhysio Net е неправителствена организация създаден във Влекобритания през 2005 г. с цел да осигури оборудване за физиотерапия и мобилност на хората с увреждания в развиващите се страни. Оборудването се проверява и се регистрира в депото на PhysioNet в Северен Йоркшир. Членовете на организацията установяват, че има перманентен недостиг и постоянно търсене на инвалидни колички. Ето защо, те са включени във всички дарителски пратки на организацията. През 2017 г. PhysioNet печели Наградата на Кралицата за Доброволческа дейност.\r\nFrontline е благотворителна организация с мисия да трансформира живота на уязвими деца, като набира и развива изключителни личности, за да ги превърне в лидери в социалната работа и в обществото.", "date": "2018.05.17", "title": "УМБАЛСМ \"Н. И. Пирогов” получава дарение от 15 инвалидни количики"}
{"url": "http://www.focus-news.net/news/2018/05/17/2523125/shumen-administrativniyat-sad-nasrochi-za-razglezhdane-v-otkrito-zasedanie-deloto-obrazuvano-po-zhalba-ekarisazha-v-grada.html", "text": "Административен съд – Шумен насрочи за разглеждане в открито заседание делото, образувано по жалба екарисажа в Шумен. Това съобщиха от съда. С предписание от 4 май 2018 година главен инспектор към ОДБХ – Шумен е наредил „Брамас – 96“ АД да преустанови събирането, транспортирането и обезвреждането на умрели животни от животновъдни обекти, регистрирани по ЗВД, събирането, транспортирането и обезвреждането на умрели животни и на СЖП, добити при клане на животни в обекти само за лични нужди. Със същия акт е предписано да бъдат преустановени горепосочените дейности. Издаденото предписание е мотивирано с твърдения, че операторът е упражнявал тази дейности в нарушение на закона, а именно в период, в който тази дейност е била възложена на изпълнител „Син Кръст 2016“ ООД, съгласно Договор за възлагане на обществена поръчка за услуги № 14/21.03.2018г. С предписанието е постановено незабавното му изпълнение. Административният акт е обжалван от „Брамас 96“ АД, по повод на което е образувано административно дело № 168/2018г. по описа на съда. Законосъобразността на Предписание № 53 от 04.05.2018г. ще бъде проверена в рамките на административно дело № 168/2018г., насрочено за разглеждане в открито съдебно заседание на 6 юни, от 09.30 часа.  С жалбата е направено искане и за спиране на предварителното му изпълнение, аргументирано с твърдения, че то би довело до спиране на дейността на дружеството по посочените дейности и до оставане без работа на заетите в предприятието лица. С определение от 14.05.2018г., постановено по административно дело № 168/2018г. по описа на съда, състав на Административен съд – гр. Шумен е отхвърлил искането за спиране на предварителното изпълнение на Предписание № 53/04.05.2018г., приемайки, че дружеството не е доказало какви значителни или трудно поправими ще му причини предварителното изпълнение на акта, а е изложил общо твърдение за настъпване на вреди и то от самото предписание, а не от неговото предварително изпълнение. Съдът е посочил още, че евентуалните вреди за юридическото лице не могат да бъдат възприети като значителни или трудно поправими и са несъпоставими с държавния и обществен интерес, обосновал допуснатото предварително изпълнение. Определението на съда не е окончателно и подлежи на обжалване пред Върховния административен съд на Република България.", "date": "2018.05.17", "title": "Шумен: Административният съд насрочи за разглеждане в открито заседание делото, образувано по жалба екарисажа в града"}
{"url": "http://www.focus-news.net/news/2018/05/17/2523131/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в края на работния ден. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.17", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/17/2523132/blagoevgrad-v-edna-patna-lenta-se-izvarshva-dvizhenieto-na-glaven-pat-e-79-v-rayona-na-gkpp-kulata-ot-km-440-do-km-443.html", "text": "В една пътна лента се извършва движението на главен път Е-79 в района на ГКПП „Кулата“ от км 440 до км 443, поради ремонтни дейности. Това каза за Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта.\r\nОт Областно пътно управление-Благоевград отправят апел към водачите на моторни превозни средства да шофират внимателно.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nНатали СТЕФАНОВА", "date": "2018.05.17", "title": "Благоевград: В една пътна лента се извършва движението на главен път Е-79 в района на ГКПП „Кулата“ от км 440 до км 443"}
{"url": "http://www.focus-news.net/news/2018/05/17/2523134/petima-dushi-sa-postradali-pri-katastrofa-mezhdu-vlak-i-avtobus-na-neohranyaem-zhp-prelez-v-rayona-na-simeonovgrad.html", "text": "Инцидент между товарен влак и автобус е станал на неохраняем жп прелез в района на Симеоновград, съобщиха от пресцентъра на МВР.  Сигналът за произшествието е подаден около 17.10 часа. Пострадали са петима пътници в автобуса, един от които след преглед е освободен. Останалите са транспортирани в болнични заведения, без опасност за живота. Местопроизшествието е запазено за извършване на оглед. Точните причини за възникването на инцидента са в процес на установяване.", "date": "2018.05.17", "title": "Петима души са пострадали при катастрофа между влак и автобус на неохраняем жп прелез в района на Симеоновград"}
{"url": "http://www.focus-news.net/news/2018/05/17/2523133/darzhavniyat-glava-rumen-radev-samo-sas-saglasuvani-politiki-i-obshti-tseli-na-pravitelstvata-i-biznesa-evropa-shte-bade-konkurentosposobna-i-prosperirashta.html", "text": "Необходимостта от повече гъвкавост в европейската индустриална политика и ролята на бизнеса за осигуряване на повече заетост и подобряване на благосъстояние на гражданите, обсъдиха на  „Дондуков“ 2 президентът Румен Радев и представители на Конфедерацията на европейския бизнес (BusinessEurope). Това съобщиха от прессекретариата на държавния глава. Във фокуса на разговора бяха и българските приоритети в рамките на ротационното председателство на Съвета на ЕС и по-конкретно визията за бъдещата Многогодишна финансова рамка след 2020 г.  \r\nСпоред Румен Радев европейските институции и националните правителства трябва да проведат задълбочен дебат за постигане на общи дългосрочни цели. „За да реализираме оптимална среда за развитие на бизнеса, трябва преди всичко да формулираме стратегия с далечна перспектива със съгласувани първостепенни приоритети“, заяви държавният глава. Той посочи конкурентоспособността, иновациите, дигитализацията, образованието и борбата с климатичните промени като основните фактори, които трябва да бъдат включени в европейската стратегия за индустрията.  \r\nДържавният глава и европейският бизнес призоваха в преговорите на Великобритания за излизане от Европейския съюз да се зачетат правата на всички засегнати граждани – както на работещите от ЕС на територията на Острова, така и на британците, избрали Континента. \r\nТема на разговора беше и присъединяването за страната ни към Европейския валутен съюз. „Общата валута е един от фундаментите на ЕС. България стриктно изпълнява критериите от Маастрихт,  поддържаме нисък бюджетен дефицит и инфлация, бележим икономически растеж и предлагаме много добри условия за инвестиции. Преди всичко обаче трябва да преценим как тази стъпка ще се отрази на доходите на българските граждани и да изчислим внимателно рисковете, за да може икономиката ни да има настигащи темпове на растеж“, каза президентът.  \r\n„Способността на европейския бизнес да остане конкурентен в световен план е в интерес на нашите граждани. За да бъдем успешни на фона на външните предизвикателства в сферата на търговията, трябва да бъдем обединени и единодушни. BusinessEurope споделя ключовите приоритети на България в рамките на ЕС и председателството, като например задълбочаването и усъвършенстването на Икономическия и паричен съюз, завършването на единния пазар и дигитализацията“, заяви от своя страна президентът на Business Europe Ема Марчегаля. \r\nBusinessEurope представлява интересите на 20 милиона малки, средни и големи предприятия от целия континент. Тя е официално признат социален партньор на европейско ниво и обединява 39 бизнес организации от 34 европейски страни.", "date": "2018.05.17", "title": "Държавният глава Румен Радев: Само със съгласувани политики и общи цели на правителствата и бизнеса Европа ще бъде конкурентоспособна и просперираща"}
{"url": "http://www.focus-news.net/news/2018/05/17/2523124/veliko-tarnovo-80-dushi-preminaha-prez-improviziraniya-kabinet-za-belodrobni-zabolyavaniya-v-ramkite-na-kampaniyata-klinika-na-otkrito.html", "text": "80 души преминаха през импровизирания кабинет за белодробни заболявания в рамките на кампанията „Клиника на открито“ във Велико Търново. Това съобщи за Радио „Фокус“ – Велико Търново Йорданка Илиева, главен експерт в Регионалната здравна инспекция. Инициативата се проведе от 10.00 до 13.00 часа в парк „Марно поле“ в града. В четири импровизирани кабинети гражданите имаха възможност да измерят кръвна захар и кръвното си налягане, да изследват дишането си със спирометър, да се консултират и изследват за носителство на вируса на СПИН, както и да измерят ръста и телесната си маса. Илиева съобщи, че 80 души са си направили функционално изследване на дишането – спирометрия. От тях 13 са били непушачи, а 67 – пушачи. \r\nОт изследвалите се пушачи 15 са били мъже, а останалите 55 – жени. Преминалите 80 души са на възраст от 14 до 78 години. При 7 души са установени нарушения. Трима от изследвалите се са били с придружаващи заболявания – ХОББ и астма. Те са пренасочени за лечение към личен лекар и специалист. През импровизирания кабинет за измерване на кръвната захар са преминали около 170души. „Клиника на открито“ провежда за четвърта поредна година. Инициативата е посветена на превенцията на хроничните незаразни болести и Международният ден на сестринството – 12 май, Световен ден на хипертонията – 17 май, Европейски ден за борба със затлъстяването -19 май и Световния ден без тютюнев дим – 31 май. „Клиниката на открито“ се провежда в рамките на общинската програма „Здрави деца в здрави семейства“. Организатори са Община Велико Търново, Регионална здравна инспекция – Велико Търново и Филиал Велико Търново на Медицински университет – Варна.\r\nНадежда КРЪСТЕВА", "date": "2018.05.17", "title": "Велико Търново: 80 души преминаха през импровизирания кабинет за белодробни заболявания в рамките на кампанията „Клиника на открито“"}
{"url": "http://www.focus-news.net/news/2018/05/17/2523136/sliven-prodalzhava-praskaneto-sreshtu-karlezhi-v-obshtestveni-gradinki-v-grada.html", "text": "Продължава дезакаризацията на обществени градинки в Сливен. Това съобщиха от Община Сливен. При необходимост площи ще бъдат третирани срещу кърлежи отново. Гражданите могат да подават сигнали за кърлежи на Таня Куманова, старши експерт в Община Сливен, на телефон 044/ 611-124.", "date": "2018.05.17", "title": "Сливен: Продължава пръскането срещу кърлежи в обществени градинки в града"}
{"url": "http://www.focus-news.net/news/2018/05/17/2523135/washington-examiner-donald-tramp-sravni-skandala-s-kartitsata-na-fbr-v-prezidentskata-mu-kampaniya-s-aferata-uotargeyt.html", "text": "Държавният глава на САЩ Доналд Тръмп заяви, че ако информацията за „къртица“ на Федералното бюро за разследване (ФБР) в предизборната му кампания бъде потвърдена, мащабът на скандала може да си съперничи с най-голямата политическа афера в американската история през последното столетие – „Уотъргейт“, пише изданието Washington Examiner. \r\n„Уау, изглежда, че ФБР на Обама е шпионирало кампанията с внедрен информатор. Андрю Маккарти казва: Вероятно няма съмнение, че в кампанията е имало поне един информатор. Ако е така, значи (скандалът е) по-голям от „Уотъргейт!\", написа Тръмп в социалната мрежа „Туитър“. \r\nСъщевременно лидерът на Белия дом поздрави страната за влизането във втората година на разследването на предполагаемата руска намеса в изборите в САЩ през 2016 г. \r\n„Поздравления, Америка, сега сме във втората година от най-великия лов на вещици в американската история ... и все още няма тайно споразумение. Единственото споразумение беше това, което направиха демократите, които не успяха да спечелят изборите, въпреки изразходването на много повече пари!\", гласи туитът на американския президент. \r\nТръмп твърди, че е имало тайни споразумения между него, членове на екипа му и Русия, и многократно нарича разследването на специалния прокурор Робърт Мюлер „лов на вещици\".\r\nРазследването на Мюлер доведе до някои обвинения срещу руски компании и физически лица, както и до дело срещу личния адвокат на Тръмп, Майкъл Коен. Американският президент твърди, че разследването за предполагаемата руска намеса е плод на демократите, които все още търсят извинения за изненадваща загуба на Хилари Клинтън на изборите през 2016 г.Агенция „Фокус“ припомня: \r\nАферата „Уотъргейт“ е свързана с незаконни действия на Републиканската партия по време на избирателната президентска кампания през 1972 г. Представители на щаба на кандидата за президент и действащ към същия период държавен глава на САЩ Ричард Никсън се опитват да монтират подслушвателно устройство в щабквартирата на Демократическата партия в хотел „Уотъргейт“ във Вашингтон. Във връзка със скандала 27 юли 1974 г. Конгресът на САЩ открива процедура по импийчмънт на избрания за втори мандат президент Ричард Никсън.Тереза Герова", "date": "2018.05.17", "title": "Washington Examiner: Доналд Тръмп сравни скандала с „къртицата“ на ФБР в президентската му кампания с аферата „Уотъргейт“"}
{"url": "http://www.focus-news.net/news/2018/05/17/2523138/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слаб. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.17", "title": "Кюстендил: Нормално се осъществява преминаването на моторни превозни средства през ГКПП  „Гюешево”"}
{"url": "http://www.focus-news.net/news/2018/05/17/2523141/burgas-natovaren-e-trafikat-v-oblastta-obrazuvala-se-e-kolona-ot-avtomobili-v-uchastaka-aheloy-kableshkovo.html", "text": "Натоварен е трафикът в област Бургас. Това каза за Радио „Фокус“-Бургас дежурният в Областно пътно управление-Бургас. Колона от автомобили се е образувала в участъка Ахелой-Каблешково, както и в отсечката Каблешково2-Лъка.\r\nИнтензивно е движението и в град Бургас. Пътните настилки са сухи. Най-натоварено в района на кръговото кръстовище “Трапезица” и пред Окръжна болница.  Интензивно се извършва движението на моторни превозни средства и в  района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nЗасилен  е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nНа входно-изходните пътни артерии на Бургас също трафикът е натоварен.\r\nВеселина НИКОЛОВА", "date": "2018.05.17", "title": "Бургас: Натоварен е трафикът в областта, образувала се е колона от автомобили в участъка Ахелой-Каблешково"}
{"url": "http://www.focus-news.net/news/2018/05/17/2523139/reuters-nay-malko-edin-chovek-e-zaginal-a-shestima-drugi-sa-raneni-pri-protest-v-iran.html", "text": "Най-малко един човек е загинал, а шестима други са ранени по време на протест в южния ирански град Казерун, предава Reuters, като уточнява, че участниците в демонстрацията от сряда вечер са подпалили полицейски участък.\r\nПо данни на местни медии протестиращите са израли несъгласие с решение на властите да отделят няколко квартали на Казерун и да ги обединят в нов град. Източници разказват, че ситуацията към момента е спокойна, но „все още имаше спорадични протести\".Тереза Герова", "date": "2018.05.17", "title": "Reuters: Най-малко един човек е загинал, а шестима други са ранени при протест в Иран"}
{"url": "http://www.focus-news.net/news/2018/05/17/2523140/plovdiv-intenziven-e-trafikat-na-teritoriyata-na-am-trakiya-v-rayona-na-oblastta.html", "text": "Интензивен е трафикът на територията на АМ „Тракия“ в района на област Пловдив. Това каза за Радио „Фокус“ – Пловдив дежурен от Областно пътно управление-Пловдив. и предупреди водачите на автомобили за опасност от падащи камъни по пътищата Асеновград-Смолян и Кричим-Девин. Временно движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Срокът на ремонта е до 30 юни. Заради ремонтните дейности е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни. Преминаването по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nИнтензивен е трафикът на територията на град Пловдив. Колони от автомобили се образуват по булевардите „Цар Борис III Обединител“, „Христо Ботев“, „Васил Априлов“, „Шести септември“, „Никола Вапцаров“ и  „Пещерско шосе“. Пътните настилки на територията на града са мокри и хлъзгави.\r\nВесела КРЪСТЕВА", "date": "2018.05.17", "title": "Пловдив: Интензивен е трафикът на територията на АМ „Тракия“ в района на областта"}
{"url": "http://www.focus-news.net/news/2018/05/17/2523143/sport-rafael-nadal-se-klasira-za-chetvartfinalite-na-turnira-v-rim.html", "text": "За десети пореден път Рафаел Надал се класира за четвъртфиналите на турнира от сериите „Мастърс“ на червени кортове, който се провежда в италианската столица Рим. Испанецът се наложи с 6:4, 6:1 над Денис Шаповалов от Канада в двубой от трети кръг на надпреварата.\r\nЗа място на полуфинала бившият номер едно в света ще играе срещу представителят на домакините Фабио Фонини. До този момент двамата са се срещали 13 пъти, като в общия баланс Надал води с 10:3 победи. \r\nАко спечели титлата в Рим, Надал ще се завърне на върха на ранглистата още следващия понеделник.", "date": "2018.05.17", "title": "Спорт: Рафаел Надал се класира за четвъртфиналите на турнира в Рим"}
{"url": "http://www.focus-news.net/news/2018/05/17/2523137/stavroforen-ikonom-doncho-aleksandrov-vaznesenie-hristovo-e-edno-tarzhestvo-na-zavarsheka-na-hristovata-misiya-varna.html", "text": "Възнесение Христово е едно тържество на завършека на Христовата мисия. Това заяви за Радио „Фокус“ – Варна ставрофорен иконом Дончо Александров от храм „Свети Атанасий“ във Варна. „Възнесение Господне е един от големите празници на църквата. Той винаги се пада на 40-я ден след Възкресение Христово, винаги е в четвъртък, но на различна дата, в зависимост от това на коя дата е Възкресение“, добави още отец Дончо Александров. По неговите думи в продължение на 40 дни Спасителя Исус Христос се е явявал на своите ученици, наставлявал ги е, вършил е чудеса и им е вдъхвал увереност, а после, на 40-я ден ги отвежда на едно планинско възвишение и пред тях се възнася. Обещава на учениците си, че няма да ги изостави и ги напътства да проповядват словото Божие, да разпространяват вярата и да кръщават хората. Успокоява ги, утешава ги и се възнася на небесата. \r\n„С Възкресението си Той ни показа, че има живот след смъртта, а с Възнесението си, че Той ни очаква и един ден ще бъдем заедно с него. Смесени са чувствата в този ден, защото, от една страна, виждаме Апостолите, които с болка и тревога се разделят с Христос, а от друга, Неговите утешителни думи, че няма да ги изостави и да остави сирак нито един християнин, който се уповава на Него и, че е небесен Отец на всички. Нека всички, които търсят същността на празника, да я намерят чрез богослужението, молитвата, чрез вярата, чрез насърчението в извършването на достойни, добри дела“, допълни отец Дончо Александров.\r\nМилена СТОЕВА", "date": "2018.05.17", "title": "Ставрофорен иконом Дончо Александров: Възнесение Христово е едно тържество на завършека на Христовата мисия Варна"}
{"url": "http://www.focus-news.net/news/2018/05/17/2523142/blagoevgrad-normalno-intenziven-e-trafikat-na-gkpp-kulata-promahon-i-v-dvete-posoki.html", "text": "Нормално интензивен е трафикът на ГКПП „Кулата-Промахон“ и в двете посоки. Това съобщиха за Радио „Фокус“-Пирин от „Гранична полиция“. Без проблеми се осъществява преминаването през ГКПП „Илинден-Ексохи“. На останалите пунктове на границата с Гърция преминаването също се осъществява нормално.\r\nНатали СТЕФАНОВА", "date": "2018.05.17", "title": "Благоевград: Нормално интензивен е трафикът на ГКПП „Кулата-Промахон“ и в двете посоки"}
{"url": "http://www.focus-news.net/news/2018/05/17/2523129/afp-generalniyat-sekretar-na-arabskata-liga-prizovava-za-mezhdunarodno-razsledvane-na-prestapleniyata-na-izrael.html", "text": "Генералният секретар на Арабската лига Ахмед Абул Гейт призова за международно разследване на предполагаеми „престъпления\", извършени от израелски сили срещу палестинците по време на протестите по границата с Ивицата Газа тази седмица, предава AFP.\r\n„Призоваваме за международно разследване на престъпленията, извършени при окупацията\", заяви египетският дипломат при откриването на извънредна среща в Кайро на външни министри на страните от организацията, на която ще бъде обсъдено насилието.  \r\nПалестинците в Ивицата Газа протестираха в продължение на седем седмици, за да могат да се завърнат в своите исторически домове, които са напуснали през 1948 г. и по-късно станали част от Израел. Насилието се случи в същия ден, в който САЩ преместиха посолството си в Израел от Тел Авив в Ерусалим. Загинаха близо 60 души. Тереза Герова", "date": "2018.05.17", "title": "AFP: Генералният секретар на Арабската лига призовава за международно разследване на „престъпленията“ на Израел"}
{"url": "http://www.focus-news.net/news/2018/05/17/2523144/kmetat-na-kazanlak-galina-stoyanova-nad-100-diplomati-predstaviteli-na-stranite-chlenki-na-evropeyskiya-sayuz-shte-posetyat-sabitiyata-v-115-ya-praznik-na-rozata.html", "text": "115-ят Празник на розата ще бъде отбелязан с няколко важни събития, които са юбилейни, каза за Радио „Фокус“ кметът на община Казанлък Галина Стоянова. Тя пясни, че началото ще бъде поставено на 18 май с изборът на 50-та царица Роза: „Има много голям интерес от страна на младите хора, които участват в този конкурс. Интересно за конкурса е, че самата царица ще бъде избирана от царици. Ще ни гостуват всичките 49 царици, които през годините са били представителното лице на нашия град в България и по света.“\r\nТазгодишните празници ще бъдат белязани с още една голяма юбилейна годишнина – 100 години лютиерство в Казанлък. Таи годишнина съвпада и с 40 години от подписване на споразумението за побратимяване с италиянския град Кремона. Благодарение на кремона и на Асоциацията на лютирите от Кремона в Казанлък ще се проведе Международният конкурс по лютиерство. Конгресът ще събере жури от цял свят и над 100 инструмента, които ще участват в конкурса. Някои от инструментите са вече в Казанлък. На 2 юни на официална церемония ще бъде награждаването. В нея ще участват „Софийски солисти“ и една високо ниво на представители – познавачи лютиери.\r\nВ рамките на 15-те Празници на розата Общинският съвет ще се произнесе по предложенията за званието „Почетен гражданин на Казанлък“. Предложенията са за Христо Стоянов, който има принос в утвърждаване на взаимоотношенията между Казанлък и японската държава и за проф. Теньо Попминчев, който е един от десетте учени в света, номинирани за Нобелова награда.\r\nСъбитията от Празника на розата ще бъда посетени от повече от 100 дипломати – представители на държавите членки на Европейския съюз, т. нар. античи, които ще бъдат в Казанлък на 1 юни. „Това е едно много високо ниво по врме на Европредседателството, което ние не случайно сме заслужили. Тези дипломати ще бъдат в Пловдив, Казанлък и Бургас. Надявам се да оставим добри спомени за Казанлък, тъй като ние съзнаваме, че представяме България“, каза още кметът Галина Стоянова.\r\nСлавяна ГАЙДАРОВА", "date": "2018.05.17", "title": "Кметът на Казанлък Галина Стоянова:  Над 100 дипломати – представители на страните членки на Европейския съюз, ще посетят събитията в 115-я Празник на розата"}
{"url": "http://www.focus-news.net/news/2018/05/17/2523146/sliven-gradushka-s-golemina-na-grahovo-zarno-valya-nad-grada.html", "text": "Дъжд и непродължителна градушка се изсипаха над Сливен. Ледените късове бяха с големина на грахово зърно, предаде репортер на Радио „Фокус“ – Сливен. Пътните настилки на мокри, в ниските места в Сливен има образували се дълбоки локви.\r\nТрафикът е интензивен. Няма въведени ограничения за пътуващите.", "date": "2018.05.17", "title": "Сливен: Градушка с големина на грахово зърно валя над града"}
{"url": "http://www.focus-news.net/news/2018/05/17/2523149/veliko-tarnovo-dvizhenieto-v-uchastak-ot-po-pat-polikraishte-elena-se-osashtestvyava-s-povisheno-vnimanie-poradi-izgrazhdane-na-patna-vrazka.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е облачно. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.17", "title": "Велико Търново: Движението в участък от по път  Поликраище – Елена се осъществява с повишено внимание поради изграждане на пътна връзка"}
{"url": "http://www.focus-news.net/news/2018/05/17/2523145/predstoyashti-sabitiya-v-stranata-za-18-may-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nОт 9.00 часа в зала 8 на НДК ще се проведе информационен форум „Кръгова икономика и чисти технологии“. Той ще бъде открит от Министъра за Българското председателство на Съвета на ЕС 2018 Лиляна Павлова, от Министъра на Околната среда и водите Нено Димов, както и от Съпредседателя на „Клийнтех България“ г-н Любомир Пейновски.\r\n***\r\nОт 10.00 часа в хотел „Маринела“ министърът на енергетиката Теменужка Петкова ще открие петото издание на Европейския минен бизнес форум, което се провежда в София като част от програмата на Българското председателство на Съвета на ЕС.\r\n***\r\nОт 10.30 часа представители на БСП ще внесат събраните подписи от Национална гражданска инициатива държавата да отмени сделката за ЧЕЗ в КЕВР.\r\n***\r\nОт 11.30 часа в зала 103 в сградата на МОСВ на бул. „Княгиня Мария Луиза“ №22 ще се състои пресконференция за напредъка по изпълнението на Оперативна програма „Околна среда“ (ОПОС) 2014-2020 г. и взетите решения на 11-ото заседание на Комитета за наблюдение на ОПОС. Ще участват министърът на околната среда и водите Нено Димов и ръководителят на Управляващия орган на ОПОС 2014-2020 г. Валерия Калчева.\r\n***\r\nМинистърът на вътрешните работи Валентин Радев ще проведе работна среща с посланици от страните от ЕС, Швейцария и САЩ. Кратки изявления за медиите са предвидени в 15.00 часа\r\n***\r\nОт 11.00 часа на ГКПП \"Логодаж\" министрите на отбраната на България и Република Македония Красимир Каракачанов и Радмила Шекеринска и началникът на отбраната генерал Андрей Боцев ще присъстват на ден за демонстрация на способности на формирования от Специалните сили на Република България и Република Македония.\r\n***\r\nОт 9.00 часа в Хотел Галерия Графит във Варна Българският евродепутат Емил Радев организира международна конференция на тема: „Основни предизвикателства и тенденции при процедурите по несъстоятелност, преструктуриране и освобождаване от дълг“. Форумът, който ще се проведе във Варна, е част от програмата на българското председателство на Съвета на ЕС. Във форума ще участва министърът на правосъдието Цецка Цачева. \r\n***\r\nОт 9.00 часа в Дома на Европа на ул. \"Г.С. Раковски\" №124 българският комисар по цифрова икономика и цифрово общество Мария Габриел ще даде брифинг за представителите на медиите за новите решения от Срещата на върха ЕС.\r\n***\r\nОт 9.00 часа в хотел „Интерконтинентал“ ще се проведе Съвет на президентите на BusinessEurope.\r\n***\r\nОт 9.00 часа 4 състав на Специализирания наказателен съд ще гледа делото срещу Васил В., Велизар В. и др., обвинени в организиране и ръководене на организирана престъпна група. \r\n***\r\nОт 9.30 часа 6 състав на Специализирания наказателен съд ще гледа делото срещу Христо К., Кръстьо Д. и Ивайло С., квалифицирани състави на изнудване. \r\n***\r\nОт 9.30 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група. \r\n***\r\nОт 10.00 часа 20 състав на Софийския градски съд ще гледа делото срещу Йоан М. за убийството в Борисовата градина (чл. 116 НК)\r\n***\r\nОт 10.00 часа 18 състав на Софийския градски съд ще гледа делото срещу Илко Семерджиев (бивш служебен здравен министър) обвинен за престъпление против реда на управлението, чл. 269, ал.1 НК.\r\n***\r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия Ст. и др., обвинени в организиране и ръководене на организирана престъпна група.\r\n***\r\nОт 10.00 часа в Технически  Университет – София ще се проведат ежегодните  „Дни на роботиката“ с участието на студенти и ученици.\r\n***\r\nОт 10.00 часа в зала 19 на ИЕФЕМ – БАН, ул. „Московска“ 6А, Институт за етнология и фолклористика с Етнографски музей ще проведе пресконференция на тема: „От традиционното към глобалното село“.\r\n***\r\nОт 10.30 часа в Американския колеж в София ще се състои церемонията по откриването на новия училищен център \"Америка за България\". От 17.00 часа ще се проведе церемонията по завършването на Випуск 2018г. \r\n***\r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в организиране и ръководене на организирана престъпна група.\r\n***\r\nОт 11.00 часа 18 състав на Специализирания наказателен съд ще гледа делото срещу Богомил М., Ивелин Д., Ивайло Хр., изнудване.\r\n***\r\nОт 11.00 часа в Националния исторически музей /НИМ/ ще бъде открита изложбата „Спасени за поколенията” (Приносът на България за опазването на световното културно наследство).\r\n***\r\nОт 11.30 часа в Столичния зоопарк в присъствието на кмета на София Йорданка Фандъкова ще бъдe представен нов реализиран проект на Столичния зоопарк и ще бъде даден символичен старт на честванията на Столичния зоопарк по повод 130 годишнина от създаването му.\r\n***\r\nОт 13.00 часа 3 състав на Специализирания наказателен съд ще гледа делото срещу Абдула И., Мустафа Н. и Исмаил М., обвинени в организиране и ръководене на организирана престъпна група.\r\n***\r\nОт 13.00 часа 9 състав на Специализирания наказателен съд ще гледа делото срещу Илиян О., Емил М., Даниел Г. и др., обвинени в организиране и ръководене на организирана престъпна група.\r\n***\r\nОт 14.00 часа в сграда на „Пирогов” Национална асоциация на ресурсните учители (НАРУ), с подкрепата на британските фондации Physionet и Frontline Bulgaria ще дарят на УМБАЛСМ \"Н. И. Пирогов” помощни средства -  15 инвалидни количики\r\n***\r\nОт 15.00 часа бул. „Витоша“, между ул. „Солунска“ и ул. „Узунджовска“ ще се проведат Ден на способностите 2018 София (Ability Day 2018 Sofia).\r\n***\r\nОт 17.30 часа Музеят на МВР ще се включи в 14-то издание на „Европейската нощ на музеите“ с постоянна изложба на тема „История на Министерството на вътрешните работи от 1879 г. до края на 20 век“.\r\n***\r\nОт 18.00 часа от Народния театър „Иван Вазов“ до бул. „Витоша“ ще се проведе „Шествие на приятелството“ – в подкрепа на Националната гражданска инициатива 7 000 за отмяна на запрещението и приемане на Закона за физическите лица и мерките за подкрепа.\r\n***\r\nОт 18.00 часа в зала 11 на НДК (кино „Люмиер Лидл”) ще се проведе концертът на детски фолклорен ансамбъл „Хоп-Троп” към Народно читалище „Пенчо Славейков – 1921” – София.\r\n***\r\nОт 18.00 часа в парк \"Възраждане\" в жк \"Зона Б-5\" район \"Възраждане\"-СО ще се проведе празник, посветен на Деня на българската просвета и култура и на славянската писменост\r\n***\r\nВ 17.30 часа в Градската библиотека ще се състои рецитал на литературния клуб „Орфей” при НЧ „Св. преп. Паисий Хилендарски-1997”, озаглавен „Стихове за Асеновград”. \r\n***\r\nВ 18.00 часа в Градската библиотека ще се състои откриване на обща изложба на асеновградски художници.\r\n***\r\nНа площад „България“ е позиционирано изложението „Литера Експо“.\r\n***\r\nОт 11.00 часа в Регионален исторически музей -Благоевград ще се проведе конкурс – поетичен рецитал„С България в сърцето”.\r\n***\r\nОт 11.00 часа в Аулата на ЮЗУ „Неофит Рилски“ ще се проведе тържествено връчване на дипломите на абсолвентите от факултета „Обществено здраве, здравни грижи и спорт“. \r\n***\r\nОт 12.30 часа на площад „Македония“ специалисти ендокринолози ще провеждат безплатни прегледи.\r\n***\r\nОт 13.00 часа в Аулата на Югозападния университет „Неофит Рилски“ ще се проведе тържествена церемония по случай връчването на дипломите на випуск 2017 от Правно-историческия факултет.\r\n***\r\nОт 18.00 часа в Регионална библиотека „Димитър Талев“ ще бъде представен романа на Николай Терзийски „Отвличане“ на издателство „Жанет 45“.\r\n***\r\nОт 21.30 часа в Голямата зала на ДТ „Н. Вапцаров“ в рамките на фестивала „Тара-ра-бумбия“ Иво Димчев ще представи първия си албум „Скулптури“.\r\n***\r\nОт 10.00 часа ще се проведе почистване на река Ропотамо по повод 22 май –Международния ден на биологичното разнообразие, организирано от Регионалната инспекция по околната среда и водите в Бургас организира традиционно. Ще се включат доброволци от VІІІ клас на ПГ по дървообработване „Георги Кондолов“ и студенти от катедра „Екология“ към ВУ „Проф. Асен Златаров“ \r\n***\r\nОт 10.00 часа в зелените площи до Морска гара ще бъде засадено вечнозелено дърво съвместно с ученици от ПГЧЕ „Васил Левски”-Бургас по повод 115 години „Пристанище Бургас“ ЕАД и 55 години от основаването на гимназията. В 12.00 часа базов миночистач „Прибой” и граничният полицейски катер „Обзор” ще акостират на Морска гара. От 17.00 часа ще се проведе концерт на Представителния духов оркестър на ВМС.В 18.00ч в Зоната за обществен  достъп до Морска гара ще е тържественото откриване и награждаване на участниците в изложбата „ПОРТ фото БУРГАС – 115”. От 19:00 ч. в Морска гара ще започне тържеството по повод годишнината. - \r\n***\r\nОт 14.00 часа в залата на Регионална библиотека „П.К. Яворов” - Бургас (ул. „Булаир” 10) ще се състои официалното награждаване на победителите в ученическия конкурс за есе „България в Европейския съюз – нашето настояще и бъдеще“, организиран от Асим Адемов , член на Европейския парламент от групата на ЕНП/ГЕРБ. Наградите ще връчат Асим Адемов и кметът Димитър Николов \r\n***\r\n18.00 часа в музеите в Бургас ще се състои откриване Нощта на музеите. \r\n***\r\nОт 14.00 часа. в офиса на ГЕРБ на ул. „Георги Бенковски” №1 общинският съветник Мартин Байчев организира приемна за граждани. \r\n***\r\nОт 14.30 часа в Музея по история на медицината ще се състои Четвъртото поредно издание на фестивал „Море и здраве“.\r\n***\r\nОт 15.30 часа в Зала „Юг” във Варненския археологически музей ще бъде открита лятната изложба на музея „Новите открития: Разкопките на Варненския археологически музей през последните години”.\r\n*** \r\nВ 16.00 часа пред зала 500 в Областна администрация – Велико Търново министърът на образованието Красимир Вълчев ще проведе работна среща с директори на училища и детски градини, представители на синдикатите и местната власт във Велико Търново. В 15.40 часа ще се проведе брифинг с медиите. \r\n*** \r\nОт 17.30 часа в  РБ „П. Р. Славейков“ ще се проведе представяне на  книгата на Иван Проданов „Паметниците в България“. \r\n*** \r\nОт 17.30 часа в Отдел „Изкуство“ на РБ „П. Р. Славейков“ ще се проведе представяне на книгата на Йохан Девлетян „Без плейбек – близки срещи от пети вид“. \r\n*** \r\nОт  18.00 часа в Голяма зала на Общината ще бъде излъчена прожекция на филм: Pa Negre (2010) Agustí Villaronga. Book of Emili Teixidor. \r\n*** \r\nОт 18.00 часа пред паметник „Майка България“ ще се състои Флашмоб – народни танци. \r\n***\r\nОт 11.00 часа в музей \"Кръстата казарма“ кметът на Община Видин Огнян Ценков ще открие изложбата \"Традиционно народно облекло от Видинско\".\r\n***\r\nОт 10.00 часа на стадион „Христо Ботев“ ще се проведе „Децата на Враца спортуват“ – XIII Общински спортен празник на децата от детските градини.\r\n***\r\nОт 17.00 часа в голяма зала на Младежки дом ще се проведе IX-ти Градски турнир по художествена гимнастика „Звездици“.\r\n***\r\nОт 19.00 часа в ритуална зала ще се проведе Концерт с четири валдхорни и оркестър.\r\n*** \r\nОт 12.00 часа на пл. „Георги Измирлиев“ Балет „Грация“ и танцови колективи от град Горна Оряховица представят „Европа танцува в Горна Оряховица“. \r\n*** \r\nОт 18.30 часа в Зала 1 на Общината Театър 220 и ДТ Търговище представят постановката \"Скъпа Елена Сергеевна\" по пиесата на Людмила Разумовская. \r\n*** \r\nОт 10.00 часа в НЧ „Съединение – 1888“ ще започнат Детски майски празници. /продължават до 19 май/. \r\n***\r\nОт 9.30 часа в Регионална библиотека „Дора Габе“ ще се проведе Литературно четене с презентация по повод 55 години от издаването на „Емил от Льонеберя“.\r\n***\r\nОт 10.00 часа пред СЗ „Добротица“ Община Добрич, съвместно с ОП „Спортни имоти“, ще отбележи на Световния ден на предизвикателството.\r\n***\r\nОт 11.00 часа в Художествена галерия Добрич ще се проведе пресконференция във връзка с проекта „Хлябът, който ни свързва“.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои „Как са се родили буквите – Урок за нови знания“.\r\n***\r\nОт 18.00 часа в Художествена галерия – Добрич ще се състои представяне на книгата „Праисторическа антропоморфна пластика. Проекции в българската скулптура“ на д-р Дона Стоянова.\r\n***\r\nОт 18.00 часа в Младежки център, Концертна зала, ше се проведе  XXVII Европейски младежки поп-рок конкурс „Сарандев”.\r\n***\r\nОт 18.00 часа в Огледална зала „Нели Божкова“ ще се състои  Концерт на Детски хор „Маестро Захари Медникаров“ – малките певци.\r\n***\r\nОт 18.00 часа в Драматичен театър „Йордан Йовков“ ще се проведе Спектакъл „Д-р“ на Драматичен театър „Йордан Йовков“.\r\n***\r\nОт 10.00 часа в залата на Общината ще се проведе месечно заседание на Общински съвет - Дупница.  \r\n***\r\nОт 18.30 часа в Исторически музей – Каварна ще бъде отбелязан международния ден на Музеите с Военно историческа реконструкция на три армии участнички във Втората световна война и лекционно представяне на оръжия униформи и бойно снаряжения. \r\n***\r\nОт 17.00 часа в Музея на Розата ще бъде открита художествена инсталация на Мариела Гемишева – „ Модни обекти в цветовете на розата“.\r\n***\r\nОт 17.30 часа в Музея на розата часа в присъствието на кмета Галина Стоянова ще бъде представено уникално издание, представящо Цариците на Казанлък. \r\n***\r\nОт 19.00 часа в Дома на културата „ Арсенал“ ще се проведе конкурс – спектакъл за избор на царица Роза 2018.\r\n***\r\nОт 10.00 часа в заседателната зала на Общината ще се проведе семинар за работа и съхранение на личните данни съгласно новият  Регламент на ЕС- GDPR.  \r\n***\r\nОт 11.00 часа в Художествена галерия „Владимир Димитров – Майстора” ще се състои традиционно дарение на книги за Регионална библиотека „Емануил Попдимитров”.  \r\n***\r\nОт 13.00 часа в Обединен детски комплекс  ще бъде организирана„Работилница по роботика“.  \r\n***\r\nВ 09.00 часа в зала 2 на Окръжния съд ще се проведе заседание по делото срещу Величка Д., обвинена в използване на чужди банкови карти и изтегляне на парични суми от тях, без съгласието на собствениците на платежните инструменти. \r\n***\r\nОт 9.30 часа Регионален исторически музей – Пловдив обявява свободен вход за експозиция „Съединение на България от 1885 г.” на пл. „Съединение” №1, експозиция „Българско Възраждане” на ул. „Цанко Лавренов” №1 и Музеен център за съвременна история на ул. „Ангел Букорещлиев” № 14. От 18.00 часа в зала „Съединение” на пл. „Съединение” №1 ще започне вечер посветена на Минчо Кацаров.\r\n***\r\nВ 10.00 часа на лекоатлетически стадион ”Пловдив” ще се проведе Седмо зонално състезание  по пожароприложен спорт - Пловдив 2018. \r\n***\r\nВ 12.00 часа в Дома на културата „Борис Христов“ министърът на туризма Николина Ангелкова и заместник-министърът на земеделието, храните и горите д-р Лозана Василева ще участват в кръгла маса за обсъждането на проекта „Сподели България“.\r\n***\r\nОт 11.00 часа в Иcтopичecĸи мyзeй Правец щe бъдe oтĸpитa излoжбaтa „Живият огън на традициите” и ще се проведе Ден на отворени врати за  постоянната музейна експозиция и представените изложби: „Крепост в планината” (за крепостта Боровец, край с. Разлив), „Традиционното облекло в Правешкия край, отражение на бита и духовността” и Съкровището от Лесичово, Пазарджишко (ХVII-XVIII в.).\r\n***\r\nОт 10.00 часа в Театрален салон „Георги Русев“ ще се състои честване „35 години  СУРИЧЕ „Д-р Петър Берон“.\r\n***\r\nОт 10.00 часа в Обединен детски комплекс ще се проведе конкурс за рисунка Моята любима здравословна храна“.\r\n***\r\nОт 15.00 часа в Регионална библиотека „Светослав Минков”, Читалня, ще се проведе „Четенето – важно и вълнуващо“ -  Мултимедийна презентация пред ученици от трети клас от VII ОУ „Г. С. Раковски”.\r\n***\r\nОт 17.00 часа в Галерия “Любен Гайдаров” ще бъде представена Изложба  скулптура и архитектура , посветена  на Николай Хайтов.\r\n***\r\nОт 17.30 часа в Малкия салон на Дворец на културата ще се проведе Концерт на класа по джаз и поп пеене с преподавател Боряна Пенева към Обединената школа по изкуствата.\r\n***\r\nОт 18.00 часа в театрален салон – ЦПЛР-ОДК ще се проведе Годишен концерт на школата по спортни танци.\r\n***\r\nОт 10.00 часа на база \"Гнездо на орли\" ще се проведе областното състезание \"Млад огнеборец\".\r\n***\r\nОт 11.00 часа в читалището в Свежен ще се проведе пресконференция с участието на проф. Пламен Павлов във връзка със смъртта на Хаджи Димитър.\r\n*** \r\nОт 17.00 часа в двора на къщата музей „Алеко Константинов“ ще се проведе представяне на книгата на Анатолий Прокопиев „Свищовци, „Железният“ 33-ти Свищовски полк“.\r\n***\r\nОт 11.00 часа в Регионален исторически музей „Стою Шишков” – Смолян ще бъде открита изложбата “Монети от европейските земи“. В 12.00 часа ще бъдат поднесени цветя пред паметната плоча на Стою Шишков пред входа на музея.\r\n***\r\nОт 11.00 часа на площад „Свобода“ ще се проведе церемония по тържествено връчване на представителното знаме на III ученически гвардейски отряд към Езикова гимназия „Иван Вазов“ гр. Смолян, под патронажа на Президента на Република България Румен Радев с любезното участие на националната гвардейска част.\r\n***\r\nОт 13.00 часа във  филиала на ПУ “Паисий Хилендарски“ гр. Смолян ще се проведе кръгла маса на тема: “Не на насилието над момичета и жени“ и дискусия по представянето на Конвенцията на Съвета на Европа за превенция и борба с насилието над жени и домашното насилие.  \r\n***\r\nОт 11.00 часа в зала №1 на общинска администрация Средец ще се проведе пресконференция, във връзка с провеждането на 26-то издание на „Национален Странджанско-тракийски събор“ за надпяване и надсвирване „Фолклорен  венец  Божура“.\r\n***\r\nОт 11.00 часа в парк Артилерийски, в Стара Загора, се открива турнир по различни видове спорт за деца, лишени от родителски грижи. Награждаването на победителите е в 13.00 часа.\r\n***\r\nОт 10.00 часа в зала 2 на Областна администрация заместник-министърът на труда и социалната политика Султанка Петрова ще участва в среща-дискусия в областта на демографските и социални проблеми.", "date": "2018.05.17", "title": "Предстоящи събития в страната за 18 май (Агенция „Фокус“)"}
{"url": "http://www.focus-news.net/news/2018/05/17/2523150/zam-ministar-valentin-yovev-otkri-forum-za-spodelyane-na-dobri-praktiki-na-obshtinite.html", "text": "Екипите на МРРБ активно работят за продължаване на тенденцията за осигуряване на устойчиви и по-силни региони, чийто потенциал да се използва максимално за постигане на по-висок икономически ръст и които да се развиват на база природни дадености, географски характеристики и специфичен потенциал. С тези думи  заместник-министърът на регионалното развитие и благоустройството Валентин Йовев откри Форум за споделяне на добри практики на общините, съобщиха от пресцентъра на министерството. \r\nСъбитието, организирано от МРРБ, се провежда днес и утре в Банско. \r\n„Работим за силни и независими общини, утвърждаващи демократичните ценности и защитаващи правата на българските граждани, законността и развитието“, каза още в словото си инженер Йовев.  \r\nПо думите му администрациите по места са кръвоносната система на държавата и без техния упорит труд нямаше да имаме днешната развиваща се България, такава каквато я виждаме сега и искаме да бъде в бъдеще. \r\n„Местната власт „усеща“ „пулса“ на хората по места и от Вас зависи провеждането на национално – отговорна политика на местно ниво, съчетана с регионалните особености и нрави“, обърна се към представителите на общините Валентин Йовев. Той изрази надежда, че и в бъдеще МРРБ заедно с местната власт ще продължат да работят в активен диалог по редица законови и подзаконови нормативни актове, стратегии, програми и планове, касаещи подобряване условията за бизнес в страната и повишаването качеството на  живот на хората.  \r\nЦелта на форума е да се идентифицират и разпространят добрите практики за развитие и укрепване на местното самоуправление и местната демокрация в България, свързани със 12-те принципа за добро демократично управление на местно ниво. \r\nОт 2007-ма година, когато България приема да прилага Стратегията за иновации и добро управление на местно ниво на Съвета на Европа, са реализирани четири процедури за присъждане на Етикета за иновации и добро управление. \r\nВ тези процедури Европейският Етикет е връчен на 29 общини, доказали прилагането на 12-те принципа в своята ежедневна работа. \r\n„Желанието ни е насочено към разширяване на обхвата на общините, които успешно прилагат Стратегията за иновации и добро управление на местно ниво. Същевременно полагаме усилия не само да провеждаме процедури за присъждане на Етикета, а и да бъде направена следваща качествена стъпка към повишаване устойчивостта на процеса на приложение на добрите практики в местното самоуправление и към стимулиране обмена на опит между общините“, заключи заместник - министърът. \r\nНа форума представители на общини, наградени с Етикета обменят опит в разработването и прилагането на добри практики. \r\nВ събитието се включиха и  кметът на община Банско Георги Икономов и областният управител на Благоевград Бисер Михайлов.", "date": "2018.05.17", "title": "Зам.-министър Валентин Йовев откри Форум за споделяне на добри практики на общините"}
{"url": "http://www.focus-news.net/news/2018/05/17/2523152/smolyan-initsiativniyat-komitet-kam-paraklis-sveto-vaznesenie-gospodne-s-fatovo-kani-smolyanchani-na-sv-liturgiya-i-blagosloven-kurban-na-19-may.html", "text": "b> Инициативният комитет към параклис „Свето Възнесение Господне – Свети Спас” – с. Фатово кани смолянчани на св. литургия и благословен курбан на 19 май, събота, от 11.00 часа в местността „Петровица” – Горно Фатово. Това каза председателят на инициативния комитет и почетен гражданин на Смолян Тодор Караиванов, съобщиха от пресцентъра на Общината.\r\nОсигурен е  транспорт. Автобусите ще тръгват на 19 май (събота), в 09.00 часа от Бункера в кв. Райково и след приключване на събитието в обратна посока.    \r\nПараклисът  бе възстановен  през 2015 г ., а мястото е известно като Втората Кръстова гора в Родопите.", "date": "2018.05.17", "title": "Смолян: Инициативният комитет към  параклис „Свето Възнесение Господне” - с. Фатово кани смолянчани на св. литургия и благословен курбан на 19 май"}
{"url": "http://www.focus-news.net/news/2018/05/17/2523147/varna-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е ясно, видимостта е добра. Трафикът по основните направления за София, Бургас и Добрич е с нормална интензивност. По данни на Агенция „Пътна инфраструктура“ по автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Движението по автомагистрала „Хемус“ в участъка Девня – п.в. Ветрино от км 386+000 до км 402+000 се осъществява с повишено внимание поради косене на тревни площи в южно платно в посока Варна. Трафикът в участъка п.в. Ветрино – Девня от км 386+000 до км 402+000 в посока Варна също се осъществява с повишено внимание поради косене на тревни площи. Работи се и по трасето Невша – Варна от км 375+800 до км 425+500.\r\nМарияна ВАЛЕНТИНОВА", "date": "2018.05.17", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/05/17/2523151/dzhumhuriet-loshi-ikonomicheski-prognozi-za-turtsiya-ot-reytingovata-agentsiya-fich.html", "text": "Международната рейтингова агенция „Фич” предвижда сериозни икономически проблеми за страните с възникващи пазари, а най-потърпевшите сред тях могат да са Украйна, Турция и Аржентина, пише вестник „Джумхуриет”. В последния доклад на „Фич” се обръща внимание, че общият дълг на тази група държави се е увеличил от 5 трилиона ЩД преди 10 години, на над 19 трилиона ЩД понастоящем. Правят се следните обобщени констатации и прогнози:\r\n„Предвиждаме до края на 2019 година Федералният резерв на САЩ последователно шест пъти да вдигне лихвения процент. Ако и без това „разхлабените” финансови условия се „затегнат” много повече от очакваното, това може да подложи на сериозен риск държавите с възникващи икономики. Ако желанието за поемане на риск към инвестиции в страните с възникващи пазари се пречупи в обратна тенденция; извеждането на капитали може да предизвика сериозен натиск върху валутните курсове и върху самите валутни резерви на тези държави.\r\nПовишаването на доходността на облигациите в САЩ може да тласне инвеститорите от САЩ и въобще глобалните инвеститори да се оттеглят от страните с възникващи пазари. Тази ситуация е възможно да окаже допълнителен натиск върху правителствата в тези държави, които и без това се стремят да осигурят допълнително финансиране за покриване на дефицита по текущата сметка и за рефинансиране на външния дълг. Най-засегнати и „чупливи” сред страните с възникващи пазари са Украйна, Турция и Аржентина. \r\nВиждат се рискове и по отношение на ОАЕ, Катар, Перу и Казахстан; специално за тях - поради силната им зависимост от външните дългове”. Георги Димов", "date": "2018.05.17", "title": "„Джумхуриет”: Лоши икономически прогнози за Турция от  рейтинговата агенция „Фич”"}
{"url": "http://www.focus-news.net/news/2018/05/17/2523154/ministar-nikolay-nankov-na-balkanite-im-tryabvat-moderni-letishta-intermodalni-pristanishta-zhelezopatna-infrastruktura-i-patishta.html", "text": "Страните от Западните Балкани трябва да изминат своя път към ЕС, като паралелно с това се осигури и тяхната транспортна свързаност, за да имат достойно място и бъдеще в обединена Европа. На Балканите им трябват модерни, нови  летища, интермодални пристанища, железопътна инфраструктура и пътища. Това е, което се очаква от нас и за което трябва да търсим различни възможности за финансиране, като по всеки един от тези важни инфраструктурни проекти може да започне работа веднага. Това заяви министърът на регионалното развитие и благоустройството Николай Нанков по време на панела „Транспортна свързаност на Западните Балкани – диалог с потенциални донори и партньори“ в рамките на днешната Среща на върха Западни Балкани – ЕС, съобщиха от пресцентъра на министерството. \r\nПред участниците в нея министърът представи приоритетните за региона проекти и подчерта, че интермодалният коридор номер 8 е жизненоважен като пряка  връзка между Адриатика и Черно море. Той посочи, че на територията на страната ни през следващите четири до пет години трябва да се наблегне на строителството на оставащите за доизграждане 80 км от границата с Република Македония до АМ „Струма“. Около 400 млн. евро е недостигът за участъка, за който няма осигурен ресурс по линия на европейската солидарност и ще се разчита на собствени средства и на подкрепата  на международните финансови институции, посочи Николай Нанков. \r\nРазглеждаме картината само в България, но трябва да положим общи усилия, защото изграждането на транспортната инфраструктура само в една страна не дава устойчива свързаност и дългосрочна перспектива на свързаността в региона. Хубаво е, че колегите от другите страни също работят по коридор 8, подчерта министърът. \r\nНа българска територия остава да се изградят не повече от 32 км от коридор номер 10 от София до границата със Сърбия, съобщи още Николай Нанков и допълни, че в момента търговете за избор на изпълнител са в напреднал етап. Има частично финансиране от Механизма „Свързана Европа“, а останалите вероятно ще бъдат от бюджета, посочи Николай Нанков. \r\nДва ключови проекта на територията на България обхваща коридор номер 10, посочи още регионалният министър. През тази година приключваме с изграждането на 30 км от АМ „Струма“, посочи той и допълни, че за строителството на най-скъпия и най-сложен участък от нея – през Кресненското дефиле, са необходими около 420 млн. евро. За него се търси съфинансиране – вероятно от републиканския бюджет, през бъдещото въвеждане на тол таксата, но оставаме отворена вратата и за международните финансови институции. \r\nСтартирахме с процедурите по изграждането и на друга част от коридора – направлението между Видин и Ботевград. Там отново ще разчитаме на бюджетни средства, защото европейските през този програмен период са насочени основно към АМ „Струма“, коментира Николай Нанков.    \r\nРазчитаме на консултациите на Световната банка при въвеждането на тол системата в България. Страната ни ще е последната страна на Балканите, която ще въведе тол система, но тя ще бъде най-иновативната, посочи още министърът. \r\nРеализацията на тези проекти ще открие нови възможности за развитие и икономически просперитет на региона. Те ще дадат надежда и оптимизъм на хората в региона. Това са инвестиции в бъдещето, в сигурността на Балканите, защото там, където се гради, където се изпълняват мащабни проекти по линия на европейската солидарност, по линия на средствата от международните финансови институции, има мир, а не криза и разрушения. И нека с общи усилия не само България, а и Западните Балкани се превърнат в строителна площадка, на която заедно да градим общото си бъдеще, каза министър Нанков в заключение.", "date": "2018.05.17", "title": "Министър Николай Нанков: На Балканите им трябват модерни летища, интермодални пристанища, железопътна инфраструктура и пътища"}
{"url": "http://www.focus-news.net/news/2018/05/17/2523156/stara-zagora-v-selo-enina-be-otbelyazana-105-ta-godishnina-ot-kraya-na-balkanskata-voyna.html", "text": "Клубовете „Млади възрожденци“ към Оснвно училище „Христо Ботев“ и „Млад родолюбец“ в село Енина, община Казанлък, отбелязаха 105 години от края на Балканската война, предаде кореспондент на Радио „Фокус“. На паметника в центъра на Енина са изписани имената на 28 герои от местното население във войната. Слово за Балканската война произнесе историкът Гриша Горецов. В рамките на Националната библиотечна седмица за детската градина, читалищните дейци бяха подготвили весели и развлекателни моменти, свързани с 390 години от рождението и 315 години от смъртта на Шарл Перо. Представена бе една от неговите най-популярни приказки - „Котаракът с чизми“.\r\nСлавяна ГАЙДАРОВА", "date": "2018.05.17", "title": "Стара Загора: В село Енина бе отбелязана 105-та годишнина от края на Балканската война"}
{"url": "http://www.focus-news.net/news/2018/05/17/2523155/gd-granichna-politsiya-intenziven-e-trafikat-na-gkpp-dunav-most-ruse-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Интензивен е трафикът на ГКПП \"Дунав мост-Русе\" на българо-румънската, ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.05.17", "title": "ГД \"Гранична полиция\": Интензивен е трафикът на ГКПП \"Дунав мост-Русе\",  ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/05/17/2523158/sport-huan-martin-del-potro-se-otkaza-vav-vtoriya-set-ot-dvuboya-sreshtu-david-gofen.html", "text": "Давид Гофен се класира за четвъртфиналите на турнира от сериите „Мастърс“ на червени кортове в Рим. Белгиецът взе първия сет срещу Хуан Мартин дел Потро с 6:2, но във втория сет аржентинският тенисист се отказа при резултат 4:5 заради контузия в слабините. За място на полуфиналите на турнира Гофен ще играе срещу победителя от мача между германеца Александър Зверев и Кайл Едмънд от ЮАР. \r\nПабло Кареньо Буста също е сред четвъртфиналистите. По-рано днес испанецът победи Аляж Бедене с 6:4, 6:7, 6:2.", "date": "2018.05.17", "title": "Спорт: Хуан Мартин дел Потро се отказа във втория сет от двубоя срещу Давид Гофен"}
{"url": "http://www.focus-news.net/news/2018/05/17/2523159/varna-obshtina-dalgopol-raboti-po-nov-sotsialen-proekt-za-nad-390-000-leva.html", "text": "Община Дългопол спечели поредния социален проект в конкуренция с 800 проектни предложения пред Министерството на труда и социалната политика по Оперативна програма „Развитие на човешките ресурси“. Това съобщиха за Радио „Фокус“ – Варна от Община Дългопол. Проектното предложение по процедура за предоставяне на безвъзмездна финансова помощ „Развитие на социалното предприемачество“ е на стойност 390 530 лв. Проектът цели създаване на общинско социално предприятие – „Домашен социален патронаж“, за подкрепа на професионално развитие и осигуряване на трудова заетост на хора с увреждания и лица в неравностойно положение на пазара на труда. За целите на проекта ще бъдат ремонтирани и обзаведени съществуващите помещения в приземния етаж на Медицински център – гр. Дългопол (бивша млечна кухня) – 19 помещения с обща площ 183,25 кв.м. Ремонтът ще включи дейности по измазване, подмяна на дограмата с цел осигуряване на енергийна ефективност на използвани- те помещения, ремонтни дейности на стени и подова настилка и др. ремонтни дейности на стойност 34 000 лв. \r\nЗа приготвяне на храна и предоставяне на социалната услуга – доставка на храна до домовете, ще бъде закупено кухненското оборудване. Ще бъдат обучени 31 лица от целевите групи: хора с увреждане, хора с неравностойно положение на пазара на труда и други социално изключени лица, които ще получат свидетелства за професионална квалификация. Предвидената сума за кухненско оборудване и обучения на персонала е 77 580 лв. Ще бъде осигурена трудова заетост на 39 лица от целевите групи в рамките на проекта за 12 месеца. Разходите, заложени за възнаграждение на наетия персонал, са 278 950 лв. Предметът на дейност на новосъздаденото общинско социално предприятие ще бъде приготвяне и доставяне на храна, поддържане на личната хигиена и хигиената в жилищните помещения, обитавани от обслужвания, съдействие за закупуване на лекарства и помощни средства, общуване и поддържане на социални контакти с потребителите. След изтичане срока на проекта – 12 месеца, Домашният социален патронаж ще продължи дейността си по предоставяне на услугите като част от общинската структура.", "date": "2018.05.17", "title": "Варна: Община Дългопол работи по нов социален проект за над 390 000 лева"}
{"url": "http://www.focus-news.net/news/2018/05/17/2523148/gabrovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Габрово. Това казаха за Радио „Фокус“-Велико Търново от Областно пътно управление-Габрово. Времето е облачно. Температурата на въздуха е 25°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Малки Вършец – Крамолин се осъществява с повишено внимание поради оформяне на окопи.\r\nНадежда КРЪСТЕВА", "date": "2018.05.17", "title": "Габрово: Добри са условията за пътуване в областта"}
{"url": "http://www.focus-news.net/news/2018/05/17/2523162/blagoevgrad-zam-kmetat-hristina-shopova-i-predsedatelyat-na-obshtinskiya-savet-radoslav-taskov-pozhelaha-uspeh-na-vipusk-2018.html", "text": "Заместник-кметът на Благоевград с ресор култура и хуманитарни дейности Христина Шопова и председателят на Общинския съвет Радослав Тасков пожелаха успех и светло бъдеще на завършващите абитуриенти Випуск 2018. Това съобщиха от пресцентъра на Община Благоевград. Зрелостниците се събраха пред зала „22 септември“, където си направиха общи снимки, след което с широки усмивки и знаковата табела „Аз обичам Благоевград“ се отправиха към LARGO MALL. На входа на търговския център те бяха посрещнати тържествено от Биг Бенд – Благоевград, което допринесе за празничното настроение на завършващите ученици и техните учители. За гостите на коктейла специално бе постлан червен килим, по който те преминаха.\r\n„За мен е чест да Ви поздравя от името на кмета на община Благоевград д-р Атанас Камбитов. Много мислех какво да Ви кажа и реших това да бъде само едно- да помните винаги този момент! Помнете града, огледайте се и запомнете своите съученици и винаги си помагайте! Тези приятелства, които сте създали, ще останат вечни и непреходни. От тук, колкото и клиширано да звучи, започва истинският живот, но Вие не се плашете- мечтайте, сбъдвайте мечтите си, защото можете! Вие сте умни, интелигентни! Пожелавам Ви „На добър час“, каза в част от приветствието си зам.- кметът Христина Шопова. \r\nПо време на празничния прием бяха поднесени изненади на зрелостниците от Випуск 2018. \r\nПредседателят на Общински съвет- Благоевград Радослав Тасков също отправи своите пожелания към завършващите за здраве и успешна реализация. \r\nТържеството съвпадна с рождения ден на един от абитуриентите, който получи подарък - таблет. Всички присъстващи получиха и значки с надпис „Аз обичам Благоевград - Випуск 2018“ с логото на Община Благоевград. Тържеството беше наситено с положителни емоции и добро настроение.", "date": "2018.05.17", "title": "Благоевград: Зам-кметът Христина Шопова и председателят на Общинския съвет Радослав Тасков пожелаха успех на Випуск 2018"}
{"url": "http://www.focus-news.net/news/2018/05/17/2523165/sport-mariya-sharapova-se-klasira-za-chetvartfinalite-na-turnira-v-rim.html", "text": "Мария Шарапова се класира за четвъртфиналите на турнира от сериите „Мастърс“ на червени кортове в Рим. Бившата номер едно в света се наложи над представителката на Австралия Дария Гаврилова с 6:3, 6:4 в двубой от третия кръг на надпреварата.\r\nЗа място на полуфиналите Шарапова ще играе срещу действащата шампионка на „Ролан Гарос“ Йелена Остапенко. Мачът помежду им е в петък.", "date": "2018.05.17", "title": "Спорт: Мария Шарапова се класира за четвъртфиналите на турнира в Рим"}
{"url": "http://www.focus-news.net/news/2018/05/17/2523164/nimh-utre-sled-obyad-na-mnogo-mesta-v-yuzhna-balgariya-shte-prevali-i-pregarmi.html", "text": "През нощта ще преобладава ясно и почти тихо време. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Утре преди обяд ще бъде предимно слънчево, но след обяд ще се развива купеста и купесто-дъждовна облачност и на много места в Южна България ще превали и прегърми. По-значителни ще са явленията в югоизточните райони от страната.  След пладне в Дунавската равнина ще се появи слаб до умерен западен вятър. Привечер над Западна България облачността ще се увеличи, и през нощта срещу събота и там ще има превалявания и гръмотевици. Максималните температури ще са 24° - 29°.\r\nНад Черноморието ще преобладава слънчево време, с временни увеличения на облачността, но ще е почти без валежи. Максимални температури на въздуха: 25-27°. Температурата на морската вода е 18-20°. Вълнението на морето ще е около 2 бала.\r\nПреди обяд в планините ще бъде предимно слънчево, но по късно през деня облачността ще се увеличава и на много места ще превали и прегърми. В отделни райони валежите ще са интензивни. Ще духа умерен, по билата временно силен вятър от запад-югозапад. Максималната температура на височина 1200 метра ще е около 18°, на 2000 метра – около 11°.\r\nАтмосферното налягане ще се понижи и ще е по ниско от средното за месеца.\r\nВ събота от север-северозапад ще нахлува малко по-хладен въздух. Валежите ще обхванат страната, ще се усилят, ще има и гръмотевични бури и градушки. През нощта срещу събота значителни количества валеж се очакват на места в северозападната, а през деня в събота – в източната половина от страната. Дневните температури на места в Северна България ще са около 20°, докато на юг отново ще надвишават 25°. В неделя преди обяд ще превалява на места, главно в източната половина от страната, а след обяд в планините. В понеделник вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, главно около и след обяд. Валежите ще са в Западна България и в североизточните райони. Отново в отделни райони са възможни интензивни локални валежи и градушки. Максималните температури ще са между 22° и 27°.", "date": "2018.05.17", "title": "НИМХ: Утре след обяд на много места в Южна България ще превали и прегърми"}
{"url": "http://www.focus-news.net/news/2018/05/17/2523166/varna-obshtina-valchi-dol-realizira-proekt-za-populyarizirane-na-balgarskoto-predsedatelstvo-na-saveta-na-es.html", "text": "Общинска администрация – Вълчи дол, с подкрепата на Областен информационен център – Варна проведе информационни срещи във връзка с реализирането на проект „Председателството на България в Съвета на Европейския съюз (ЕС) – Община Вълчи дол”, одобрен след проведен конкурс за проекти по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018” на Националното сдружение на общините в Република България. Това съобщиха за Радио „Фокус“ – Варна от Община Вълчи дол. Основна цел на проекта е повишаване на информираността на населението на територията на община Вълчи дол за приоритетите и ползите на Председателството на България на Съвета на Европейския съюз през 2018 г. \r\nПопуляризирането на ротационното председателство има за цел да изгради позитивен образ на Република България за постигнатите резултати в рамките на евроинтеграционния процес и приноса на страната ни за развитието на Европейския съюз, както и за предстоящите възможности, в частност за Община Вълчи дол. Целевата група по проекта са – граждани, представители на бизнеса, ученици, структури на гражданското общество. Първата информационна среща се състоя в СУ „Васил Левски”, гр. Вълчи дол. Участници във втората информационна среща бяха жителите на с. Стефан Караджа и учениците от Професионална гимназия по земеделие и горско стопанство в с. Стефан Караджа, на която се проведе викторина с въпроси относно същността и дейността на председателството. Отговорилите правилно на въпросите получиха стимулиращи награди. Третата информационна среща се проведе в гр. Вълчи дол в Деня на Европа. Обхванати бяха граждани, представители на бизнеса и различни структури на гражданското общество. На всички участници в информационните кампании бяха раздадени рекламни материали – листовки, химикали, магнити, шапки и знамена.", "date": "2018.05.17", "title": "Варна: Община Вълчи дол реализира проект за популяризиране на Българското председателство на Съвета на ЕС"}
{"url": "http://www.focus-news.net/news/2018/05/17/2523157/pet-neshta-koito-tryabvashe-da-se-sluchat-na-sreshtata-es-zapadni-balkani-no-ne-se-spored-srabskata-redaktsiya-na-bbc.html", "text": "Срещата на 28-те държавни и правителствени лидери на страните от Европейския съюз с техните колеги от шестте държави от Западните Балкани, които копнеят за членство в Общността - Сърбия, Черна гора, Македония, Босна и Херцеговина, Албания и Косово - трябваше да даде нов импулс в процеса на разширяване.\r\nСрещата се провежда три месеца, след като Европейската комисия обяви амбициозна стратегия за разширяване, която съдържа обещание, че Сърбия и Черна гора, като „отличници“ в преговорите за присъединяване, много бързо могат да станат пълноправни членки. \r\nПрез юли в Лондон, в рамките на Берлинския процес, ще се проведе още една среща на същата тема. Изглежда сякаш събирането в София е идеална подготовка за него.  посочва пет неща, които трябваше да се случат на срещата в София, но все пак не се, предава македонската електронна медия „Маркукуле“. \r\n1. Не всички присъстваха: лидерът на кабинета в Мадрид Мариано Рахой бойкотира срещата в София в знак на протест срещу поканата на представители на Косово, която Испания не признава. През последните месеци в Мадрид втърдиха позицията си по отношение на Косово, опасявайки се, че то може да се превърне в модел за отцепване на Каталуния. Отсъствието на един от 28-те европейски лидери не изглежда толкова лошо, ако не се вземе предвид факта, че за разширяването на ЕС се изисква консенсус. С оглед на това бойкотът е лош сигнал. \r\n2.Балканите не са център на внимание: Оттеглянето на САЩ от ядрения договор с Иран и насилието в Ивицата Газа бяха сред доминиращите теми на срещата на върха. Това бе неформално събиране без твърда програма.\r\n3. Не става въпрос за разширяване: Испания настоя от заключителната декларация да бъде заличена думата „разширяване“ и заменена с „европейска перспектива“. Освен това, отново заради Мадрид, вместо „страните от Западните Балкани\", се говори за „партньори от Западните Балкани\", защото Косово не е държава според испанците. Декларацията не споменава отделните страни, нито сроковете за разширяването. Това е поне две стъпки назад от Стратегията на ЕК, обявена през февруари.\r\n4. Македония и Албания ще останат блокирани: В очите на срещата на върха се смяташе, че от самото начало ще има компромис в спора за името между Гърция и Македония. Това не се случи. А Албания, която през последните месеци извърши радикални реформи в съдебната система, се надяваше на началото на преговорите. \r\n5.Няма напредък и около Косово: Имаше надежда, че до срещата на върха или на нея може да се стигне до напредък във връзка със създаването на Общността на сръбските общини, което би размразила брюкселския диалог за нормализиране на двустранните отношения между Белград и Прищина. Но това така и не се случи.Тереза Герова", "date": "2018.05.17", "title": "Пет неща, които трябваше да се случат на срещата ЕС-Западни Балкани, но не се – според сръбската редакция на BBC"}
{"url": "http://www.focus-news.net/news/2018/05/17/2523167/ekspert-rusiya-na-evropeyskiya-sayuz-ne-sa-mu-nuzhni-balkani-koito-shte-se-obarnat-kam-rusiya.html", "text": "Испания и Франция се отнасят скептично към идеята за приемането в Европа на редица страни, разположени в западната част на Балканския полуостров. Министър-председателят на Испания Мариано Рахой бойкотира Срещата на върха на Европейския съюз за Балканите, а президентът на Франция Еманюел Макрон се изказва рязко против самата идея за по-нататъшното разширение на ЕС на Балканите, пише в материал преди срещата в четвъртък в София електронното издание на руското списание „Експерт“, в материал на Сергей Мануков, представен без редакторска намеса.\r\nУтре в София се открива срещата на върха на ЕС, на която, освен лидерите на страните-членки на Съюза, ще присъстват и премиерите и президентите на шестте западнобалкански страни. Главната цел на мероприятието, организирано при непосредственото участие на България, която в момента е ротационен председател на Съвета на ЕС, е да покаже, че независимо от 15-те години, минали от времето на последната подобна среща,  участниците, както и по-рано, са привързани към идеята за сътрудничество. Брюксел иска да покаже, че неговите врати са отворени за нови членове на обединена Европа, а балканските държави искат да покажат, че са готови да проведат необходимите за влизане в Съюза реформи.\r\nЗападните Балкани влязоха в дневния ред на работата на ЕС, след като в Брюксел се изплашиха от нарастването на влиянието в този регион на други страни и особено Русия. Стратегическата важност на тази част от европейския юг беше демонстрираната и по време на кризата с мигрантите през 2015 година, когато в Европа, именно през западнобалканските страни, проникнаха стотици хиляди бежанци от Азия и Африка.\r\nНо трудната ситуация около Балканската среща на върха показва за пореден  път колко е трудно да се постигне съгласие на 28-те страни-членки на ЕС по отношение на съседите на Балканите, които продължават да решават множество проблеми, наследени от предходните столетия.\r\nЧленовете на Съюза, например, изобщо не могат да се разберат, да се започват ли преговори за членство с Албания и Македония. Скептиците по този въпрос са оглавени от Франция и Нидерландия.\r\nМинистър-председателят на Испания Мариано Рахой ще вечеря днес вечерта в София с колегите си от ЕС и... ще си отлети вкъщи. Той няма да участва в срещата, защото на нея ще присъстват представители на Косово. Испания е една от петте европейски страни, които не признават Косово, което провъзгласи независимостта си от Сърбия преди десет години. Лидерите на останалите четири ще бъдат на срещата на върха. Що се касае до Испания, то въпросът за Косово за нея е много чувствителен, защото на Мадрид му се налага да се бори със собствени сепаратисти в северната и североизточната част на кралството.\r\nНе може да се отрече изборетателността на европейските дипломати. Те измислиха как да решат проблема с Косово. Независимо от отсъствието на Рахой, Испания все пак ще бъде представена на срещата и ще подпише окончателният документ, но в неговия текст, по настояване на испанците, западнобалканските държави ще бъдат наречени не „страни“, а „партньори“.\r\nЩо се касае до Сърбия, още един от противниците на участието на Косово, което тя продължава да смята за метежна сръбска провинция, то специално заради сърбите, на масата на делегацията от Косово ще стои табличка с такова име, от кето няма как да се разбере държавния статут.\r\n„Самият формат на срещата е предизвикателство“, цитира Politico думите на един от високопоставените еврочиновници. „Ние сме изключително щастливи, че успяхме да съгласуваме декларация, с която са съгласни всички 28 страни-членки на ЕС“.\r\nАко на европейските лидери успеят да се договорят за Албания и Македония, то те ще се присъединят към Сърбия и Черна гора, с които Брюксел вече започна преговори за влизане в ЕС и които, според думите на председателя на Европейската комисия Жан-Клод Юнкер могат да влязат в него през 2025 година. По този начин, от всички страни в западната част на полуострова, ще чакат покана за започване на преговори само Косово и Босна и Херцеговина.\r\nПоследната Балканска среща на върха се проведе през 2003-а година в Солун. Тогава 46% от европейците подкрепяха разширяването, а 35% бяха против него, а 19% не заемаха твърда позиция. Напомняме, че тогава ЕС беше два пъти по-малък и се състоеше от 15 държави.\r\nМакедония и Албания трябва да решат много проблеми, за да получат покана за преговори. Скопие трябва на първо време да уреди многогодишния си спор с Гърция за името на страната, а от Тирана Брюксел иска да започне реална и решителна борба с организираната престъпност.\r\nВъпросът за началото на преговорите за приемане е много чувствителен за редица страни, 47% от европейците са против приемането на нови членове в Съюза, за разширение са 42%. Останалите 11%, съгласно данните от анкетата на Eurobarometer, нямат определена позиция по този въпрос. Особено силна е опозицията в големите членки на ЕС. Достатъчно е да се каже, че против разширение на Съюза са 64% от французите и 63% от немците, мнението на които, разбира се, трябва да отчитат при взимането на решения президентът на Франция Еманюел Макрон и канцлерът на Германия Ангела Меркел.\r\nЩо се касае до г-жа Меркел, то през последните години тя се придържа към идеята за разширяване на ЕС за сметка на Западните Балкани. Така министърът по европейските работи в МВнР на Германия Михаел Рот преди броени дни погвали Македония и Албания за постигнатия прогрес в провеждането на реформите, но в същото време заяви, че Берлин още не е взел окончателно решение за влизане в преговори с тези две страни. Той съобщи, че правителството на Меркел трябва да получи подкрепата на Бундестага, както и съгласието на другите страни-членки на ЕС.\r\nПариж се отнася скептично към влизането в ЕС на страните от Западните Балкани. През април президентът Макрон заяви в Европарламента, че Съюза трябва да реши въпроса за приемането на нови страни-членки, след като се докаже, че те съответстват на всички политически и икономически критерии, необходими за членство в обединена Европа.\r\n„Не ми трябват Балкани, които ще се обърнат към Русия или Турция“, заяви френският лидер. „Но не искам и такава Европа, която трудно функционира в състав от 28 членки, а съвсем скоро и 27, но има намерение бързо да се разшири до 30 или 32 членки“.\r\nКоментирайки перспективите пред Балканската среща на върха, преди няколко дни представителите на Елисейския дворец подчертаха, че Париж смята започването на преговорите за приемане с Македония и Албания за преждевременни. Те също добавиха, че Еманюел Макрон ще се срещне с лидерите на тези страни още преди срещата и, вероятно, ще ги уведоми за позицията на Петата република.\r\nПревод и редакция:", "date": "2018.05.17", "title": "„Експерт“ (Русия): На Европейския съюз не са му нужни Балкани, които ще се обърнат към Русия"}
{"url": "http://www.focus-news.net/news/2018/05/17/2523153/afp-dve-zheni-sa-zadarzhani-vav-vrazka-s-napadenieto-s-nozh-v-parizh.html", "text": "Две жени, живеещи в близост до Париж, са задържани за разпити във връзка със смъртоносната атака във френската столица от последния уикенд. Това обяви на пресконференция Франсоа Молинс от Антитерористичната прокуратура, предава AFP.\r\nТой добави, че Абдул Хаким А., приятел на нападателя Хамзат Азимов, ще бъде изправен пред съдия в четвъртък и евентуално обвинен за ролята му в атаката.\r\nЕдна от двете жени е Инес Хамза, радикализирана 19-годишна жена, която се е омъжила за Абдул Хаким А., преди да се опита да замине за Сирия, според източник, близък до разследването.Тереза Герова", "date": "2018.05.17", "title": "AFP: Две жени са задържани във връзка с нападението с нож в Париж"}
{"url": "http://www.focus-news.net/news/2018/05/17/2523168/obshtina-blagoevgrad-vazmozhnostta-za-spirane-na-vodata-na-ulitsa-maritsa-po-vreme-na-remontnite-deynosti-shte-bade-svetena-do-minimum.html", "text": "Ще бъдат предприети всички необходими мерки възможността за спиране на водата по улица „Марица“ да бъде сведена до минимум. Това стана ясно на работна среща между представители на Община Благоевград, ВиК и фирмата изпълнител на обекта, съобщиха от пресцентъра на Община Благоевград. В момента на място се извършват СМР дейности по проект „Благоустрояване на градската среда“. В случай на необходимост ще бъдат използвани байпасни връзки, които да осигурят водоподаване по време на подмяна на ВиК мрежата в района. При планирано спиране на водата, живеещите на улица „Марица“ ще бъдат уведомявани предварително с писмено съобщение, което ще бъде поставено на входовете на кооперациите, информация ще бъде помествана и на сайта на Община Благоевград – blgmun.com.\r\n Ще бъдат предприети и действия, които да гарантират водоподаването към ДГ „Детски свят“ в работно време. \r\nПо време на СМР дейностите ще бъде обновена надземната и подземна улична инфраструктура, ще бъдат ремонтирани тротоарните настилки и изграждане на ново енергоспестяващо улично осветление ще бъдат облагородени  зелените площи. При необходимост от отсичане на дървета, ще бъдат засадени нови компесаторно. Община Благоевград апелира жителите да проявят разбиране!", "date": "2018.05.17", "title": "Община Благоевград: Възможността за спиране на водата на улица „Марица“ по време на ремонтните дейности ще бъде светена до минимум"}
{"url": "http://www.focus-news.net/news/2018/05/17/2523185/tass-vladimir-putin-i-bashar-asad-obsadiha-sledvashtite-hodove-za-politichesko-razreshenie-na-krizata-v-siriya.html", "text": "Президентите на Русия и Сирия Владимир Путин и Башар Асад, които се срещнаха в четвъртък в Сочи, отбелязаха значението на осигуряването на условия за продължение на политическия процес за разрешаване на кризата в Сирия, заяви пред журналисти говорителят на Кремъл Дмитрий Песков след края на срещата, предава ТАСС.\r\n„Разговорите бяха значително детайлни. Президентът Путин отбеляза значителните успехи на Сирийските въоръжени сили в борбата им срещу терористичните групи и поздрави Башар Асад по този повод“, заяви Песков.\r\n„Двамата президенти отбелязаха значението на осигуряването на условия за продължение на политическия процес за разрешаване на кризата в Сирия. Днешните разговори се фокусираха върху следващите стъпки на двете страни“, допълни Песков.\r\nБашар Асад увери Владимир Путин, че Дамаск подкрепя политическия процес в Сирия успоредно с борбата срещу тероризма.\r\nПутин вярва, че е дошло времето за възстановяването на сирийската икономика и предложи на Башар Асад да обсъди тези планове. Йонислав Дочев", "date": "2018.05.17", "title": "ТАСС: Владимир Путин и Башар Асад обсъдиха следващите ходове за политическо разрешение на кризата в Сирия"}
{"url": "http://www.focus-news.net/news/2018/05/17/2523184/emsc-zemetresenie-s-magnitud-57-po-skalata-na-rihter-e-registrirano-v-yaponiya.html", "text": "Земетресение с магнитуд 5.7 по скалата на Рихтер е регистрирано на остров Хокайдо, Япония, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 03:42 часа местно време (21:42 българско време) на дълбочина от 10 км.\r\nНяма данни за цунами. Йонислав Дочев", "date": "2018.05.17", "title": "EMSC: Земетресение с магнитуд 5.7 по скалата на Рихтер е регистрирано в Япония"}
{"url": "http://www.focus-news.net/news/2018/05/17/2523186/sport-vrataryat-na-yuventus-dzhanluidzhi-bufon-obyavi-che-napuska-otbora.html", "text": "Вратарят на Ювентус Джанлуиджи Буфон официално обяви, че напуска отбора след края на сезона, но не потвърди дали ще се откаже от активния футбол. Това се случи на свикана от него пресконференция. 40-годишният страж играе за отбора на Ювентус от 17 години. Той разкри, че президентът на клуба Андреа Аниели му е предложил нов договор, но го е отказал и ще напусне отбора. Буфон също така разкри, че има оферти от други отбори.", "date": "2018.05.17", "title": "Спорт: Вратарят на Ювентус Джанлуиджи Буфон обяви, че напуска отбора"}
{"url": "http://www.focus-news.net/news/2018/05/17/2523160/the-jerusalem-post-govoritel-na-izraelskata-armiya-potvardi-che-sirenite-na-golanskite-vazvisheniya-sa-bili-falshiva-trevoga.html", "text": "Сирените, които се задействаха в четвъртък следобед на Голанските възвишения, са били фалшива тревога. Това потвърди говорител на Израелските сили за сигурност малко след задействането на предупредителната система в граничния район със Сирия, съобщава вестник The Jerusalem Post. \r\nВъпреки че бе активирана противоракетна система Iron Dome, по-ранните съобщения за неидентифициран обект, навлизащ в израелското въздушно пространство, са били фалшиви, увериха от армията. На живущите в района вече е казано, че може да напуснат бомбоубежищата и да се завърнат по домовете си, а също и че няма пострадали или нанесени материални щети.\r\nПо-рано в четвъртък в контролираната от Израел част от Голанските възвишения по границата със Сирия бяха задействани сирени, които предупредиха за възможен обстрел и призоваха гражданите да се укрият в бомбоубежища. Първоначално военните съобщиха, че изясняват причините за активирането на предупредителната система. „По предварителни данни сирените са задействани в северната част на Голанските възвишения“, бе казано в съобщение от армията на Израел. \r\nПоследният път, в който сирените бяха задействани, бе в нощта на 9 срещу 10 май заради ракетна атака от страна на Сирия. Израел обвини Иран за ударите и в отговор извършиха атака срещу военни съоръжения на Техеран, разположени на територията на Сирия. Тереза Герова", "date": "2018.05.17", "title": "The Jerusalem Post: Говорител на израелската армия потвърди, че сирените на Голанските възвишения са били фалшива тревога"}
{"url": "http://www.focus-news.net/news/2018/05/17/2523161/zoran-zaev-ako-sporat-za-imeto-ne-bade-reshen-tova-nyama-da-oznachava-destabilizatsiya-na-stranata.html", "text": "Ако спорът за името с Гърция не бъде разрешен, това няма да означава дестабилизация на страната. Това заяви министър-председателят на Македония Зоран Заев от Скопие, след като по-рано в четвъртък проведе среща с гръцкия си колега Алексис Ципрас в българската столица София, предава македонската информационна агенция „Макфакс“.\r\nЗаев подчерта, че приятелството между двете страни вече е изградено и повтори, че е възможно решение, за което ще се водят дискусии поотделно в двете държави. По отношение на решението на спора македонският премиер подчерта, че става дума за цялостно решение, в което са включени името, езика, идентичността и обхвата на употребата им. Тереза Герова", "date": "2018.05.17", "title": "Зоран Заев: Ако спорът за името не бъде решен, това няма да означава дестабилизация на страната"}
{"url": "http://www.focus-news.net/news/2018/05/17/2523163/beliyat-dom-ako-severnokoreytsite-iskat-da-se-sreshtnem-nie-shte-badem-tam.html", "text": "САЩ дадоха ясен сигнал, че имат готовност да продължат с подготовката срещата на върха между американския президент Доналд Тръмп и севернокорейския лидер Ким Чен-ун, връщайки топката в полето на Пхенян, след като изолираната комунистическа страна заплаши да отмени планираните разговори, предава AFP.\r\n„Ако севернокорейците искат да се срещнем, ще бъдем там\", увери говорителят на Белия дом Сара Сандърс пред журналисти. „Президентът е готов и ще бъде готов да се срещне и на този етап ние продължаваме да напредваме с подготовката\" на срещата. Тереза Герова", "date": "2018.05.17", "title": "Белият дом: Ако севернокорейците искат да се срещнем, ние ще бъдем там"}
{"url": "http://www.focus-news.net/news/2018/05/17/2523188/reuters-prezidentat-na-sasht-donald-tramp-shte-tarsi-kak-da-pomiri-kim-chen-un.html", "text": "Президентът на САЩ Доналд Тръмп ще търси как да помири лидера на Северна Корея Ким Чен-ун, след като от Пхенян заплашиха да се откажат от срещата на върха, предава Reuters.\r\nТръмп заяви, че сигурността на Ким ще бъде гарантирана независимо от това каква сделка ще бъде сключена и добави, че страната му няма да последва съдбата на Либия на Муамар Кадафи.\r\nАмериканският президент заяви, че доколкото той знае срещата с Ким все още се подготвя, но най-вероятно севернокорейския лидер е бил повлиян от Китай след двете скорошни визити там.\r\n„Северна Корея всъщност си говори с нас за срещата и всичко останало, сякаш нищо не се е случило“, заяви Тръмп.\r\n„Не можем да оставим страната да има ядрени оръжия. Просто не можем да го направим“, допълни още Доналд Тръмп по отношение на Северна Корея. Йонислав Дочев", "date": "2018.05.17", "title": "Reuters: Президентът на САЩ Доналд Тръмп ще търси как да помири Ким Чен-ун"}
{"url": "http://www.focus-news.net/news/2018/05/17/2523189/anadolu-agency-istanbul-shte-bade-domakin-na-sreshtata-na-myusyulmanskite-lideri-za-palestina.html", "text": "Турция, която е ротационен председател на 57-членната Организация за ислямско сътрудничество, ще бъде домакин на извънредна среща в петък, 18 май, за да бъдат обсъдени общите действия срещу Израел заради ситуацията в Ивицата Газа, съобщава Anadolu Agency.\r\nСрещата в Истанбул, свикана от президента на Турция Реджеп Тайип Ердоган, се очаква да отправи силно послание срещу Израел заради сблъсъците в Ивицата Газа.\r\nГолям брой държавни и правителствени лидери се очаква да участват в срещата на върха, включително палестинският премиер Рами Хамдала, кралят на Йордания Абдула II, президентът на Иран Хасан Роухани и президентът на Афганистан Ашраф Гани. Йонислав Дочев", "date": "2018.05.17", "title": "Anadolu Agency: Истанбул ще бъде домакин на срещата на мюсюлманските лидери за Палестина"}
{"url": "http://www.focus-news.net/news/2018/05/17/2523187/reuters-senatat-na-sasht-odobri-dzhina-haspel-za-nov-direktor-na-tsru.html", "text": "Сенатът на САЩ одобри Джина Хаспел за нов директор на ЦРУ в четвъртък, предава Reuters.\r\nХаспел, която ще бъде първата жена директор на ЦРУ, е 33-годишен ветеран в разузнавателното управление служейки му като действащ директор към момента.\r\nСенаторите гласуваха с 51-43 в полза на нейната номинация, при нужда от обикновено мнозинство за одобрението.\r\nДжина Хаспел имаше силната подкрепа на администрацията на президента Доналд Тръмп, както и на редица настоящи и бивши разузнаватели. Йонислав Дочев", "date": "2018.05.17", "title": "Reuters: Сенатът на САЩ одобри Джина Хаспел за нов директор на ЦРУ"}
