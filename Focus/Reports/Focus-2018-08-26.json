{"url": "http://www.focus-news.net/news/2018/08/26/2560215/reuters-vodachat-na-islyamska-darzhava-v-afganistan-e-bil-ubit-tvardi-pravitelstvoto-v-kabul.html", "text": "Водачът на терористичната групировка „Ислямска държава“ в Афганистан, Абу Саад Ерхаби, е бил убит след удар върху скривалищата на групировката в провинция Нангархар в събота вечер, обявиха афганистанските власти в неделя, предава  Reuters . \r\nДесет други члена на терористичната групировка също са били убити в съвместна наземна и въздушна операция на афганистанските и чуждестранни сили, обявиха от Националната дирекция по сигурност в Кабул в изявление. \r\nГолям брой тежки и леки оръжия и амуниции също са били унищожени след атаките върху двете скривалища на „Ислямска държава“.  Йонислав Дочев", "date": "2018.08.26", "title": "Reuters: Водачът на „Ислямска държава“ в Афганистан е бил убит, твърди правителството в Кабул"}
{"url": "http://www.focus-news.net/news/2018/08/26/2560210/sport-tsska-sofiya-pobedi-vereya-s-40-kato-domakin.html", "text": "Отборът на ЦСКА-София победи Верея като домакин с 4:0 в мач от шестия кръг на Първа професионална лига, игран на стадион „Българска армия“. На два пъти точен за домакините беше Кирил Десподов, а по още едно попадение добавиха Едвин Джеси и Мауридес. След този двубой ЦСКА запазва втората си позиция с 15 точки и вече е само на 1 точка зад лидера Левски. Верея остава на дъното с 1 спечелена точка.", "date": "2018.08.26", "title": "Спорт: ЦСКА-София победи Верея с 4:0 като домакин"}
{"url": "http://www.focus-news.net/news/2018/08/26/2560207/kilometrichna-kolona-ot-avtomobili-se-e-obrazuvala-na-am-hemus-v-uchastaka-ot-km-40-do-km-36-v-posoka-sofiya.html", "text": "Километрична колона от автомобили се е образувала на АМ \"Хемус\" в участъка от км 40 до км 36 в посока София, предаде репортер на агенция \"Фокус\". Образували са се колони от превозни средства и в трите ленти на пътното платно. Преминаването в района се осъществява бавно, а  \r\nскоростта на движение е около 5-10 км/час.  \r\nКъм този час втора тапа на автомагистралата се образувала малко преди тунел \"Витиня\".  \r\nПрипомняме, че на автомагистралата се извършват ремонтни дейността. Преминаването на места се извършва в стенани участъци.  \r\nМилослава АНГЕЛОВА", "date": "2018.08.26", "title": "Километрична колона от автомобили се е образувала на АМ \"Хемус\" в участъка от км 40 до км 36 в посока София"}
{"url": "http://www.focus-news.net/news/2018/08/26/2560211/makfaks-makedoniya-zoran-zaev-shte-se-sreshtne-v-ponedelnik-s-premierite-na-zapadnite-balkanite-v-albaniya.html", "text": "В понеделник министър-председателят на Македония Зоран Заев ще участва на неформална среща за регионална икономическа интеграция заедно с премиерите от Западните Балкани, която ще се проведе в Драч, Албания, предава македонската информационна агенция  „Макфакс“ . \r\nВ срещата ще участват и премиерите на Сърбия, Босна и Херцеговина, Черна гора, Косово и Албания, както и еврокомисарят по разширяване и политика на добросъседство Йоханес Хан, председателят на Европейската банка за възстановяване и развитие (ЕБВР) Сума Чакрабарти и представители на Световната банка. \r\nСрещата, според предвидения график, ще се реализира в няколко работни сесии, в които ще се обсъжда изграждането на обща визия на стратегията за интеграция на Западните Балкани, провеждане и укрепване на Регионалното икономическо пространство, както и планиране на бъдещи дейности. Очаква се и приемането на обобщен доклад за идеите за Регионално икономическо пространство.  Йонислав Дочев", "date": "2018.08.26", "title": "„Макфакс“ (Македония): Зоран Заев ще се срещне в понеделник с премиерите на Западните Балканите в Албания"}
{"url": "http://www.focus-news.net/news/2018/08/26/2560205/afp-politsiyata-saobshtava-za-edin-zapodozryan-koyto-e-zaginal-vav-florida-sled-masovata-strelba.html", "text": "Няколко души са били убити след масова стрелба в северния град на Флорида, Джаксънвил, съобщиха от местната полицията в неделя, добавяйки че един от заподозрените е загинал, предава  AFP . \r\n„Има множество загинали на мястото, а много други са транспортирани“, написаха от офиса на шерифа на Джаксънвил в социалната мрежа „Туитър“, добавяйки че все още не е ясно дали има втори потенциален стрелец. \r\nВестник „Miami Herald“ заяви, че стрелбата се е случила по време на турнир за видеоигри и съобщава за четири загинали и 11 ранени.  Йонислав Дочев", "date": "2018.08.26", "title": "AFP: Полицията съобщава за „един заподозрян, който е загинал“ във Флорида след масовата стрелба"}
{"url": "http://www.focus-news.net/news/2018/08/26/2560206/miami-herald-chetiri-dushi-sa-zaginali-a-11-sa-prostrelyani-sled-masova-strelba-na-turnir-za-videoigri-vav-florida.html", "text": "Четири души са загинали и 11 са били ранени след стрелба в неделя сутрин на турнира за видеоигри в Джаксънвил, съобщава електронното издание на американския местен вестник  Miami Herald , като се позовава на своя информация. \r\nОт офиса на шерифа на Джаксънвил обявиха, че „един от заподозрените е загинал на място“ и че „към момента не е ясно дали има втори заподозрян. Претърсванията продължават.“ \r\nСтрелбата се е случила в „Джаксънвил Ландинг“, комплекс за пазаруване и хранене, намиращ се на бреговата линия в централната част на Джаксънвил. \r\nПолицията призовава хората, които се намират в комплекса, да се обадят на телефон 911, за да могат да изпратят екипи на място. \r\nТелевизионният канал „News4Jax“ е съобщил за четири загинали и 11 ранени. От офиса на местния шериф потвърдиха, че има няколко загинали в комплекса, но не уточниха цифра. \r\nАмериканският сенатор Марко Рубио заяви, че е в контакт с местната полиция.  Йонислав Дочев", "date": "2018.08.26", "title": "Miami Herald: Четири души са загинали, а 11 са простреляни след масова стрелба на турнир за видеоигри във Флорида"}
{"url": "http://www.focus-news.net/news/2018/08/26/2560214/sport-inter-i-torino-zavarshiha-naravno-22.html", "text": "Отборите на Интер и Торино завършиха наравно 2:2 в мач от втория кръг на италианската „Серия А“, игран на стадион „Джузепе Меаца“. Домакините от Интер поведоха в резултата с гол на хърватския национал Иван Перишич в 7-ата минута, а Стефан де Врай удвои в 32-ата. През второто полувреме Торино успя да изравни след попадения на капитана си Андреа Белоти в 56-ата и Суалихо Меите в 68-ата. С този резултат Торино и Интер се изкачват, съответно, до 12-та и 13-та позиция в класирането с по 1 точка, след като и двата отбора загубиха двубоите си в първия кръг.", "date": "2018.08.26", "title": "Спорт: Интер и Торино завършиха наравно 2:2"}
{"url": "http://www.focus-news.net/news/2018/08/26/2560200/silistra-natsionalen-sabor-vazpomenanie-102-godini-tutrakanska-epopeya-shte-se-provede-na-2-septemvri.html", "text": "Национален събор – възпоменание „102 години Тутраканска епопея“ ще се проведе на 2 септември. Това съобщиха от  Историческия музей , организатори на честването, заедно с Община Тутракан. Събитието ще се състои на мемориал „Военно гробище-1916“ край село Шуменци. От 11.00 часа в първата неделя от месец септември ще бъде отдадена почит към загиналите за Тутракан, Добруджа и България. Ще бъдат поднесени венци в знак на признателност.", "date": "2018.08.26", "title": "Силистра: Национален събор – възпоменание „102 години Тутраканска епопея“ ще се проведе на 2 септември"}
{"url": "http://www.focus-news.net/news/2018/08/26/2560213/reuters-meksiko-i-sasht-sa-na-chasove-ot-sporazumenie-za-nafta.html", "text": "Американските и мексикански преговарящи са на „часове“ от изчистването на всички двустранни търговски различния в Северноамериканското споразумение за свободна търговия (НАФТА), но работата с Канада вероятно ще се забави до септември, заяви министърът на икономиката на Мексико Илдефонсо Гуаярдо в неделя, предава  Reuters . \r\nТой заяви пред журналисти, че преговорите с Канада, ще отнемат поне една седмица, въпреки че е оптимист за това, че Мексико и САЩ са близо до споразумение. \r\n„Бих казал, че на практика сме в последните часове на тези преговори“, заяви Гуаярдо докато пристигаше за преговори в офисите на търговския представител на САЩ Робърт Лайтхайзър. \r\nСлед като преговорите бяха прекъснати за обяд, Гуаярдо заяви, че не може да обяви победа все още. \r\nДискусиите между Мексико и САЩ са фокусирани върху изработването на нови правила за автомобилната индустрия, която американският президент Доналд Тръмп постави в центъра на плана си за предоговаряне на 24-годишния пакт, за който твърди че е бил „катастрофален“ за американските работници. \r\nДвете страни постепенно наближават обща позиция и един източник близък до разговорите е заявил, че вече „малко“ неща ги разделят в преговорите за автомобилите.  Йонислав Дочев", "date": "2018.08.26", "title": "Reuters: Мексико и САЩ са на „часове“ от споразумение за НАФТА"}
{"url": "http://www.focus-news.net/news/2018/08/26/2560208/vecher-makedoniya-silna-burya-vrahletya-harvatiya-turist-v-istriya-e-udaren-ot-gramotevitsa.html", "text": "В събота, по време на силната буря която връхлетя Хърватия, чуждестранен турист е бил ударен от гръмотевица в лагера „Бела Увала“ край град Пореч, докато Дубровник е бил под вода след обилни валежи, предава електронното издание на македонския вестник  „Вечер“ . \r\nНад полуостров Истрия и залива Кварнер, в течение на нощта са били отчетени близо 17 000 светкавици, а дъждът е бил интензивен, което е довело до наводнения, предава порталът „Индекс“. \r\nВ неделя сутринта в Дубровник са се изсипали повече от 40 литра дъжд на квадратен метър, за по-малко от два часа, което е предизвикало наводнения и проблеми в трафика. \r\nПоради силната буря, тир авиолинии от Рим, Атина и Истанбул са били пренасочени от летището в Дубровник към други летища.  Йонислав Дочев", "date": "2018.08.26", "title": "„Вечер“ (Македония): Силна буря връхлетя Хърватия, турист в Истрия е ударен от гръмотевица"}
{"url": "http://www.focus-news.net/news/2018/08/26/2560202/mkd-makedoniya-alians-za-albantsite-neobhodimo-e-vatreshno-sporazumenie-mezhdu-makedontsite-i-albantsite-za-konstitutsionni-promeni.html", "text": "„Имаме много забележки към постигнатия с Гърция договор. Тенденцията на пренебрегването на албанците от държавния ред на Македония и тяхното изключване като държавен елемент продължава и при договора с Гърция. Това е опасно и не може да се толерира“, пише в декларация, която в неделя беше приета от централното събрание на „Алианс за албанците“, цитирано от скопското електронно издание  „МКД“ . \r\nВ декларацията се казва, че партията е против член 1, параграф 3, точка „б“ и „в“, както и член 7, точка 4 от договора с Гърция, относно частите, които се отнасят до националността и държавния език. \r\nДефиницията „македонец/гражданин на Република Северна Македония“, както ще пише в пътните документи, за „Алианса“ е неприемлива. „Тази дефиниция не отразява мултиетническата реалност на Република Македония. С тази дефиниция носител на държавния суверенитет е само една от общностите, македонската общност, с цел да се изгради еднонационална държава в мултиетническа реалност, което е противно на концепцията на държавите със съвременна либерална демокрация“, пишат от партията. \r\nТочка „в“ от параграф 3 на член 1, както и член 7, точка 4 от договора, ще бъдат приемливи за „Алианса за албанците“, ако терминът македонски език се отнася само за езика на македонската общност в страната, а не за служебните езици в Република Македония. За тях страната няма само един официален език, а два. „Албанският език също е официален. Албанците в Македония отричат правото на всяка страна включена в договора, на македонската (по всичко личи, че в изготвянето на договора не е имало албанци) и на гръцката страна, да им отнемат правото на служебна употреба на албанския език в Република Македония“, пише в декларацията. \r\nЗа „Алианс за албанците“ постигнатите договори с България и Гърция са позитивни, като една от предпоставките за членство в ЕС, които се отнасят и до добросъседските отношения. \r\n„Алианс за албанците смята, че на Република Македония ѝ е нужен и вътрешен договор между двете най-големи общности в страната, а това са албанците и македонците. В рамките на конституционните промени, които идват като необходимост и ангажимент от договора с Гърция, оценяваме, че в преамбюла на конституцията на Република Македония, като най-висш правен закон на държавата, гражданите на Република Македония и етническите общности трябва да се поставят в равноправно положение, без да е необходимо един гражданин да се чувства по-привилегирован от друг, и една етническа общност по-привилегирована от друга. С друг думи, сегашната дефиниция на преамбюла – „гражданите на Република Македония, македонския народ, както и гражданите които живеят в нея и са част от албанския народ, турския народ, ромския народ, влашкия народ, бошнячкия народ и сръбския народ…“ – трябва да се промени, тъй като в суверенитета на държавата изпъква само една етническа общност. Дефиницията е тенденциозна и остава впечатление, че албанците и другите общности, освен македонската, само живеят временно, без минало, а може би и с тенденция да няма бъдеще за тях в техните домове. Междувременно, историческите факти показват обратното. Албанците и македонците заедно са се борили против окупаторите в различните исторически етапи… \r\nИскаме намеса в петата поправка на конституцията. Дефиницията за албанския език в тази поправка е несправедлив. Езикът е дефиниран като: „език, който се говори от над 20 процента от населението и който е различен от македонския език“ има характер на привременно право на една страна, а от друга страна това подтиква шовинистичния елемент в рамките на системата чрез дискриминационни политики да се подтикне изселването на албанците от техните огнища, да се политизира преброяването на населението и да бъде повод за неуспех, както това се случи с преброяването през 2012 година. Според декларацията на албанските политически партии, подписана през януари 2017 година, това изменение трябва да се промени с нов член в конституцията: „Служебен език в Република Северна Македония е македонският език и неговата кирилица и албанският език и неговата писменост““. \r\n„Алиансът“ иска и съществена децентрализация на местната власт, фискална децентрализация и разпределение на бюджета спрямо местните приходи, както и всеобхватен дебат за държавния химн и знамето, албанците да взимат активно участие със свои експерти в изготвянето на учебниците, които произлизат като резултат от договора с България и Гърция. \r\nВ декларацията пише още, че със заминаването на един режим, започват да се появяват първите признаци за изграждането на нов такъв. „И новата власт прилага логиката, че само корумпиран албански политик е годен за продължаване на всеславянския хегемонистичен план, чиято крайна цел е прочистване на страната от автохтонното албанско население. Новото правителство на Зоран Заев защити, предпази и предпазва от отговорност другата половина от бившия режим, а това е ДСИ. Доказателствата за нейното участие в корупционни афери са многобройни. За част от тях самият Зоран Заев, както и СДСМ като опозиция, подадоха наказателни обвинения, а сега са най-близки сътрудници“, пише още в декларацията на „Алианса за албанците“.  Йонислав Дочев", "date": "2018.08.26", "title": "„МКД“ (Македония): „Алианс за албанците“: Необходимо е вътрешно споразумение между македонците и албанците за конституционни промени"}
{"url": "http://www.focus-news.net/news/2018/08/26/2560199/prokuraturata-shte-razsledva-tezhkiya-avtobusen-intsident-kray-svoge-obzor.html", "text": "В Министерски съвет се проведе извънредна среща по повод тежкия автобусен инцидент край Своге, при който загинаха 16 души, а 21 бяха ранени. Информация на премиера Бойко Борисов предоставиха министърът на транспорта Ивайло Московски, регионалният министър Николай Нанков и здравният министър Кирил Ананиев, главният прокурор Сотир Цацаров, директорът на Националната следствена служба Борислав Сарафов, изпълнителният директор на ИА „Автомобилна администрация“ Бойко Рановски и др. След срещата главният прокурор Сотир Цацаров обяви, че Прокуратурата ще разследва автобусната катастрофа в 3 направления- действията на шофьора, задълженията на транспортната фирма и състоянието на пътя. Разследването ще се води от Националната следствена служба.  С какви данни разполагат институциите за автобуса, фирмата собственик и шофьора?  \r\nГлавният прокурор Сотир Цацаров обясни, че катастрофиралият автобус е бил без редовен технически преглед. Последният технически преглед е от 5 февруари тази година. Автобусът е 37 местен и е въведен в експлоатация на 17 август 2001 година. Сотир Цацаров посочи, че шофьорът има 7 фиша, а в момента на инцидента не е употребявал алкохол. ИА „Автомобилна администрация“ не е била уведомена за курса на автобуса. Фирмата е търговско дружество с двама съдружници, които са и шофьори на автобусите. Главният прокурор заяви, че шофьорът е карал с 53 км./ч. при разрешение 40 км./ч. Той обяви, че причината за катастрофата все още не е ясна, но Прокуратурата не изключва нито една версия. Транспортният министър Ивайло Московски обясни, че при проверката на автобуса не са констатирани нарушения. Фирмата притежава валиден лиценз и има доказана финансова стабилност. Московски посочи, че фирмата превозвач не е предоставила задължителните данни за пътуването на ИА „Автомобилна администрация“. Това са маршрут, дата, час на отпътуване, място на тръгване и ориентировъчен час на пристигане.   Информация за пътя:   \r\nПътят е възложен за рехабилитация през 2011 година и въведен в експлоатация през 2016 година. При издаването на технически паспорт през 2017 година всички експерти са подписали протоколите без забележки. „5 пъти от АПИ са изисквали от фирмата-изпълнител да отстранява дефекти по пътя, на който стана катастрофата край Своге“, обяви регионалният министър Николай Нанков. От АПИ са изисквали фирмата моментално да стартира възстановителни дейности, но такива така и не са започнали. Срокът за приключването им е бил 15 август. Главният прокурор Сотир Цацаров посочи, че има 3 подадени сигнала, че на пътя трябва подмяна на асфалта, но мерки не са предприети. По разпореждане на Прокуратурата ще се изследва състоянието на асфалта на пътя. Вътрешният министър Валентин Радев уточни, че има доста предписания за участъка, в който стана катастрофата, част от които са вземани предвид, а друга не са.  Състояние на пострадалите: \r\nСпоред последната информация на Министерството на здравеопазването загиналите в инцидента са 16, а ранените 21. Пострадалите са настанени в УМБАЛ „Св. Анна София“, УМБАЛСМ „Н. И. Пирогов“, ВМА, УМБАЛ „Царица Йоанна - ИСУЛ“. 13 от 16-е загинали са жители на Световрачене, като сред тях е 13-годишно момче. Шестима от пострадалите при катастрофата край Своге остават в тежко състояние. УМБАЛСМ „Н. И. Пирогов“   \r\n64-годишна жена с инициали С.П. – с тежка гръдна гръдна травма, интубирана, на изкуствена белодробна вентилация.  \r\n72-годишна жена с инициали М.Г. - с тежка гръдна травма, тежка фрактура на гръбначен стълб, интубирана, на изкуствена белодробна вентилация.  \r\n74-годишна жена с инициали К.Т - с тежка гръдна травма, черепно-мозъчна травма, интубирана, на изкуствена белодробна вентилация.  \r\n60-годишна жена с инициали С.К. – с гръдна травма с фрактури на ребра, фрактура на гръбначен стълб, фрактура на крайници.  \r\n71-годишна жена с инициали Д.Д – с тежка фрактура на долни крайници и таз.  \r\n52-годишна жена с инициали С.Г. с черепно-мозъчна и лицево-челюстна травма.  УМБАЛ „Света Анна“ – София \r\n66-годишна жена с инициали Л.Ф. – хоспитализирана в Хирургична клиника без опасност за живота. Пациентката е в съзнание.  \r\n62-годишна жена с инициали З.Х. – на апаратна вентилация, в тежко състояниe, след операция.  \r\n57-годишна жена с инициали В.П – в стабилно състояние без опасност за живота. Пациентката е в съзнание.  \r\n52-годишна жена с инициали Б.А. – с комоцио, в стабилно състояние без опасност за живота.  \r\n65-годишна жена с инициали Е. Б. – в стабилно състояние, в съзнание, без опасност за живота.  \r\n61-годишен мъж с инициали Л.Х. – в съзнание, в стабилно състояние.  ВМА \r\n62-годишна жена с инициали С.М. – в стабилно състояние, с множество контузии, без фрактури. Пациентката е контактна.  \r\n30-годишен мъж с инициали С.В. – в тежко, но стабилно състояние с черепно-мозъчна травма, гръдна и шийна травма, фрактура на рамо и на лумбални прешлени Пациентът е контактен и е настанен в реанимация.  УМБАЛ „Царица Йоанна - ИСУЛ“ \r\n59-годишен мъж с инициали Г.Г - с множество охлузвания и рани в областта на тялото и главата, с комоцио. Пациентът е в съзнание и остава в лечебното заведение за активно наблюдение.  \r\nБиляна ИВАНОВА", "date": "2018.08.26", "title": "Прокуратурата ще разследва тежкия автобусен инцидент край Своге (ОБЗОР)"}
{"url": "http://www.focus-news.net/news/2018/08/26/2559987/predstoyashti-sabitiya-v-stranata-za-26-avgust-agentsiya-fokus.html", "text": "*** \r\nЗа поредна година туристи и любители на планината от цялата страна ще се изкачат до Черни връх и ще поднесат цветя на барелефа на Алеко Константинов. От 9.00 часа пред Билетния център на НДК е стартът на скоростното изкачване на Черни връх. Стартът на кратката дистанция е в 11.00 ч. пред хотел Морени, малко преди х. Алеко на Витоша. \r\n*** \r\nОт 10.00 часа на поляната пред  хижа „Алеко” Столична библиотека ще представи уникални пътеписи  за Витоша от XVI и XVII век. \r\n*** \r\nОт 14.30 часа в местността „Три кладенци“ по пътеката между Черни връх и Златни мостове ще бъде открит първи построен наново заслон от близо половин век насам на Витоша. \r\n*** \r\nАксаково ще отбележи своя празник. Програмата ще започне с празнична литургия в храм „Свето Успение Богородично“ от 09.00 часа. От 12.30 часа в центъра на града ще започне ретро рали „Варненски автомобилен събор“. На стадиона от 18.30 часа започва футболната среща между Аксаково и Черноморец. Празничен концерт ще се проведе от 19.30 часа, а за по-късно е предвидено и шоу с фойерверки. \r\n*** \r\nОт 10.00 часа в комплекс Мишкова нива е предвидена възстановка на художествени интерпретации на Орфически ритуали. \r\n*** \r\nОт 21.30 часа в Туристически комплекс „Акве калиде“ ще бъде прожектиран филмът „Дъвка за балончета“. \r\n***  \r\nОт 10.00 часа в АМР „Никополис ад Иструм“  продължава III Римски фестивал „Нике – играта и победата“.  \r\n*** \r\nВ Архитектурно-историческия резерват „Боженци“ ще се проведат творчески ателиета по стъклопис. \r\n*** \r\nОт 11.00 часа в Скейт парк в Градски парк „Свети Георги“ ще се проведе Extreme Teen Fest. \r\n*** \r\nОт 15.30 часа в Санаторно-оздравителния комплекс „Камчия” ще бъде официално открит семинар на тема „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 10.30 часа пред читалище „Пробуда“ продължава програмата за отбелязване на празника на Кричим с аниматори и театър на открито. В 19.00 часа на площада ще се състои концерт на открито. \r\n*** \r\nОт 17.00 часа Кметството в село Жабокрът организира традиционна земляческа среща. \r\n*** \r\nОт 11.30 часа ще се проведе Традиционният събор на Юндола. \r\n*** \r\nОт 20.00 часа на пл. „Централен“ в Пловдив ще се проведе голямо общо хоро на открито по повод отбелязването на141 години от Шипченската епопея. \r\n*** \r\nОт 9.00 часа на Старозагорски минерални бани ще се проведе Националния тракийски фолклорен събор „Богородична стъпка“. В 16.00 часа ще бъдат обявени отличените участници в събора.", "date": "2018.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2018/08/26/2559988/pregled-na-osnovnite-temi-v-svetovniya-pechat-agentsiya-fokus.html", "text": "Последните няколко дни бяха низ от възходи и падения за президента на Южна Корея Мун Дже-ин. В четвъртък държавният секретар на САЩ Майк Помпео обяви, че ще пътува до Пхенян, столицата на Северна Корея, през идната седмица, повишавайки надеждите, че визитата му ще постигне прогрес в разговорите за ядрено разоръжаване на Корейския полуостров и ще предостави обосновка за Мун да придвижи напред междукорейските отношения. Тези надежди бяха набързо охладени само ден по-късно, когато президентът Доналд Тръмп внезапно отмени посещението на Помпео. За много южнокорейски граждани, този зигзаг е пореден признак на слабата координация на Вашингтон в севернокорейската ѝ политика и остави Мун Дже-ин с труден избор пред себе си, пише електронното издание на американския вестник  The New York Times . \r\nАко Мун игнорира недоволството на Тръмп от Северна Корея и придвижи напред плана си за откриване на първото бюро за връзка на Южна Корея в Севера най-рано през тази седмица – както и среща с лидера Ким Чен-ун в Пхенян през следващия месец – той може да предприеме риска да създаде разрив с Вашингтон, най-важният съюзник на Юга. \r\nВсякаква значима сделка за сътрудничество с Ким също ще предизвика значителен отзвук от консервативните врагове на Мун у дома, които с нетърпение очакват да го обрисуват като опасен прогресивист. \r\nНо замразяването на междукорейските проекти, като например плана за повторно свързване на железопътните линии на двете съседки, ще бъде огромна стъпка назад за Мун, който обеща да поеме „шофьорското място“ в опитите да обезвреди кризата около развитието на ядрените оръжия на Севера и да изгради мир на Корейския полуостров. \r\n„Възможно е Тръмп да отмени визитата на Помпео в опит да спечели бързо предимство над Северна Корея и американският президент може и да го получи скоро – както някога отмени и после възстанови срещата на върха с Ким през юни“, заяви Ким Йонг-хюн, професор по севернокорейски изследвания в университета „Донгук“ в Сеул. \r\nНо ако това се окаже случаят, Мун Дже-ин може скоро да се намери в сложна позиция, когато седне на масата за преговори с Ким Чен-ун през следващия месец. \r\n„Той може да се опита да убеди Ким Чен-ун да стане по-отзивчив при денуклеаризацията, казвайки му че междукорейските отношения не могат да напреднат без това, или пък може да реши да придвижи напред междукорейските проекти без прогрес при ядреното разоръжаване“, заяви Шин Бом-чул, севернокорейски специалист към института „Асан“ за политически науки в Сеул. „Ако избере второто, това ще породи влошаване на отношенията между Южна Корея и САЩ“. \r\nВъншният министър на Южна Корея Кан Кюн-уа проведе телефонен разговор с Помпео в събота, изразявайки съжалението си за отмяната на визитата му. Но съюзниците се съгласиха да поддържат „настоящия импулс на диалога“ със Северна Корея, обявиха от офиса на външния министър. \r\nНямаше моментална реакция от Северна Корея. \r\n***  Президентът на САЩ Доналд Тръмп в събота за пореден път нападна министъра на правосъдието и главен прокурор Джеф Сешънс заявявайки, че „той не разбира какво се случва“ под него в министерството, пише електронното издание на американския вестник  The Washington Times . \r\nТръмп заяви, че като резултат от това, специалният прокурор Робърт Мюлер е игнорирал „истинската корупция“. \r\nКритиката на американския президент идва след като в последната седмица напрежението между двамата се покачи, а работните им отношения продължават да се разпадат. \r\n„Джеф Сешънс заяви, че няма да позволи на политиката да му повлияе, единствено защото не разбира какво се случва под неговата управленска позиция“, написа Тръмп в социалната мрежа „Туитър“ в събота сутрин. „Високо конфликтният Боб Мюлер и неговата банда от 17 ядосани демократи си правят пикник, докато истинската корупция остава недосегаема. Никакви тайни!“ \r\nТръмп от дълго време се оплаква от решението на Сешънс да се оттегли от разследването за руска намеса. Но през тази седмица, борбата достигна до нови висоти. \r\nСамият Сешънс, в едно от редките си изявления, заяви че никой политик не може да повлияе върху съдебното министерство, защото самият той изисква най-високо качество на работа в него. \r\n***  Президентската администрация на Доналд Тръмп се очаква да обяви в следващите няколко дни, че отхвърля дългогодишната палестинска претенция за „право на завръщане“ на милиони бежанци и техните наследници в Израел, пише електронното издание на израелския вестник  The Times of Israel , като се позовава на доклад на израелската телевизия „Hadashot“ от събота вечер. \r\nСАЩ ще обявяват политика, която „от тяхна гледна точка, по същество отхвърля ‚правото на завръщане‘“, се казва в доклада. \r\n„Правото на завръщане“ е един от ключовите проблеми на спора в израело-палестинския конфликт. Палестинците твърдят, че пет милиона души – десетки хиляди бежанци от това, което е Израел днес и техните милиони наследници – имат „право на завръщане“. Израел отхвърля това искане, заявявайки че представлява опит на палестинците да унищожат страната чрез тежестта на цифрите. Населението на Израел е почти девет милиона, от които около три четвърти са евреи. Навлизането на милиони би означавало, че Израел вече не може да е държава с преобладаващо еврейско население. \r\nСпоред информацията на „Hadashot“, САЩ ще обявяват своята политика по този въпрос в началото на септември. Вашингтон ще издаде доклад, който твърди, че всъщност има само половин милион палестинци, които трябва да бъдат смятани за легитимни бежанци. \r\n***  Русия е отправила предложения към турските власти за разрешаване на ситуацията в североизточната сирийска провинция Идлиб, пише електронното издание на турския вестник  Hurriyet , като се позовава на информация на руската агенция „Интерфакс“. \r\nРуският министър на отбраната Сергей Шойгу се срещна с турския си колега Хулуси Акар и Хакан Фидан, шеф на турското разузнаване в Москва на 24 август. \r\nСпоред изявление на руското министерство на отбраната, „главите на военните служби продължиха съществения диалог върху ситуацията в Сирия, която започна преди седмица на двустранна среща в Москва, по време на която руската страна отправи към турските си колеги предложения за разрешаване на ситуацията в северозападната част на Сирия“. \r\nОчакваше се срещата да адресира и казуса за Идлиб в североизточна Сирия, тема която беше засегната и по време на срещата в Москва между министъра на външните работи на Турция Мевлют Чавушоглу и неговият руски колега Сергей Лавров на 24 август. \r\n„Военно решение там ще предизвика катастрофа“, заяви Чавушоглу по време на съвместна пресконференция, визирайки ситуацията в контролираната от бунтовници сирийска провинция Идлиб. \r\n„Силово решение в Идлиб ще подкопае доверието между Русия и Турция, както и доверието на участниците в споразумението за прекратяване на огъня“, добави той. \r\nОт своя страна Лавров заяви, че е убеден, че турският и руският президент ще „обсъдят темата в детайли“. \r\n„Когато зоната за деескалация в Идлиб беше създадена, никой не предложи тя да бъде използвана за човешки щит от терористи, криещи се зад цивилното население“, добави той. \r\nСитуацията е „многостранна“, смята Лавров и призова за разграничаването на „здравословната опозиция от терористичните структури“.", "date": "2018.08.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/08/26/2560201/gd-granichna-politsiya-intenziven-e-trafikat-na-gkpp-kalotina-gkpp-lesovo-gkpp-kapitan-andreevoi-gkpp-dunav-most-ruse.html", "text": "Интензивен е трафикът на ГКПП \"Калотина\", ГКПП \"Лесово\", ГКПП \"Капитан Андреево\"и ГКПП \"Дунав мост\" - Русе, съобщиха от пресцентъра на  ГД \"Гранична полиция\" . На ГКПП \"Лесово\" и ГКПП \"Капитан Андреево\" трафикът е интензивен на изход за товарни автомобили. На ГКПП \"Калотина\" и ГКПП \"Дунав мост\" - Русе трафикът е интензивен на изход. На българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.08.26", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Лесово\", ГКПП \"Капитан Андреево\"и ГКПП \"Дунав мост\" - Русе"}
{"url": "http://www.focus-news.net/news/2018/08/26/2560209/alsat-m-makedoniya-sdsm-prizova-vmro-dpmne-da-zayavi-pozitsiyata-si-za-referenduma.html", "text": "Социалдемократическият съюз на Македония (СДСМ) поиска обяснение от опозиционната ВМРО-ДПМНЕ защо все още няма ясна позиция за референдума, предава излъчващият на албански език скопски телевизионен канал  „Алсат-М“ . \r\nЧрез съобщение, управляващата партия заяви, че липсата на позиция за този исторически за страната референдум, показва че ВМРО-ДПМНЕ не желае Македония да се присъедини към НАТО и ЕС. \r\n„ВМРО-ДПМНЕ е единственият политически субект, който няма ясна позиция за най-важния въпрос в най-новата история на Македония. Има ли значение за Мицковски и ВМРО-ДПМНЕ напредъкът на Македония? Дали им пречи това, че пред нас е шансът за влизането в НАТО и ЕС със защитен македонски език и гарантирана идентичност? Да не би Мицковски и ВМРО-ДПМНЕ да искат да върнат Македония в тъмното минало, във времето на насилието, престъпността и напрежението?“, се казва в изявлението на СДСМ. \r\nОт ВМРО-ДПМНЕ настояха парите, отделени за кампанията за референдум, да се инвестират в полза на гражданите. \r\n„Вместо инвестиции в проекти и инфраструктура, правителството на (Зоран) Заев смята за лукс и хвърля милиони за непродуктивни работи. ВМРО-ДПМНЕ препоръчва на правителството, вместо да хвърли 1.3 милиона евро в промотирането на капитулантския договор за името, парите да бъдат изхарчени за изграждането на гимназия в Тетото. 670 000 евро, които правителството планира да изхарчи напразно, нека вместо това използва за снабдяване с превозни средства болниците. Нека тези средства отидат за изграждането на някоя градинка“, се казва в съобщението на опозиционната партия. \r\nПонеделник е крайният срок, в който депутатите и партиите ще трябва да заявят каква кампания за референдума ще водят, за да получат от държавните средства.  Йонислав Дочев", "date": "2018.08.26", "title": "„Алсат-М“ (Македония): СДСМ призова ВМРО-ДПМНЕ да заяви позицията си за референдума"}
{"url": "http://www.focus-news.net/news/2018/08/26/2560198/afp-izrael-shte-otvori-otnovo-granichniya-punkt-erez-v-ivitsata-gaza.html", "text": "Израел ще отвори отново граничния пункт Ерез в Ивицата Газа в понеделник, обяви министърът на отбраната на страната Авигдор Либерман, седмица след като пунктът беше затворен заради сблъсъци, предава AFP. \r\nЛиберман заяви в неделя, че решението за отваряне на Ерез, който е единственият пункт за хората в северната част на палестинския анклав, е взето „имайки предвид успокояването на напрежението край границата“.  Йонислав Дочев", "date": "2018.08.26", "title": "AFP: Израел ще отвори отново граничния пункт „Ерез“ в Ивицата Газа"}
{"url": "http://www.focus-news.net/news/2018/08/26/2559992/smolyan-s-izlozhenie-na-mlechni-ekoprodukti-i-konkurs-mis-rodopi-v-momchilovtsi-shte-se-provede-chetvartiyat-mezhdunaroden-festival-na-kiseloto-mlyako.html", "text": "В дните между 21 и 23 септември Момчиловци отново ще стане столицата на киселото мляко. Това каза за  Радио „Фокус“ – Смолян  кметът на родопското село, Сийка Суркова. Международният фестивал „Киселото мляко – култура и традиция“ ще се проведе за четвърта година и отново ще събере гости от близо и далече. По думите на Суркова, програмата е разнородна и в нея всеки може да намери това, което търси и го удовлетворява като зрител или участник. „Откриването ще бъде на 21 септември следобед. В събота вечерта ще се проведе конкурсът за кралица на киселото мляко „Мис Родопи“, в който най-красивата участничка ще получи короната и ще има възможността да представя в Китай, което не е задължително, но такава възможност съществува. По време на фестивала ще има изключително много фолклор, настроение и забава, с атрактивни конкурси и мероприятия. Очакват се голям брой производители на млечни био и екопродукти и се надяваме да се получи колоритен празник“, поясни Суркова. \r\nТя отбеляза, че по време на фестивала ще бъде представено и изследване за дълголетието, направено от професор Игнатов. За направата му, той е провел разговори с над 15 дълголетници в региона на община Смолян, като участниците дълголетници в проучването от Момчиловци са шест. „В годините село Момчиловци се наложи именно като селото на дълголетниците и наскоро имахме гостуващ екип от корейска телевизия, която направи обширен репортаж за дълголетието в селото. По този повод при нас са гостували бразилска телевизия, посрещахме гости от „Ню Йорк таймс“, от германската обществена телевизия, които се интересуват от феноменът дълголетие и от киселото мляко, с което Момчиловци е свързано от векове“, посочи кметът на родопското село. Суркова припомни, че девет години китайска компания произвежда кисело мляко с марка „Момчиловци“ в Шанхай и тя е генерален спонсор на четвъртия фестивал на киселото мляко. \r\nНели ГЕРГЬОВСКА", "date": "2018.08.26", "title": "Смолян: С изложение на млечни екопродукти и конкурс „Мис Родопи“, в Момчиловци ще се проведе четвъртият международен фестивал на киселото мляко"}
{"url": "http://www.focus-news.net/news/2018/08/26/2560212/alsat-m-malchanie-ot-deputatite-na-vmro-dpmne-sled-priziva-na-hristiyan-mitskovski-da-se-otkazhat-ot-parite-za-kampaniya-za-referenduma.html", "text": "Депутатите на ВМРО-ДПМНЕ не желаят да говорят за призива на партийния лидер Християн Мицковски да се откажат от държавните пари, които се полагат и на неговата партия за кампания за референдума, като предложи вместо това да се използват за реконструкция на гимназията в Тетово, предава излъчващият на албански език скопски телевизионен канал  „Алсат-М“ . \r\nДепутатът Даниела Рангелова отказа да коментира изявлението на Мицковски. Тя не пожела да говори и за това, че най-голямата опозиционна партия все още няма окончателна позиция за участието си на референдума за името. \r\nНезависимият депутат Павле Богоевски заяви, че ВМРО-ДПМНЕ няма единна позиция и работи в ущърб на гражданите. \r\n„ВМРО-ДПМНЕ имаше дванадесет години да ремонтира училищата в Република Македония, но не го стори. В бюджета са осигурени средства за реконструкция на училищата, между които и училището в Тетово, което беше посочено. И в края на деня, ако Мицковски и ВМРО-ДПМНЕ наистина искат по-добро образование за младите, тогава ще искат да видят Македония в Европейския съюз“, заяви Богоевски. \r\nПредседателят на парламента Талат Джафери даде срок до понеделник на парламентарните групи и партиите да изяснят дали ще участват в кампанията за референдума и каква позиция ще заемат. Засега Демократичният съюз за интеграция (ДСИ) обяви, че ще участва в кампанията и ще подкрепи референдума. От движението „БЕСА“ заявиха, че са про-референдум, но все още нямат решение как ще водят кампанията. От „Алианс за албанците“ в неделя обявиха, че ще подкрепят референдума.  Йонислав Дочев", "date": "2018.08.26", "title": "„Алсат-М“: Мълчание от депутатите на ВМРО-ДПМНЕ след призива на Християн Мицковски да се откажат от парите за кампания за референдума"}
{"url": "http://www.focus-news.net/news/2018/08/26/2559994/aa-zadarzhani-sa-329-nelegalni-imigranti-v-turtsiya.html", "text": "Задържани са 329 нелегални имигранти в Турция, от които 56 в западната провинция Чанаккале, предава  Anadolu Agency . \r\nСилите за сигурност задържаха 202 незаконни мигранти в района в провинция Източен Ван, съобщиха в изявление полицейското управление на града. Трима души бяха арестувани за контрабанда на хора, се казва в изявлението. \r\nВ западната провинция Чанаккале са задържани 56 лица,  които са възнамерявали да пътуват незаконно до гръцкия остров Лесбос, открити в микробус, според източник на силите за сигурност, който поиска да не бъдат назован. Мигрантите са  афганистански граждани, добави  източникът. Водачът на превозното средство е арестуван по подозрение за трафик на хора. \r\nСъщо така в района на  Измир 51 незаконни мигранти на гумена лодка са били заловени, според командването на бреговата охрана на провинцията. \r\nВсички заловени мигранти са били предадени на провинциалните миграционни служби.  Юлиян Марков", "date": "2018.08.26", "title": "АА: Задържани са 329 нелегални имигранти в Турция"}
{"url": "http://www.focus-news.net/news/2018/08/26/2559995/futbol-napoli-pobedi-milan-s-32-a-yuventus-latsio-s-20.html", "text": "Футбол: Наполи победи Милан в дерби от втория кръг на Серия А с 3:2. За гостите от Милано откри  Бонавентура с в 14-ата минута на срещата. Милан удвои преднината си в 48-ата минута, след като Калабрия се разписа за 2:0. В 53-ата и 67-ата минута Зелински отбеляза за Наполи и изравни резултата. В 67-ата минута Зелински реализира втория си гол в мача и възстанови равенството. Мартенс отбеляза за 3:2 в 80-ата минута.  \r\nЮвентус победи Лацио с 2:0. Миралем Пянич отбеляза първия гол със силен шут извън наказателното поле в 30-тата минута.  Кристиано Роналдо взе участие в мача и пропусна да реализира от непосредствена близост, но Манджукич засече рикоширалата топка и отбеляза втория гол в 75-тата минута. Ювентус и Наполи засега имат по  две победи и пълен актив от 6 точки, а Лацио и Милан имат 0 точки и две загуби.", "date": "2018.08.26", "title": "Футбол: Наполи победи Милан с 3:2, а Ювентус - Лацио с  2:0"}
{"url": "http://www.focus-news.net/news/2018/08/26/2559991/", "text": "Шестнадесет души загинаха, след като туристически автобус катастрофира в Западна България в събота, каза вътрешният министър Валентен Радев,цитиран от  AFP . \r\n\"Тринадесет души бяха убити на място и трима други починаха от нараняванията си\", каза Радев, след като пристигна на мястото на смъртоносната катастрофа  на 57 километра северно от столицата София. \r\nДвайсет и шест души са ранени при инцидента, трима от тях сериозно. \r\nАвтобусът, превозващ български туристи след екскурзия до манастир, излязъл от пътя при проливен дъжд и паднал надолу в речен пролом. \r\nПри катастрофата са ударени четири леки автомобила, но пътниците от тях не са ранени, съобщава полицията. \r\nТуристическият автобус, произведен през 2001 г., е превозвал 33 членове на пенсионен клуб, съобщиха от транспортното министерство. \r\nБългария е най-бедната страна в Европейския съюз. Неговата пътна мрежа в части е слабо поддържана и много от автомобилите са относително стари, пише агенцията.  Юлиян Марков", "date": "2018.08.26", "title": "AFP: Шестнайсет души са загинали в автобусната катастрофа в България"}
{"url": "http://www.focus-news.net/news/2018/08/26/2559989/prezidentat-rumen-radev-ochakvam-ministerski-savet-da-predprieme-dalboki-adekvatni-merki-vav-vrazka-s-katastrofite.html", "text": "Очаквам Министерски съвет да предприеме дълбоки адекватни мерки във връзка с катастрофите. Това каза на брифинг президентът Румен Радев, който посети настанените в УМБАЛСМ „Пирогов“ след тежката катастрофа с автобус край Своге, предаде репортер на  Агенция „Фокус“ . „Катастрофи стават и в други държави, но там спасените са много повече, отколкото в България“, посочи той. „Знаете правилото за „златния първи час“. В много държави има вертолетни центрове, които моментално са готови с екипи да окажат помощ. При нас често този час се губи, на места, където няма магистрала и е по-отдалечено от голям град“, коментира президентът.", "date": "2018.08.26", "title": "Президентът Румен Радев: Очаквам Министерски съвет да предприеме дълбоки адекватни мерки във връзка с катастрофите"}
{"url": "http://www.focus-news.net/news/2018/08/26/2559996/tass-sastoyanieto-na-edinstvenata-otselyala-ot-samoletnata-katastrofa-v-kuba-se-podobryava.html", "text": "Състоянието на единствената оцеляла при катастрофата в Хавана на 18 май се подобри и лекарите решиха да я изключат от апарата за изкуствена вентилация. Това бе обявено в събота в Интернет портала Cubadebate, цитиран от  TACC . \r\n19-годишната Майлен Диас е в съзнание и комуникира с лекари и роднини. Три месеца момичето беше в отделението за интензивно лечение в болница \"Каликсто Гарсия\" в Хавана. Миналата седмица тя бе прехвърлена в друга болница в столицата, където ще продължи нейната рехабилитация. \r\nСъстоянието на Диас все още се оценява като тежко, но стабилно. Преди известно време лекарите трябваше да ампутират левия й крак под коляното. За здравето на момичето се извършва постоянен мониторинг, за да се осигури необходимата спешна помощ, ако е необходимо. \r\nСамолет Боинг 737, нает от Cubana de Aviacion от мексиканския превозач Global Air, се разби почти веднага след излитането си от летището в Хавана по маршрута Хавана - Олгин. Самолетът падна в селскостопанската зона между летището и селището Сантяго де Лас Вегас на около 20 километра южно от кубинската столица. \r\nПървоначално, при самолетната катастрофа оцеляха три жени, но две от тях починаха. Общо 112 души загинаха при катастрофата , включително пет деца и 11 чужденци. \r\nПричините за инцидента все още не са установени.  Юлиян Марков", "date": "2018.08.26", "title": "ТАСС: Състоянието на единствената оцеляла от самолетната катастрофа в Куба се подобрява"}
{"url": "http://www.focus-news.net/news/2018/08/26/2560001/patnicheski-avtobus-se-zapali-v-dvizhenie-na-patya-burgas-varna-patnitsite-sa-nevredimi-obzor.html", "text": "Пътнически автобус се запали в движение на пътя Бургас- Варна. Автобусът е пътувал от Бургас за Варна и е собственост на несебърска фирма. Водачът на автобуса е забелязал, че от двигателя излиза дим. Отбил е от пътя и без да губи самообладание е евакуирал на безопасно разстояние пътуващите в автобуса около 30 пътници, повечето от които българи, заедно с багажа им. Шофьорът се е опитал да потуши огъня, но пламъците са обхванали целия автобус, който е изгорял напълно. При инцидента няма пострадали. Пътниците са прехвърлени на друг автобус и са продължили пътуването си към Варна. Пътят беше затворен до изтеглянето на изгорелия автобус", "date": "2018.08.26", "title": "Пътнически автобус се запали в движение на пътя Бургас- Варна, пътниците са невредими (ОБЗОР)"}
{"url": "http://www.focus-news.net/news/2018/08/26/2559998/emsc-registrirano-e-silno-zemetresenie-s-magnitud-61-v-zapaden-iran.html", "text": "Регистрирано е силно земетресение с магнитуд 6.1 в Западен Иран, става ясно от страницата на  Европейския средиземноморски сеизмологичен център . \r\nЗеметресението е станало в 2:43 минути местно време (1:43 българско време) на 31 километра югозападно от град Джаванруд и на 223 километра североизточно от иракската столица Багдад на дълбочина 10 километра. За сега няма информация за пострадали хора и нанесени материални щети.  Юлиян Марков", "date": "2018.08.26", "title": "EMSC: Регистрирано е силно земетресение с магнитуд 6.1 в Западен Иран"}
{"url": "http://www.focus-news.net/news/2018/08/26/2559999/lio-varadkar-premier-na-irlandiya-vreme-e-katolicheskata-tsarkva-da-otstapi-ot-tsentralnata-pozitsiya-v-irlandskoto-obshtestvo.html", "text": "Ирландският премиер призова за нова връзка между църквата и държавата, в която религията вече не е в центъра на обществото, при първото посещение в Ирландия на Папа Франциск, пише британският вестник  The Guardian . \r\nВ разгорещена реч, посветена на провалите на църквата, произнесена  в присъствието на папа Франциск, премиерът на Ирландия Лио Варадкар заяви, че е необходим нов завет за 21 век, който отразява съвременната държава, в каквато Ирландия се е превърнала  и се е поучила от „общите грешки“. \r\nВръщайки се към дълбоките промени в ирландското общество след последното папско посещение през 1979 г., Варадкар заяви, че страната е по-разнообразна, по-малко религиозна и е модернизирала законите за развод, контрацепция, аборт и еднополови бракове, \"разбирането, че браковете не винаги работят , че жените трябва да вземат свои собствени решения и че семействата съществуват в много различни, прекрасни форми, включително тези, начело с баба или дядо, самотни родители, родители от един и същи пол или разведени родители“. \r\nПапа Франциск, който е на двудневно посещение в Ирландия, повтори по-рано признанията за \"тежкия скандал\" свързан със сексуалното малтретиране на деца и неуспехите на църквата да се справи с него, на неуспеха да отговори на нарастващите искания на оцелелите за действие. \r\nТой  каза: \"Не мога да не призная тежкия скандал, причинен в Ирландия от злоупотребата с млади хора от членовете на църквата, натоварени с отговорността за тяхната закрила и образование“. \r\n\"Неуспехът на църковните власти - епископи, религиозни висшестоящи, свещеници и други - да се справят адекватно с тези отблъскващи престъпления, правилно е предизвикал възмущение и остава източник на болка и срам за католическата общност. Аз самият споделям тези чувства“ – заяви папа Франциск \r\nВ събота вечерта папата прекара повече от час в частен разговор с осем пострадали от злоупотреби, извършени от духовници или църковни институции. В изявление те казаха, че папа Франциск \"осъди корупцията и прикриването на тези престъпления“.  Юлиян Марков", "date": "2018.08.26", "title": "Лио Варадкар (премиер на Ирландия): Време е католическата църква да отстъпи от централната позиция в ирландското общество"}
{"url": "http://www.focus-news.net/news/2018/08/26/2560002/evening-standard-poveche-ot-80-hilyadi-se-sabraha-za-obrashtenieto-na-papata-v-dablin.html", "text": "Повече от 80 000 души се събраха на стадион \"Кроук парк\" в Дъблин събота вечер, където папата се обърна към събралите се за края на Фестивала на семействата, пише лондонския  Evening Standard \r\nДвучасовото събитие бе проведено, за да отбележи края на Световната среща на семействата 2018 г.  \r\nВечерта на празника бяха представени ирландски танци, класическа музика и детски хорове. Италианският тенор Андреа Бочели  изпя Ave Maria. Ирландските звезди  Даниел О'Донъл и Нейтън Картър също развълнуваха тълпата. \r\nИзборът на теми вечерта отразява приоритетите в понтификата на папата Франциск, включително бездомните, мигрантите и бежанците и грижата за Земята. \r\nТой се обърна към множеството в края на събитието, обсъждайки важността на семейството в ерата на социалните медии. \r\nПапата каза, че социалните медии могат да служат за изграждане на мрежа от приятелства и солидарност, но той каза, че те трябва да се използват само с умереност. \r\nТой добави, че е важно социалните медии \"никога да не се превръщат в заплаха за реалните взаимоотношения, като ни затварят във виртуална реалност и ни изолират от много реалните взаимоотношения, които ни помагат да се развиваме\"  Юлиян Марков", "date": "2018.08.26", "title": "Evening Standard: Повече от 80 хиляди се събраха за обръщението на Папата в Дъблин"}
{"url": "http://www.focus-news.net/news/2018/08/26/2560004/prodalzhava-razsledvaneto-na-aviokatastrofata-na-letishte-balchik-pri-koyato-zagina-52-godishen-pilot-obzor.html", "text": "Продължава разследването на авиокатастрофата на летище \"Балчик\", при която загина 52-годишен пилот. Самолетът е тръгнал на 24 август в 17.45 часа от летище \"Лесново\", като е летял в неконтролирано въздушно пространство на височина 3 100 метра. По-късно е преминал през въздушното пространство на летище \"Варна\" и в 18.54 часа е предаден за кацане на летище \"Балчик\". Пилотът е потвърдил, че е осъществил контакт с летище \"Балчик\" и се е насочил за кацане. При кацането самолетът се е ударил силно в пистата, преобърнал се е и се е запалил. Пилотът - 52-годишен бизнесмен от Варна, е загинал на място. В самолета не е имало други хора. Под надзора и ръководството на Окръжната прокуратура в Добрич веднага е образувано досъдебно производство, като разследването се извършва от следовател от Националната следствена служба с експерти от дирекцията по разследване на транспортни произшествия във въздушния, морския и железопътния транспорт към Министерството на транспорта. Целта на разследването е да бъдат установени причините и обстоятелствата, при които е настъпил инцидентът. Ще бъдат назначени съдебномедицинска и технически експертизи. Водеща версия за инцидента е неправилна преценка на пилота при подхода за кацане и евентуално усложнена метеорологична обстановка. На мястото на авиокатастрофата на летище \"Балчик\" през днешния ден отново бе направен оглед. Летището в Балчик е военно, но обслужва и граждански полети.", "date": "2018.08.26", "title": "Продължава разследването на авиокатастрофата на летище \"Балчик\", при която загина 52-годишен пилот (ОБЗОР)"}
{"url": "http://www.focus-news.net/news/2018/08/26/2559993/16-zhertvi-sled-tezhkata-katastrofa-kray-svoge-obzor-ii.html", "text": "16 са жертвите в тежката автобусна катастрофа край Своге. Няма информация сред загиналите и пострадалите да има деца. 13 са загиналите на място, двама- по пътя към болниците, а един- в болницата в Своге. Пострадалите са настанени в УМБАЛСМ „Пирогов“, Военномедицинска академия, УМБАЛ „Св. Анна“ и УМБАЛ „Царица Йоана“- ИСУЛ. Шестима пострадали са в „Пирогов“, четирима от които са в тежко състояние. Двама пострадали са настанени във ВМА- мъж в тежко, но стабилно състояние, и жена в средно тежко състояние с множество контузии. Държавният глава Румен Радев посети настанените в „Пирогов“ и обяви, че очаква от Министерски съвет дълбоки адекватни мерки във връзка с многото катастрофи по пътищата. „Трябва да има по- стратегически поглед за „Пирогов“, това е не просто болница, а институция. Значението й се вижда много ясно в кризи като днешната“, заяви президентът. От мястото на инцидента вътрешният министър Валентин Радев уточни, че автобусът е влязъл в съприкосновение с три автомобила, обърнал се е няколко пъти и е паднал в поречието на реката. От Министерството на транспорта, информационните технологии и съобщенията изразиха съмнение, че обърналият се автобус край Своге не е минал повторен технически преглед. Такъв автобусът е трябвало да премине в началото на август. Зам.-министър Ангел Попов обясни, че автобусът е собственост на фирма „Мобилукс5“ ООД, която притежава 6 МПС. Всички документи на фирмата са изправни, тя притежава лиценз, а шофьорът- психологическа годност. Автобусът е от 2001 година, на този етап не е ясно дали в него е имало колани. Зам.- министърът на регионалното развитие и благоустройство Валентин Йовев обяви, че пътната настилка в района на тежката автобусна катастрофа не е нарушена. Очаква се утре институциите да проведат среща в МВР. \r\nБиляна ИВАНОВА", "date": "2018.08.26", "title": "16 жертви след тежката катастрофа край Своге (ОБЗОР II)"}
{"url": "http://www.focus-news.net/news/2018/08/26/2560007/pregled-na-osnovnite-temi-v-britanskiya-pechat-agentsiya-fokus.html", "text": "Ирландският премиер призова за нова връзка между църквата и държавата, в която религията вече не е в центъра на обществото, при първото посещение в Ирландия на Папа Франциск, пише британският вестник  The Guardian . \r\nВ разгорещена реч, посветена на провалите на църквата, произнесена  в присъствието на папа Франциск, премиерът на Ирландия Лио Варадкар заяви, че е необходим нов завет за 21 век, който отразява съвременната държава, в каквато Ирландия се е превърнала  и се е поучила от „общите грешки“. \r\nВръщайки се към дълбоките промени в ирландското общество след последното папско посещение през 1979 г., Варадкар заяви, че страната е по-разнообразна, по-малко религиозна и е модернизирала законите за развод, контрацепция, аборт и еднополови бракове, \"разбирането, че браковете не винаги работят , че жените трябва да вземат свои собствени решения и че семействата съществуват в много различни, прекрасни форми, включително тези, начело с баба или дядо, самотни родители, родители от един и същи пол или разведени родители“. \r\nПапа Франциск, който е на двудневно посещение в Ирландия, повтори по-рано признанията за \"тежкия скандал\" свързан със сексуалното малтретиране на деца и неуспехите на църквата да се справи с него, на неуспеха да отговори на нарастващите искания на оцелелите за действие. \r\nТой  каза: \"Не мога да не призная тежкия скандал, причинен в Ирландия от злоупотребата с млади хора от членовете на църквата, натоварени с отговорността за тяхната закрила и образование“. \r\n\"Неуспехът на църковните власти - епископи, религиозни висшестоящи, свещеници и други - да се справят адекватно с тези отблъскващи престъпления, правилно е предизвикал възмущение и остава източник на болка и срам за католическата общност. Аз самият споделям тези чувства“ – заяви папа Франциск \r\nВ събота вечерта папата прекара повече от час в частен разговор с осем пострадали от злоупотреби, извършени от духовници или църковни институции. В изявление те казаха, че папа Франциск \"осъди корупцията и прикриването на тези престъпления“. \r\n*** След всичко изписано за опасностите, които грозят Великобритания, ако не бъде постигнато споразумение британският ежедневник   The Independent  пита  А какво ще стане ако все пак има споразумение? \r\nНека се опитаме да си представим какво може да се случи след четири месеца. Датата е вторник 18 декември, една седмица преди Коледа, а Камарата на общините е изправена пред гласуване на споразумението за оттегляне от ЕС, което най-накрая е сключено между Тереза Мей и Брюксел предишния уикенд. \r\nТрудно е да се предвиди какво може да има в това споразумение. Всъщност, може и да не е ясно по това време време. Езикът може да бъде усукан и важни въпроси могат да останат да бъдат договаряни по време на преходния период след напускането. \r\nНо нека предположим, че министър-председателят сключи сделка. След шоуто „Брекзит без споразумение\", което се провежда през цялото лято, това може да изглежда детински оптимистично, но това са празниците и всички ние се нуждаем от известен оптимизъм. \r\nЗабелязва се различния тон на главния преговарящ на ЕС Мишел Барние във вторник. Той повтори фразата, която използваше по-рано този месец, заявявайки, че е сигурен, че ЕС и Великобритания биха могли да изградят партньорство, което е \"безпрецедентно в своя обхват и задълбоченост“. Това предполага известна гъвкавост в подхода на ЕС, свързан с правилата. \r\nДа приемем, че сделката се одобри на Съвета на ЕС, насрочен за четвъртък и петък, 13 и 14 декември. По всяка вероятност разговорите ще започнат през нощта в събота. Но след това един уморен и тържествуващ премиер ще се върне, за да потърси одобрението на парламента, който заседява в продължение на четири дни през следващата седмица, преди да се разпусне за Коледа. \r\nАко Парламентът гласува да одобри споразумението, то ще бъде гласувано от Европейския парламент, който заседава на 14-17 януари. Неговото одобрение не може да се приеме за даденост, но ако лидерите на ЕС се присъединят към него, вероятно ще бъде прието. \r\nНо какво би станало в Камарата на общините, ако Тереза Мей дойде при тях със сделка? Как ще упражни парламентарното си право, придобито за първи път, да наложи вето на международен договор? Това беше обсъдено в дългосрочен план по време на борбата на Доминик Грийв да определи смисъла на \"определящ  вот\" в Закона за напускане на ЕС, докато това законодателство минава през парламента. \r\nЩо се отнася до това, обаче, може да се окаже, че депутатите са изправени пред обикновен избор. Това би било сделката или напускането без никаква сделка, с всички смущения и разходи, които сега знаем, че това предполага. Предполагам, че няма да има трети вариант. Отлагане; предоговаряне; друг референдум? Съмнително е, че ще има мнозинство в парламента за всяка от тези възможности. \r\nПочти  няма значение каква е сделката – хардлайнерите за Брекзит ще го мразят, очевидно, каквото и да е. Но повечето останали щеше да се качат с благодарност на борда на спасителната лодка, за да ги спасят от дистопичното бедствие на глад и запаси от лекарства. \r\nМисля, че ако Тереза Мей осигури сделка, почти всяка сделка, тя ще бъде одобрена от парламента. \r\nДругото нещо, което договарянето на дадена сделка би направило, е да промени позицията на премиера и нейното място в историята. Но това е друга тема. \r\n*** Повече от 80 000 души се събраха на стадион \"Кроук парк\" в Дъблин събота вечер, където папата се обърна към събралите се за края на Фестивала на семействата, пише лондонския  Evening Standard \r\nДвучасовото събитие бе проведено, за да отбележи края на Световната среща на семействата 2018 г.  \r\nВечерта на празника бяха представени ирландски танци, класическа музика и детски хорове. Италианският тенор Андреа Бочели  изпя Ave Maria. Ирландските звезди  Даниел О'Донъл и Нейтън Картър също развълнуваха тълпата. \r\nИзборът на теми вечерта отразява приоритетите в понтификата на папата Франциск, включително бездомните, мигрантите и бежанците и грижата за Земята. \r\nТой се обърна към множеството в края на събитието, обсъждайки важността на семейството в ерата на социалните медии. \r\nПапата каза, че социалните медии могат да служат за изграждане на мрежа от приятелства и солидарност, но той каза, че те трябва да се използват само с умереност. \r\nТой добави, че е важно социалните медии \"никога да не се превръщат в заплаха за реалните взаимоотношения, като ни затварят във виртуална реалност и ни изолират от много реалните взаимоотношения, които ни помагат да се развиваме\" \r\n*** НАТО ще проведе учения за химическа атака, като репетиция за руска атака, пише британският вестник  Sunday Express . \r\nМиналата вечер експертът по химическите оръжия полковник Хамиш де Бреттън-Гордън заяви, че решението за провеждане на учението \"признание, че 100-годишното табу държавите да не използват химическо оръжие, разбито в Сирия и после  в Солсбъри, сега е наистина и окончателно нарушено\". \r\nНАТО предприема повече предпазни мерки срещу вероятността от химически атаки през последните месеци, след нападения в Сирия и убийството на полубрата на севернокорейски диктатор Ким Чен-ун с химическия агент VX, който е осем пъти по-малко токсичен от Новичок. \r\nВъпреки това военните източници снощи потвърдиха, че компютърната симулация на октомври, наречена Arena Star, ще се съсредоточи специално върху \"атака държава срещу държава\". \r\nВоенните представители и учени от повече от седем държави от НАТО, както и Япония и Австралия се очаква да участват в седмичното учение. \r\nВ предишните години симулациите се съсредоточаваха върху сценариите за ядрени удари, обясниха източници \r\n\"Причината, поради която избрахме атака с химическо оръжие този октомврийски сценарий, е поради нарастващата вяра, основана на информацията, която сме събрали, че ядрените оръжия сега няма да бъдат първи удар от страна на Русия\", каза високопоставен военен източник. \r\n\"Проблемът е как Западът трябва да реагира на такава атака\", заяви източникът на вестника. \r\n\"Ние разглеждаме възможността за подобна атака от Северна Корея, но в този момент разузнаването предполага, че химическата атака от страна на Пхенян е малко вероятна\". \r\nВъпреки че няма да потвърдят точното местоположение на тайното учение, източници предполагат, че то ще се провежда в базата на Уарингтън Трейнинг Център близо до Александрия, Вирджиния - само на 50 мили от Вашингтон.", "date": "2018.08.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/26/2559990/afp-prokuraturata-v-sitsiliya-e-zapochnala-razsledvane-sreshtu-mateo-salvini.html", "text": "Прокуратурата в Сицилия е започнала разследване срещу Матео Салвини, предава  AFP \r\nСалвини се разследва по обвинения в „незаконно задържане и злоупотреба с власт“ във връзка с отказа на министъра да разреши на група мигранти, намиращи се на кораб на бреговата охрана да слязат на брега. На кораба „Убалдо Дичоти“ са блокирани повече от 100 мигранти, които са били спасени в Средиземно море. Корабът акостира на сицилийското пристанище Катания, но Салвини не разрешава на мигрантите да слязат от кораба, докъто не получи уверение от Европейския съюз, че мигрантите ще бъдат преразпределени в други европейски страни. Все пак бе дадено разрешение на 29 непридружени деца да слязат на италианска земя.  Юлиян Марков", "date": "2018.08.26", "title": "AFP: Прокуратурата в Сицилия е започнала разследване срещу Матео Салвини"}
{"url": "http://www.focus-news.net/news/2018/08/26/2559997/afp-migrantite-blokirani-na-italianskiya-korab-ubaldo-dichoti-skoro-shte-mogat-da-slyazat-na-zemyata.html", "text": "Мигрантите, блокирани на италианския кораб „Убалдо Дичоти“ скоро ще могат да слязат на земята по думите на италианския вътрешен министър и вицепремиер Матео Салвини предава  AFP . \r\n\"Мигрантите на борда на кораба ще могат да слязат през следващите няколко часа\", заяви министърът, който по-рано не разрешаваше достъпа на мигрантите до сушата. Той заяви, че повечето от тях ще бъдат приети от италианската църква. \r\nСпоред агенция  Reuters 20 мигранти от кораба ще бъдат приети от  Албания. Министерството на външните работи на Италия нарече този жест свидетелство за \"голяма солидарност и приятелство\". Други 20-25 души се съгласи да приеме  Ирландия, както в събота, заяви в своя акаунт в социалната мрежа „Туитър“ външният министър на страната Саймън Коувени.  Юлиян Марков", "date": "2018.08.26", "title": "AFP: Мигрантите, блокирани на италианския кораб „Убалдо Дичоти“ скоро ще могат да слязат на земята"}
{"url": "http://www.focus-news.net/news/2018/08/26/2560000/the-independent-a-kakvo-shte-stane-ako-vse-pak-ima-sporazumeniei.html", "text": "След всичко изписано за опасностите, които грозят Великобритания, ако не бъде постигнато споразумение британският ежедневник   The Independent  пита  А какво ще стане ако все пак има споразумение? \r\nНека се опитаме да си представим какво може да се случи след четири месеца. Датата е вторник 18 декември, една седмица преди Коледа, а Камарата на общините е изправена пред гласуване на споразумението за оттегляне от ЕС, което най-накрая е сключено между Тереза Мей и Брюксел предишния уикенд. \r\nТрудно е да се предвиди какво може да има в това споразумение. Всъщност, може и да не е ясно по това време време. Езикът може да бъде усукан и важни въпроси могат да останат да бъдат договаряни по време на преходния период след напускането. \r\nНо нека предположим, че министър-председателят сключи сделка. След шоуто „Брекзит без споразумение\", което се провежда през цялото лято, това може да изглежда детински оптимистично, но това са празниците и всички ние се нуждаем от известен оптимизъм. \r\nЗабелязва се различния тон на главния преговарящ на ЕС Мишел Барние във вторник. Той повтори фразата, която използваше по-рано този месец, заявявайки, че е сигурен, че ЕС и Великобритания биха могли да изградят партньорство, което е \"безпрецедентно в своя обхват и задълбоченост“. Това предполага известна гъвкавост в подхода на ЕС, свързан с правилата. \r\nДа приемем, че сделката се одобри на Съвета на ЕС, насрочен за четвъртък и петък, 13 и 14 декември. По всяка вероятност разговорите ще започнат през нощта в събота. Но след това един уморен и тържествуващ премиер ще се върне, за да потърси одобрението на парламента, който заседява в продължение на четири дни през следващата седмица, преди да се разпусне за Коледа. \r\nАко Парламентът гласува да одобри споразумението, то ще бъде гласувано от Европейския парламент, който заседава на 14-17 януари. Неговото одобрение не може да се приеме за даденост, но ако лидерите на ЕС се присъединят към него, вероятно ще бъде прието. \r\nНо какво би станало в Камарата на общините, ако Тереза Мей дойде при тях със сделка? Как ще упражни парламентарното си право, придобито за първи път, да наложи вето на международен договор? Това беше обсъдено в дългосрочен план по време на борбата на Доминик Грийв да определи смисъла на \"определящ  вот\" в Закона за напускане на ЕС, докато това законодателство минава през парламента. \r\nЩо се отнася до това, обаче, може да се окаже, че депутатите са изправени пред обикновен избор. Това би било сделката или напускането без никаква сделка, с всички смущения и разходи, които сега знаем, че това предполага. Предполагам, че няма да има трети вариант. Отлагане; предоговаряне; друг референдум? Съмнително е, че ще има мнозинство в парламента за всяка от тези възможности. \r\nПочти  няма значение каква е сделката – хардлайнерите за Брекзит ще го мразят, очевидно, каквото и да е. Но повечето останали щеше да се качат с благодарност на борда на спасителната лодка, за да ги спасят от дистопичното бедствие на глад и запаси от лекарства. \r\nМисля, че ако Тереза Мей осигури сделка, почти всяка сделка, тя ще бъде одобрена от парламента. \r\nДругото нещо, което договарянето на дадена сделка би направило, е да промени позицията на премиера и нейното място в историята. Но това е друга тема.  Юлиян Марков", "date": "2018.08.26", "title": "The Independent: А какво ще стане ако все пак има споразумение?"}
{"url": "http://www.focus-news.net/news/2018/08/26/2560008/reuters-zemetresenieto-v-iran-e-prichinilo-smartta-na-edin-chovek-58-sa-raneni.html", "text": "Земетресението в Иран е причинило смъртта на един човек, 58 са ранени, съобщава агенция Tasnim, цитирана от  Reuters . \r\nЗеметресението с магнитуд 5.9 (6.1 според други източници – б.ред) удари района на град Керманшах. Пострадалите са от град Тазехабад, североизточно от Керманшах, според агенцията. \r\nСлед основния трус са последвали два афтършока с магнитуд по-голям от трета степен. \r\nЗеметресението е усетено чак в иракската столица Багдад, като иракската телевизия е съобщила, че в страната няма пострадали хора. \r\nМиналата година през ноември земетресение с магнитуд 7.3 удари същия район, като причини смъртта на най-малко 530 души, а хиляди бяха ранени.  Юлиян Марков", "date": "2018.08.26", "title": "Reuters: Земетресението в Иран е причинило смъртта на един човек, 58 са ранени"}
{"url": "http://www.focus-news.net/news/2018/08/26/2560003/afp-pochinal-e-senator-dzhon-makkeyn.html", "text": "Американският сенатор Джон Маккейн, ветеран от виетнамската война, е починал в събота на 81 години, след като загуби битка с рака на мозъка., предава  AFP . \r\n\"Сенаторът Джон Сидни Маккейн III почина в 16:28 часа на 25 август 2018 г. До него бяха неговата съпруга Синди и семейството му\", се казва в изявление на канцеларията му. \r\n\"До смъртта му той е служил вярно на Съединените американски щати в продължение на 60 години“, завършва съобщението.  Юлиян Марков", "date": "2018.08.26", "title": "AFP: Починал е сенатор Джон Маккейн"}
{"url": "http://www.focus-news.net/news/2018/08/26/2560005/sunday-expressnato-shte-provede-ucheniya-za-himicheska-ataka.html", "text": "НАТО ще проведе учения за химическа атака, като репетиция за руска атака, пише британският вестник  Sunday Express . \r\nМиналата вечер експертът по химическите оръжия полковник Хамиш де Бреттън-Гордън заяви, че решението за провеждане на учението \"признание, че 100-годишното табу държавите да не използват химическо оръжие, разбито в Сирия и после  в Солсбъри, сега е наистина и окончателно нарушено\". \r\nНАТО предприема повече предпазни мерки срещу вероятността от химически атаки през последните месеци, след нападения в Сирия и убийството на полубрата на севернокорейски диктатор Ким Чен-ун с химическия агент VX, който е осем пъти по-малко токсичен от Новичок. \r\nВъпреки това военните източници снощи потвърдиха, че компютърната симулация на октомври, наречена Arena Star, ще се съсредоточи специално върху \"атака държава срещу държава\". \r\nВоенните представители и учени от повече от седем държави от НАТО, както и Япония и Австралия се очаква да участват в седмичното учение. \r\nВ предишните години симулациите се съсредоточаваха върху сценариите за ядрени удари, обясниха източници \r\n\"Причината, поради която избрахме атака с химическо оръжие този октомврийски сценарий, е поради нарастващата вяра, основана на информацията, която сме събрали, че ядрените оръжия сега няма да бъдат първи удар от страна на Русия\", каза високопоставен военен източник. \r\n\"Проблемът е как Западът трябва да реагира на такава атака\", заяви източникът на вестника. \r\n\"Ние разглеждаме възможността за подобна атака от Северна Корея, но в този момент разузнаването предполага, че химическата атака от страна на Пхенян е малко вероятна\". \r\nВъпреки че няма да потвърдят точното местоположение на тайното учение, източници предполагат, че то ще се провежда в базата на Уарингтън Трейнинг Център близо до Александрия, Вирджиния - само на 50 мили от Вашингтон.  Юлиян Марков", "date": "2018.08.26", "title": "Sunday Express:НАТО ще проведе учения за химическа атака"}
{"url": "http://www.focus-news.net/news/2018/08/26/2560010/futbol-livarpul-pobedi-braytan-s-10-v-mach-ot-tretiya-krag-na-angliyskata-premiar-liga.html", "text": "Футбол: Ливърпул победи Брайтън с 1:0 в мач от третия кръг на английската Премиър лига. Голът отбеляза Мохамед Салах в 23-ата минута след асистенция от Фирминьо. След победата Ливърпул оглави временното класиране с пълен актив от девет точки. \r\nОсвен този мач в събота се изиграха и други пет мача от третия кръг, които завършиха при следните резултати \r\nУулвърхемптън – Манчестър Сити  1:1 \r\nАреснал – Уест Хем  3:1 \r\nБорнмът – Евъртън  2:2 \r\nХъдърсфийлд – Кардиф  0:0 \r\nСаутхемптън – Лестър  1:2 \r\nДнес се играят мачовете Уотфорд – Кристъл Палъс; Фулъм – Бърнли и Нюкасъл – Челси.", "date": "2018.08.26", "title": "Футбол: Ливърпул победи Брайтън с 1:0 в мач от третия кръг на английската Премиър лига"}
{"url": "http://www.focus-news.net/news/2018/08/26/2560006/afp-otzivi-sled-smartta-na-senator-dzhon-makkeyn.html", "text": "Бившият президент Барак Обама, демократът, от когото Маккейн загуби президентските  избори през 2008 г., заяви, че \"всички сме в дълг към него\", предава  AFP . \r\n\"Джон Маккейн и аз бяхме представители на различни поколения, имаме съвсем различен произход и се състезавахме на най-високо ниво на политика\", каза Обама в изявление. \r\n\"Но ние споделяхме на фона на всички наши различия вярност към нещо по-висше - идеалите, за които поколения американци и имигранти се бориха, жертваха живота си“. \r\nБившият вицепрезидент Ал Гор, по времето на Бил Клинтън, каза: \"Винаги съм се възхищавал и уважавал Джон от противоположната страна на пътеката, защото той работеше добре под натиск, за да намери обща основа, колкото и да е трудно. \" \r\nПрезидентът Доналд Тръмп, който веднъж се подигра на военните заслуги на Маккейн, каза, че е изпратил \"най-дълбоките си съболезнования и уважение\". \r\nМаккейн беше рядък и откровен републикански критик на Тръмп, обвинявайки го за \"наивност\", \"егоизъм\" и за съчувствие към автократите. \r\nВ Сената Маккейн стана близък приятел със сенатор Линдзи Греъм и бившия сенатор Джо Либерман - трио, наречено \"Тримата Амигос\". \r\nСега, когато триото остана без движещата си сила, Греъм пише, че \"Америка и свободата са загубили един от най-големите си защитници ... И аз  съм загубил един от най-скъпите ми приятели и ментор\". \r\nМаккейн, който е бил измъчван през петте си години като военнопленник във Виетнам, прекрати лечението си от агресивна форма на рак по-рано тази седмица, а семейството му заяви, че \"напредъкът на болестта и непрестанният напредък на възрастта казват думата си\". \r\nТой е прекарал повече от три десетилетия в Сената. Преди да се присъедини към горната камера, той работи като американски конгресмен от 1983 до 1987 година. \r\nМаккейн не е бил в сената от месеци, оставайки в дома си в Аризона за лечение на глиобластома - същата форма на рак на мозъка, която отне живота на друг сенатор - демократът Тед Кенеди през 2009 г.  Юлиян Марков", "date": "2018.08.26", "title": "AFP: Отзиви след смъртта на сенатор Джон Маккейн"}
{"url": "http://www.focus-news.net/news/2018/08/26/2560009/balgariya-se-pokloni-pred-podviga-na-geroite-ot-shipchenskata-epopeya-obzor.html", "text": "141-годишнината от Шипченската епопея през Руско-турската освободителна война от 1877-1878 година беше отбелязана тържествено на връх Шипка. Честванията започнаха с туристически поход до върха, в който се включиха хиляди граждани от цялата страна. В похода участва и държавният глава Румен Радев. За първи път тази година традиционната възстановка на събитията от отбраната на Шипченския проход беше проведена на самия исторически връх Шипка, който отстои на няколко километра на север от Паметника на свободата. Президентът и върховен главнокомандващ Въоръжените сили Румен Радев прие почетния строй на Националната гвардейска част. На Паметника на свободата на връх Свети Никола беше отслужена заупокойна молитва. „В последните десетилетия немалко бе сторено, за да бъде изтрита и пренаписана тази история в услуга на политическите шарлатани от ново време“, обяви президентът Румен Радев. Той се обърна към присъстващите на историческия връх с думите: „И днес хиляди сънародници от четирите краища на Родината отново сте тук, за да си припомним как от кървавия мъх разцъфтя най-светлият национален идеал“. „И както Вазов казва, с вашето присъствие на този легендарен връх, вие „строшавате на клеветата зъбът“. И това не е празен патос, защото залогът на нашата почит към истината и историята, уважаеми дами и господа, е нашето достойнство“, изтъкна Румен Радев. „Вече 141 години българите гледаме към този връх с преклонение. Никой не ще го рече по-добре от Вазов: див, чутовен връх, на който шепа български и руски храбреци оставиха костите си, за да възкръсне България“, заяви държавният глава. В честванията се включи и лидерът на БСП Корнелия Нинова, която посочи, че Шипка е свято място за всеки българин, вечен символ на стремеж за свобода и готовност да умреш за нея. Тя допълни, че 141 години след Руско-турската освободителна война, България се прекланя пред своите герои и руските воини, жертвали себе си за нашето освобождение от турско робство. „Покланям се пред подвига им с вяра, че винаги ще бъдем горд народ, готов да брани свободата и независимостта си“, каза още лидерът на левицата. \r\nВъв връзка с отбелязването на 141-вата годишнина от Шипченската епопея се проведе и вечерна заря-проверка в град Габрово. В честванията трябваше да се включи президентът Румен Радев, но той отмени участието си заради тежък инцидент с автобус край Своге. Заместник-министърът на отбраната Атанас Запрянов присъства на честванията в Габрово. Церемонията започна със ставане на крака, свеждане на глави и отдаване на едноминутно мълчание в знак на съпричастност към близките на загиналите наши сънародници в катастрофата край Своге. Официалните лица взеха решение всички тържествени елементи в зарята-проверка да бъдат отменени. Почетният строй на Националната гвардейска част на площад „Възраждане“ в Габрово беше приет от командира на НГЧ бригаден генерал Илко Йорданов.  Епичните боеве през август 1877 г. се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21-ви до 23-ти между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). В отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 часа настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.", "date": "2018.08.26", "title": "България се поклони пред подвига на героите от Шипченската епопея (ОБЗОР)"}
{"url": "http://www.focus-news.net/news/2018/08/26/2560011/pregled-na-mezhdunarodnite-novini-do-6-chasa-agentsiya-fokus.html", "text": "Американският сенатор Джон Маккейн, ветеран от виетнамската война, е починал в събота на 81 години, след като загуби битка с рака на мозъка., предава  AFP . \r\n\"Сенаторът Джон Сидни Маккейн III почина в 16:28 часа на 25 август 2018 г. До него бяха неговата съпруга Синди и семейството му\", се казва в изявление на канцеларията му. \r\n\"До смъртта му той е служил вярно на Съединените американски щати в продължение на 60 години“, завършва съобщението. \r\n*** Бившият президент Барак Обама, демократът, от когото Маккейн загуби президентските  избори през 2008 г., заяви, че \"всички сме в дълг към него\", предава  AFP . \r\n\"Джон Маккейн и аз бяхме представители на различни поколения, имаме съвсем различен произход и се състезавахме на най-високо ниво на политика\", каза Обама в изявление. \r\n\"Но ние споделяхме на фона на всички наши различия вярност към нещо по-висше - идеалите, за които поколения американци и имигранти се бориха, жертваха живота си“. \r\nБившият вицепрезидент Ал Гор, по времето на Бил Клинтън, каза: \"Винаги съм се възхищавал и уважавал Джон от противоположната страна на пътеката, защото той работеше добре под натиск, за да намери обща основа, колкото и да е трудно. \" \r\nПрезидентът Доналд Тръмп, който веднъж се подигра на военните заслуги на Маккейн, каза, че е изпратил \"най-дълбоките си съболезнования и уважение\". \r\nМаккейн беше рядък и откровен републикански критик на Тръмп, обвинявайки го за \"наивност\", \"егоизъм\" и за съчувствие към автократите. \r\nВ Сената Маккейн стана близък приятел със сенатор Линдзи Греъм и бившия сенатор Джо Либерман - трио, наречено \"Тримата Амигос\". \r\nСега, когато триото остана без движещата си сила, Греъм пише, че \"Америка и свободата са загубили един от най-големите си защитници ... И аз  съм загубил един от най-скъпите ми приятели и ментор\". \r\nМаккейн, който е бил измъчван през петте си години като военнопленник във Виетнам, прекрати лечението си от агресивна форма на рак по-рано тази седмица, а семейството му заяви, че \"напредъкът на болестта и непрестанният напредък на възрастта казват думата си\". \r\nТой е прекарал повече от три десетилетия в Сената. Преди да се присъедини към горната камера, той работи като американски конгресмен от 1983 до 1987 година. \r\nМаккейн не е бил в сената от месеци, оставайки в дома си в Аризона за лечение на глиобластома - същата форма на рак на мозъка, която отне живота на друг сенатор - демократът Тед Кенеди през 2009 г. Гръцкото правителство обеща възстановяване на някои права на работниците, отнети заради рестрикциите по време на спасителната програма, пише електронното издание на гръцкия вестник  Kathimerini . \r\nНа фона на нарастващите спекулации за очаквани промени  в правителството, които ще имат за цел да дадат тласък на лявата  администрация, когато Гърция навлезе в продължителен предизборен период, източници от упрвляващата партия посочват възможни отстъпки за мерки, договорени с кредиторите. \r\nПо време на посещението си в корабостроителницата Неорио на остров Сирос в петък министър-председателят Алексис Ципрас заяви, че краят на спасителната програма за Гърция ще даде възможност на властите да възстановят определени трудови права, които са били отнети  през годините. \r\n\"Краят на този период и края на меморандумите означава възстановяването на правата, колективните трудови договори и увеличаването на минималната работна заплата\", каза той, като обеща завръщане към \"качествени работни места\". \r\nИма много спекулации за това, какво ще обяви  Ципрас, когато той говори  на Международния панаир в Солун в началото на септември. Очаква се той да предложи новият кръг от намаляване на пенсиите, насрочен за януари 2018 г., да бъде отменен или да предложи допълнителни средства за пенсионерите от очакван първичен бюджетен излишък, което би компенсирало намаляването на пенсиите. \r\nВ коментарите си до радио „Сто Кокино FM“  в петък говорителят на правителството Димитрис Цанакопулос каза, че администрацията планира \"поредица от политики за подкрепа и облекчаване на определени социални групи и увеличаване на доходите на работниците\". \r\nЩо се отнася до планираните съкращения на пенсиите през следващата година, той отбеляза, че \"обективно прилагането на тази мярка не е необходимо, за да постигнем целта за първичния излишък\". \r\n*** Александър Вучич и Хашим Тачи пристигнаха на Европейския форум в Алпбах, Австрия,съобщава македонската редакция на радио  “Свободна Европа“ . \r\nВучич, преди откриването на \"Политическите дискусии\" на Европейския форум, където заедно с Тачи ще участват в дискусията \"Нови перспективи за разширяване на Европейския съюз\", каза, че ще разговаря с президента на Косово и с много международни партньори, на теми, които включват разрешаването на проблема с Косово. \r\n\"Това е труден въпрос и със сигурност това ще бъде една от основните теми за дискусия със Себастиан Курц Йоханес Хан, австрийският президент Ван дер Болен  и Тачи, заедно с представители на ЕС. Не очаквам нищо лесно, нищо просто. Но нека да видим дали можем да се доближим до нещо или сме все още толкова далеч, колкото сме били винаги \", каза Вучич. \r\nНа европейския форум в австрийския Алпбах днес се събират хиляди участници и официални представители, както и държавни глави. \r\nВучич и Тачи заедно участват във форума в Алпбах само две седмици преди следващия кръг на диалога в Брюксел, насрочен за 7 септември, който влиза в интензивна фаза, която трябва да завърши с постигане на споразумение за цялостна нормализация на отношенията между Белград и Прищина. \r\n*** Азербайджанският президент Илхам Алиев вярва, че решението за Транскаспийския газопровод трябва да бъде взето от страната, която притежава газта. Той заяви това в събота на пресконференция след разговори с германския канцлер Ангела Меркел, предава  TACC . \r\n\"Разбира се, в изграждането на Транскаспийския тръбопровод да бъдe по-заинтересован притежателя на газ, транзитните страни тук не трябва да поемат инициативата,\" каза той. \r\nСпоред Алиев, Азербайджан, като собственик на газ е започнал строителството на 3500-километров газопровода 3500-км (т.нар  \"Южния газов коридор\" (UGC), включително в Южен Кавказ, Трансанадолския и Трансадриатическия (TAP) газопровод за пренос на азербайджански газ до Южна Европа), е отделил големи финансови ресурси. \"Ето защо, ако в източната част на Каспийско море се вземе решение относно транспортирането на природния газ на световните пазари през Азербайджан, тогава ние със сигурност може да го разгледаме с голям интерес, но това не трябва да бъде наше решение, а на Туркменистан.\", подчерта той. \r\nПроектът за  Транскаспийския газопровод, обсъждането на който е продължава вече  много години, предвижда транспортирането на природен газ от Туркменистан до Европа през Каспийско море и през територията на Азербайджан. Проектът се подпомага от Европейския съюз. \r\n*** Няколко хиляди бойци с тежки оръжия и бронирани превозни средства са съсредоточени в сирийската провинция Идлиб за нападение срещу провинциите Хама и Алепо, които се намират под контрола на правителствените сили. Това  заяви пред репортери в събота ръководителят на руския Център за помирение на враждуващите страни в Сирия, генерал-майор Алексей Циганков, цитиран от  TACC . \r\nТой отново подчерта, че повече от 70% от територията на сирийска провинция Идлиб е под контрола на терористични групи, най-голямата от които е \"Хаят Тахрир ал-Шам\" (бивша \"Джебхад ал Нусра“). \r\n\"Миналата седмица лидерът на терористичната организация Абу Мохамед Ал-Джулани призова всички групи в Идлиб за \"джихад\" срещу светската сирийската държава. Няколко хиляди бойци с тежки оръжия и бронирани превозни средства са съсредоточени за офанзива срещу Хама и Алепо \", каза Циганков. \r\n*** Прокуратурата в Сицилия е започнала разследване срещу Матео Салвини, предава  AFP \r\nСалвини се разследва по обвинения в „незаконно задържане и злоупотреба с власт“ във връзка с отказа на министъра да разреши на група мигранти, намиращи се на кораб на бреговата охрана да слязат на брега. На кораба „Убалдо Дичоти“ са блокирани повече от 100 мигранти, които са били спасени в Средиземно море. Корабът акостира на сицилийското пристанище Катания, но Салвини не разрешава на мигрантите да слязат от кораба, докъто не получи уверение от Европейския съюз, че мигрантите ще бъдат преразпределени в други европейски страни. Все пак бе дадено разрешение на 29 непридружени деца да слязат на италианска земя. \r\n*** Мигрантите, блокирани на италианския кораб „Убалдо Дичоти“ скоро ще могат да слязат на земята по думите на италианския вътрешен министър и вицепремиер Матео Салвини предава  AFP . \r\n\"Мигрантите на борда на кораба ще могат да слязат през следващите няколко часа\", заяви министърът, който по-рано не разрешаваше достъпа на мигрантите до сушата. Той заяви, че повечето от тях ще бъдат приети от италианската църква. \r\nСпоред агенция  Reuters 20 мигранти от кораба ще бъдат приети от  Албания. Министерството на външните работи на Италия нарече този жест свидетелство за \"голяма солидарност и приятелство\". Други 20-25 души се съгласи да приеме  Ирландия, както в събота, заяви в своя акаунт в социалната мрежа „Туитър“ външният министър на страната Саймън Коувени. \r\n*** Регистрирано е силно земетресение с магнитуд 6.1 в Западен Иран, става ясно от страницата на  Европейския средиземноморски сеизмологичен център . \r\nЗеметресението е станало в 2:43 минути местно време (1:43 българско време) на 31 километра югозападно от град Джаванруд и на 223 километра североизточно от иракската столица Багдад на дълбочина 10 километра. За сега няма информация за пострадали хора и нанесени материални щети. \r\n*** Земетресението в Иран е причинило смъртта на един човек, 58 са ранени, съобщава агенция Tasnim, цитирана от  Reuters . \r\nЗеметресението с магнитуд 5.9 (6.1 според други източници – б.ред) удари района на град Керманшах. Пострадалите са от град Тазехабад, североизточно от Керманшах, според агенцията. \r\nСлед основния трус са последвали два афтършока с магнитуд по-голям от трета степен. \r\nЗеметресението е усетено чак в иракската столица Багдад, като иракската телевизия е съобщила, че в страната няма пострадали хора. \r\nМиналата година през ноември земетресение с магнитуд 7.3 удари същия район, като причини смъртта на най-малко 530 души, а хиляди бяха ранени. \r\n*** Задържани са 329 нелегални имигранти в Турция, от които 56 в западната провинция Чанаккале, предава  Anadolu Agency . \r\nСилите за сигурност задържаха 202 незаконни мигранти в района в провинция Източен Ван, съобщиха в изявление полицейското управление на града. Трима души бяха арестувани за контрабанда на хора, се казва в изявлението. \r\nВ западната провинция Чанаккале са задържани 56 лица,  които са възнамерявали да пътуват незаконно до гръцкия остров Лесбос, открити в микробус, според източник на силите за сигурност, който поиска да не бъдат назован. Мигрантите са  афганистански граждани, добави  източникът. Водачът на превозното средство е арестуван по подозрение за трафик на хора. \r\nСъщо така в района на  Измир 51 незаконни мигранти на гумена лодка са били заловени, според командването на бреговата охрана на провинцията. \r\nВсички заловени мигранти са били предадени на провинциалните миграционни служби.", "date": "2018.08.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/26/2560017/predstoyashti-sabitiya-v-stranata-za-26-avgust-agentsiya-fokus.html", "text": "*** \r\nЗа поредна година туристи и любители на планината от цялата страна ще се изкачат до Черни връх и ще поднесат цветя на барелефа на Алеко Константинов. От 9.00 часа пред Билетния център на НДК е стартът на скоростното изкачване на Черни връх. Стартът на кратката дистанция е в 11.00 ч. пред хотел Морени, малко преди х. Алеко на Витоша. \r\n*** \r\nОт 10.00 часа на поляната пред  хижа „Алеко” Столична библиотека ще представи уникални пътеписи  за Витоша от XVI и XVII век. \r\n*** \r\nОт 14.30 часа в местността „Три кладенци“ по пътеката между Черни връх и Златни мостове ще бъде открит първи построен наново заслон от близо половин век насам на Витоша. \r\n*** \r\nАксаково ще отбележи своя празник. Програмата ще започне с празнична литургия в храм „Свето Успение Богородично“ от 09.00 часа. От 12.30 часа в центъра на града ще започне ретро рали „Варненски автомобилен събор“. На стадиона от 18.30 часа започва футболната среща между Аксаково и Черноморец. Празничен концерт ще се проведе от 19.30 часа, а за по-късно е предвидено и шоу с фойерверки. \r\n*** \r\nОт 10.00 часа в комплекс Мишкова нива е предвидена възстановка на художествени интерпретации на Орфически ритуали. \r\n*** \r\nОт 21.30 часа в Туристически комплекс „Акве калиде“ ще бъде прожектиран филмът „Дъвка за балончета“. \r\n***  \r\nОт 10.00 часа в АМР „Никополис ад Иструм“  продължава III Римски фестивал „Нике – играта и победата“.  \r\n*** \r\nВ Архитектурно-историческия резерват „Боженци“ ще се проведат творчески ателиета по стъклопис. \r\n*** \r\nОт 11.00 часа в Скейт парк в Градски парк „Свети Георги“ ще се проведе Extreme Teen Fest. \r\n*** \r\nОт 15.30 часа в Санаторно-оздравителния комплекс „Камчия” ще бъде официално открит семинар на тема „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 10.30 часа пред читалище „Пробуда“ продължава програмата за отбелязване на празника на Кричим с аниматори и театър на открито. В 19.00 часа на площада ще се състои концерт на открито. \r\n*** \r\nОт 17.00 часа Кметството в село Жабокрът организира традиционна земляческа среща. \r\n*** \r\nОт 11.30 часа ще се проведе Традиционният събор на Юндола. \r\n*** \r\nОт 20.00 часа на пл. „Централен“ в Пловдив ще се проведе голямо общо хоро на открито по повод отбелязването на141 години от Шипченската епопея. \r\n*** \r\nОт 9.00 часа на Старозагорски минерални бани ще се проведе Националния тракийски фолклорен събор „Богородична стъпка“. В 16.00 часа ще бъдат обявени отличените участници в събора.", "date": "2018.08.26", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2018/08/26/2560018/predstoyashti-mezhdunarodni-sabitiya-za-26-avgust-agentsiya-fokus.html", "text": "Канцлерът на Германия Ангела Меркел ще даде ежегодното си лятно интервю пред обществената телевизия „ARD“ по чуждестранни и вътрешни теми. \r\n***  Парламентът на Иран ще гласува за отстраняване от длъжност на министъра на икономиката на страната. \r\n***  Лидерът на ливанската групировка „Хизбула“ ще изнесе реч. \r\n***  Предпоследен ден, в който македонските депутати и партии могат да заявят държавни пари за провеждане на кампания за референдума за името. \r\n***  Германският вътрешен министър Хорст Зеехофер ще проведе телевизионно „лятно интервю“ по подобие на канцлера Ангела Меркел. \r\n***  Външните министри на Китай и Лаос ще проведат преговори. \r\n***  Встъпване в длъжност на новия президент на Зимбабве Емерсон Мнангагва, след като съдът отхвърли искането на опозицията за анулиране на президентските избори заради предполагаема измама. \r\n***", "date": "2018.08.26", "title": "Предстоящи международни събития за 26 август (Агенция \"Фокус\")"}
{"url": "http://www.focus-news.net/news/2018/08/26/2560015/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nПрез нощта ще бъде отново ясно и почти тихо, а утре предимно слънчево. В следобедните часове над западните и планинските райони ще има временни увеличения на облачността и на места там ще има краткотрайни валежи с гръмотевици. Ще духа слаб, в Източна България до умерен югоизточен вятър. Максимални температури, предимно между 31° и 36°, в София около 30°. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 26.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 26.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 0+000 до км 15+000 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-4402: Движението по път III-4402 Горна Росица – Гъбене – Враниловци  от км 0+000 до км 4+237  е ограничено поради провеждане на състезание за световен шампионат по мотокрос за “Гран при България 2018” на мотополигон “ Горна Росица. Ограничението е валидно за периода до 20:00 ч. на 26.08.2018г. /неделя/. Движението се осъществява по следния обходен маршрут: по път II-44 Севлиево – Габрово от км 8+510 до км 12+450 и по път GAB 2181 II - /II- 44, Севлиево – Драгановци/ - Горна Росица. Поставена е необходимата сигнализация. Срок до 20:30 ч. на 26.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци.  Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът ІІ-35: Движението по път ІІ-35 Троян – Кърнаре в участъка от км 98+105 до            км 102+983 (от хотел ресторант „Панорама” до разклона за паметник \"Арка на свободата\") е ограничено поради провеждане на мероприятия по заснемане на спортен клип в област Ловеч следва: \r\n-\tна 26.08.2018г. за времето от 10:00 часа до 10:30 часа и от 14:00 часа до 14:30 часа \r\n-\tна 27.08.2018г. за времето от 10:00 часа до 10:30 часа и от 14:00 часа до 14:30 часа \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nСитуационен и координационен център на Агенция „Пътна инфраструктура”", "date": "2018.08.26", "title": "Актуална пътна обстановка"}
{"url": "http://www.focus-news.net/news/2018/08/26/2560016/gd-granichna-politsiya-intenziven-e-trafikat-na-granitsata-s-turtsiya-i-rumaniya.html", "text": "Интензивен е трафикът на границата с Турция и Румъния. Това съобщиха от пресцентъра на  ГД „Гранична полиция“ . Данните са към 6.00 ч. На българо-турската граница  на ГКПП „Андреево“ и ГКППП „Лесово“ движението е интензивно на изход за товарни автомобили, а на границата с Румъния -  на вход и изход за леки автомобили на всички гранични контролно-пропускателни пунктове. На границата със Сърбия, Македония и Гърция трафикът е нормален.", "date": "2018.08.26", "title": "ГД „Гранична полиция“: Интензивен е трафикът на границата с Турция и Румъния"}
{"url": "http://www.focus-news.net/news/2018/08/26/2560012/novini-v-chuzhdite-medii-za-avtobusnata-katastrofa-v-iskarskoto-defile.html", "text": "Новината е широко отразена в руските и македонските медии, както и от агенция Франс Прес (AFP) .  TACC: Шестнайсет са загиналите от автобусната катастрофа в България  \r\nПет души се намират в изключително сериозно състояние. Тези цифри са цитирани на брифинга на вътрешния министър Валентин Радев. \r\n\"Ние не сме готови да изясним подробностите за инцидента по това време\", каза ръководителят на МВР. \r\nПо-рано българският министър на здравеопазването Кирил Ананиев каза, че 13 души са загинали на място, още двама - по време на транспортиране до болницата. \r\nИнцидентът е станал в Искърското дефиле в района на град Своге около 17:00, когато в условия на лоша видимост и силен дъжд автобуса, в който са се намирали  членове на клуба на пенсионерите от село Световрачане и други села около София и  водача, който е ударил  три леки автомобила, счупил е  мантинелата  и е  паднал  от скала с височина около 20 метра. \r\nЗлополука в района на Своге е втората в събота след инцидента с пътнически автобус в следобедните часове на пътя от Бургас – Варна, където се е запалил туристически автобус, в който е имало 30 души. Благодарение на навременните действия на шофьора, всички туристи и техният багаж са били евакуирани, нито един от тях не е пострадал. Автобусът обаче е бил напълно унищожен от пожара. AFP: Шестнайсет души са загинали в автобусната катастрофа в България \r\nШестнадесет души загинаха, след като туристически автобус катастрофира в Западна България в събота, каза вътрешният министър Валентен Радев. \r\n\"Тринадесет души бяха убити на място и трима други починаха от нараняванията си\", каза Радев, след като пристигна на мястото на смъртоносната катастрофа  на 57 километра северно от столицата София. \r\nДвайсет и шест души са ранени при инцидента, трима от тях сериозно. \r\nАвтобусът, превозващ български туристи след екскурзия до манастир, излязъл от пътя при проливен дъжд и паднал надолу в речен пролом. \r\nПри катастрофата са ударени четири леки автомобила, но пътниците от тях не са ранени, съобщава полицията. \r\nТуристическият автобус, произведен през 2001 г., е превозвал 33 членове на пенсионен клуб, съобщиха от транспортното министерство. \r\nБългария е най-бедната страна в Европейския съюз. Неговата пътна мрежа в части е слабо поддържана и много от автомобилите са относително стари, пише агенцията. Макфакс: Катастрофира автобус с туристи в България – 15 са загинали и 27 са ранени \r\nНай-малко 15 души са загинали, а 27 са били ранени при преобръщане на туристически автобус на шосе недалеч от София, съобщиха българските власти. 13 души са загинали  на място и двама по пътя към болница, съобщиха медиите в България. Инцидентът е станал  на 20 км северно от София. \r\nНа мястото на инцидента са изпратени 15 линейки от София, 3 от Враца и 3 от Монтана, съобщават властите. \r\nСпоред информация от българските медии автобусът по неизвестни причини е ударил няколко коли, обърнал се е и е паднал в дере в страни от пътя. Поради инцидента трафикът е прекъснат. Четири болници в столицата са мобилизирани, за да приемат ранените. \r\nПолицията заяви, че автобусът превозва туристи, които са пътували до близък манаститр. \r\nРанените са хоспитализирани, а някои са в критично състояние, каза медицинският персонал. Все още няма информация за самоличността  на пътниците. Правителството обяви 27 август понеделник за Ден на национален траур. \r\nНовината съобщава и американският телевизионен канал  Fox News .  Юлиян Марков", "date": "2018.08.26", "title": "Новини в чуждите медии за автобусната катастрофа в Искърското дефиле"}
{"url": "http://www.focus-news.net/news/2018/08/26/2560019/nimh-vremeto-shte-e-predimno-slanchevo-sled-obyad-na-mesta-v-zapadnite-i-tsentralnite-rayoni-shte-ima-kratkotrayni-valezhi-s-gramotevitsi.html", "text": "Днес ще е предимно слънчево. Около и след обяд над западните и централните райони ще се развива купеста и купесто-дъждовна облачност и на места там ще има краткотрайни валежи с гръмотевици. Ще духа слаб, в Източна България до умерен югоизточен вятър. Максимални температури, предимно между 31° и 36°, за София около 30°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието ще бъде слънчево. Ще духа слаб до умерен вятър от изток-югоизток. Максималните температури ще са 27-29°. Температурата на морската вода е 26-27°. Вълнението на морето ще е около 2 бала. \r\nВ планините преди обяд ще бъде слънчево, но около и след обяд отново ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа слаб до умерен юг-югоизточен вятър. Максималната температура на височина 1200 метра ще е около 25°, на 2000 метра – около 17°. \r\nАтмосферното налягане ще бъде по-ниско от средното за месеца и през деня още ще се понижи.", "date": "2018.08.26", "title": "НИМХ: Времето ще е предимно слънчево, след обяд на места в западните и централните райони ще има краткотрайни валежи с гръмотевици"}
{"url": "http://www.focus-news.net/news/2018/08/26/2560021/sofiya-vavezhda-se-vremenna-organizatsiya-na-dvizhenieto-za-provezhdane-na-ulichen-fest.html", "text": "Въвежда се временна организация на движението за провеждане на уличен фест. Това съобщиха от пресцентъра на  Столична община . От 11.00 до 21.00 часа днес се забранява влизането, престоят и паркирането на пътни превозни средства по ул. „Позитано” между ул. „Марко Балабанов” и сградата на СДВР.", "date": "2018.08.26", "title": "София: Въвежда се временна организация на движението за провеждане на уличен фест"}
{"url": "http://www.focus-news.net/news/2018/08/26/2560024/varna-aksakovo-otbelyazva-svoya-praznik.html", "text": "Аксаково отбелязва своя празник. Това съобщиха за  Радио „Фокус“ – Варна  от Община Аксаково. Началото на празничната програма ще бъде поставено традиционно с празнична литургия в храм  „Свето Успение Богородично“ в Аксаково, от 09.00 часа. От 12.30 часа в центъра на града ще започне ретро рали „Варненски автомобилен събор“ за майсторско управление на автомобили. На стадиона в града са предвидени спортни мероприятия, сред които - открита тренировка по карате и футбол на малки вратички за деца между отборите на Аксаково и Варна. От 18.30 часа започва футболната среща между Аксаково и Черноморец. Празничен концерт ще се проведе от 19.30 часа, а за по-късно е предвидено и шоу с фойерверки. \r\nМарияна ВАЛЕНТИНОВА", "date": "2018.08.26", "title": "Варна: Аксаково отбелязва своя празник"}
{"url": "http://www.focus-news.net/news/2018/08/26/2560026/denyat-26-avgust-v-svetovnata-istoriya.html", "text": "През 1812 г. се състои  битката край с. Бородино по време на войната между Франция и Русия (1812 г.). 1847 г. - обявена е независимостта на Либерия. Президент на държавата е Джоузеф Робъртс. 1916 г. - Румъния се включва в Първата световна война на страната на Съглашението. Срещу нея обаче незабавно се отправят обединените сили на Германия, Австро-Унгария, Турция и България и за кратко време тя е принудена да капитулира. На 26 август е роден мореплавателят Христофор Колумб.На тази дата умира Йохан Франц Енке – германски астроном. \r\n2016 г. \r\nОсем турски полицаи са убити и 40 са ранени при бомбена атака над полицейски контролно-пропускателен пункт в град Цизре. \r\n2015 г. \r\nВ Дамаск Русия и Сирия подписват споразумение за безсрочно военното присъствие на руските въоръжени сили в страната. \r\n2014 г. \r\nПри престрелка между граничари на Киргизия и Таджикистан са ранени няколко човека. \r\n2011 г. \r\nМинистър председателят на Япония Наото Кан подаде оставка като лидер на Демократическата партия на Япония поради насрочените избори за ново ръководство на партията които ще се проведат на 29 август. На 12 юли Наото Кан обяви, че Япония ще се откаже от производството на атомна енергия. В настоящият момент от 54 реактора в Япония работят само 19. \r\n2006 г. \r\nСтраните от ЕС постигат съгласие за участието си в мироопазващата мисия на ООН в Ливан. Общата численост на войските, които Европа решава да изпрати в Близкия Изток е 6 900 души. \r\n2001 г. \r\nОфициално е обявено обвинението \"престъпления срещу човечеството\" срещу Алберто Фухимори президент на Перу от 10 юни 1990 г. до 20 ноември 2000 г. Националният конгрес (парламент) на Перу обвинява Фухимори в престъпления срещу човечеството заради масовите убийства на симпатизанти на крайнолеви партизани, извършени през 1991 г. и 1992 г. по негова заповед от \"ескадроните на смъртта\". На 21 ноември 2000 г. по време на посещението си в Япония Фухимори обявява, че подава оставка от поста президент на Перу и за решението си да остане там (като етнически японец той има японско гражданство). Оставката е свързана със скандала около Владимиро Мотесинос, замесен заедно с президента в пране на пари, нелегална търговия с наркотици и оръжие. На 3 август 2001 г. е издадена международна заповед за арестуването му. На 14 юни 2002 г. правителството на Перу одобрява молба за екстрадирането на Фухимори. На 8 март 2003 г. ИНТЕРПОЛ издава заповед за арестуването му, на 26 март 2003 г. го обявява за международно издирване. На 7 ноември 2005 г. Фухимори е арестуван в Чили. \r\n1936 г. \r\nПодписан е Англо-египетски договор, с който Великобритания формално прекратява окупацията на Египет (от 13 септември 1882 г.). \r\n1883 г. \r\nИзригва вулканът Кракатау в Индонезия. Това е най-силното вулканично изригване, известно в историята. Загиват над 200 000 души. Взривовете се чуват на разстояние 4000 км. Изхвърлените газове и пепел замърсяват цялата земна атмосфера. \r\n1847 г. \r\nОбявена е независимостта на Либерия. Президент на държавата е Джоузеф Робъртс. \r\nРепублика Либерия е държава в Западна Африка с териториална площ от 111 369 кв. км и население около 2 600 000 жители. Столицата на държавата е Монровия. Законодателен орган е двукамарен парламент. Начело на правителството и държавата стои президент. Административно Либерия е разделена на 9 графства и 6 територии. \r\nКрайбрежието на Либерия е открито от португалците през XV в. От 1822 г. Либерия е американско колонизационно дружество, където се заселват освободени роби и негри от САЩ. През 1837 г. започва обединението на отделните поселища на федеративни начала. През 1980 г. в Либерия е извършен държавен преврат. В края на 1989 г. в страната избухва гражданска война, която довежда до масови репресии над мирното население, глад и огромен срив на икономиката. Десетки хиляди са принудени да напуснат домовете си. С цел прекратяване на кръвопролитията, през месец август 1990 г., с решението на Икономическата общност на страните от Западна Африка, в Либерия влизат чуждестранни въоръжени сили. През септември 1993 г. е учредена Мисия от наблюдатели на ООН. Постигнато е мирно споразумение между враждуващите групировки. Либерия е член на Организацията за африканското единство от 1963 г. и на ООН от 1945 г. \r\n1789 г. \r\nУчредителното събрание на Франция приема \"Декларация за правата на човека и гражданина\". Декларацията утвърждава свободата и равнопоставеността на личността, произлизането на властта от народа и дефинира свободата като \"...възможност да се прави всичко онова, което не нанася вреда на някой друг\". \r\n1346 г. \r\nАнглийската армия на крал Едуард ІІІ разбива французите при Креси. Това е едно от най-важните сражения в първия етап на Стогодишната война. \r\n1071 г. \r\nВ решителната битка при Манцикерт (Мала Азия) войските на селджукските турци нанасят тежко поражение на византийската армия, начело с император Роман ІV Диоген. На тази дата са родени: \r\n1880 г. \r\nРоден е френският поет Гийом Аполинер (1880 - 1918). Създател на термина \"сюрреализъм\". Автор на \"Алкохоли\". \r\n1873 г. \r\nРоден е американският радиоинженер Ли Форест (1873 - 1961). Завършва Йейлския университет, ръководи редица радиотехнически предприятия в САЩ. Изобретява триелектродната лампа (триод) (1906 г., патент от 1907 г.) и създава лампов детектор и усилвател. Разработва система за радиотелеграфни съобщения, приета в армията и флота на САЩ. Работи в областта на радиотелефонията; осъществява първите музикални предавания по проводници (1910). Създава система за звукозапис, наречена “фонофилм” (1916). Автор е на много изобретения в областта на радиотехниката и звуковото кино. Умира на 30 юни 1961 г. в Холивуд. \r\n1743 г. \r\nРоден е френският химик Антоан-Лоран Лавоазие (1743 - 1794). От 1768 г. е член и впоследствие - от 1785 г., председател на Парижката Академия на науките. Един от създателите на модерната химия, основана върху закона за съхранението на материята и на термохимията. Определя състава на въздуха и открива ролята на кислорода при дишането и при горенето. Участва в научната комисия, натоварена да изработи метрична система. Автор е на класическия курс \"Начален учебник по химия\" (1789). Осъден е на смърт по време на Великата френска революция и е гилотиниран в Париж на 8 май 1794 г. Реабилитиран е през 1796 г. Автор е на трудовете: \"Върху потенето на животните\", \"Върху естеството на водата\", \"Опити с диаманта\", \"Върху горенето на фосфора и на сярата\", \"Върху въглеокиса\", \"Опити върху платината\", \"Опити върху етера\" и др. \r\n1740 г. \r\nРоден е Жозеф-Мишел Монголфие (1740 - 1810). Френски изобретател, построил и демонстрирал заедно със своя брат Жак-Етиен първия балон, пълен с горещ въздух. \r\n1676 г. \r\nРоден е Робърт Уолпоул (1676 - 1745) - първият министър-председател на Великобритания. \r\n1451 г. \r\nРоден е мореплавателят Христофор Колумб (1451 - 1506). През 1492 г. в търсене на западния път към Индия, достига бреговете на Америка. До края на живота си през 1506 г. Колумб смята, че е достигнал Азия. На тази дата умират: \r\n1929 г. \r\nУмира опернят певец Иван Вульпе(1876 - 1929). Роден е на 1 септември 1876 г. в Болград. Завършва гимназия в родния си град, след това Московската консерватория (солово пеене). Преподава в Музикалното училище в Иркутск (Сибир). Установява се в България през 1908 г. Заедно със Ст. Михайлов и Д. Казаков основава Оперната дружба, от която по-късно е създадена Народната опера, в която Иван Вульпе пее до 1926 г. От 1912 г. почти до края на живота си преподава в Музикалното училище (по-късно Академия). Изпълнява ролите на Мефистофел (\"Фауст\"), Марсел (\"Хугеноти\"), Радамес (\"Аида\"). Участва и в множество други опери. \r\n1921 г. \r\nГерманският политик Матиас Ерцбергер (1875 - 1921) е убит от офицери националисти. Роден е на 20 септември 1875 г. в Бутенхаузен. През 1903 г. е избран в Райхстага от партията на центъра и скоро се превръща в лидер на нейното ляво криво. След обрата в световната политика в края на 1916-1917 г., когато загубва надежда за победа на Германия във войната, Ерцбергер е един от първите, които се обявяват за подписването на компромисен мир. Инициатор е на т. нар. \"мирна резолюция\" от Райхстага през юли 1917 г., изискваща от правителството сключването на \"мир по съглашение\". Министър без портфейл в правителството на Макс Баденски (3 октомври - 9 ноември 1918 г.). На 11 ноември 1918 г. като ръководител на германската делегация подписва Компиенското примирие. Във Ваймарското национално събрание се обявява за приемане на Версайския мирен договор. Критикуван е от страна на представителите на крайно милитаристичните кръгове. В периода 1919-1920 г. е министър на финансите; провежда финансова реформа. \r\n1865 г. \r\nУмира Йохан Франц Енке – германски астроном. Роден е на 23 септември 1791 г. в Хамбург. Завършва Гьотингенския университет. От 1816 г. работи в обсерваторията в Гота. През 1825-1863 г. е директор на Берлинската обсерватория. От 1828 г. до 1863 г. е издател на Берлинския астрономичен ежегодник. Изследва движенията на кометите през 1818 г., при които открива ускорение на средното движение за период от 100 години. Определя значението на слънчевия паралакс от наблюдение върху пътя на Венера по слънчевия диск. \r\n1723 г. \r\nУмира холандският естественик Антони ван Льовенхук (1632 - 1723). Създател на микроскопията. Пръв описва еритроцитите и движението на кръвта в капилярите, открива сперматозоидите. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.26", "title": "Денят 26 август в световната история"}
{"url": "http://www.focus-news.net/news/2018/08/26/2560014/aleksandar-vuchich-i-hashim-tachi-rabotim-za-dogovor-mezhdu-sarbiya-i-kosovo.html", "text": "Александър Вучич  и Хашим Тачи заявяват, че работят за договор между Сърбия и Косово, съобщава македонската редакция на  Радио Свободна Европа . \r\nПрезидентите на Сърбия и Косово, Александър Вучич и Хашим Тачи на Европейския форум в Алпбах в Австрия подчертаха, че споразумението между Сърбия и Косово е от ключово значение за стабилността в целия регион. \r\nПрезидентът на Косово Хашим Тачи заяви, че Косово е решено да  постигне правно обвързващо споразумение със Сърбия, и че се проучва всяка възможна опция за това, включително корекции на границата. \r\n\"Времето да се направи е сега и имаме възможност. Не е лесно, много е трудно. Затова всички трябва да застанат зад това, трябва ни подкрепа от всички. Това не е само въпрос на вътрешен консенсус, но се нуждаем от подкрепата на всички тези, които искат да видят Западните Балкани в ЕС - страните от региона, държавите-членки на ЕС и други страни по света не трябва да се противопоставят или да се страхуват от потенциално споразумение между Косово и Сърбия, дори и ако такова споразумение предвижда корекция на границата. Гарантирам, че потенциалният договор между Косово и Сърбия според този сценарий няма да се основава на етнически признак. Косово ще остане мултиетническа държава и ще продължи да спазва правата на общностите, а същото трябва да важи и за Сърбия, тъй като договорът за мир и взаимно признаване ще има  положително влияние върху региона и извън него \", каза президентът на Косово, добавяйки, че \"възможността за постигане на мирно споразумение ще бъде една от най-големите вноски за изпълнението на програмата за разширяване на ЕС в Западните Балкани\". \r\nПрезидентът на Сърбия Александър Вучич заяви, че ако се постигне споразумение между Косово и Сърбия, това ще бъде много важно за Балканите, и \"нещо, за което не сме могли дори да мечтаем.\" \r\nВ дискусията на тема \"нови перспективи за разширяването на ЕС\" Вучич заяви, че се полагат усилия да се направи нещо \"за нашите народи.\" \r\n\"За сърбите и албанците, защото се работи за тях, ние трябва да живеем заедно\", каза Вучич. \r\nВъпреки това, той добави, че всички са загрижени повече от сърбите и албанците. \r\n\"Повече гласове идват от Великобритания, отколкото от нас. Чудя се къде са границите? Ние смятаме Косово като част от Сърбия, а те като независима държава. Къде са границите? Половината от света казва, че Косово е независимо, а другата половина не\" , каза Вучич. \r\nВучич, преди откриването на дискусията \"Политически разговори\" на Европейският форум, където заедно с Тачи участва в дискусия на тема \"Нови перспективи за разширяването на ЕС\", заяви, че ще разговаря с президента на Косово, както и с много международни партньори, на тема - решаването на косовския въпрос. \r\nПрезидентите на Сърбия и Косово се срещат в Алпбах в момент, когато интензивно се говори за решение, което би могло да включва, според официални лица, разделяне, разграничаване или корекция на границите.  Юлиян Марков", "date": "2018.08.26", "title": "Александър Вучич  и Хашим Тачи: Работим за договор между Сърбия и Косово"}
{"url": "http://www.focus-news.net/news/2018/08/26/2560023/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-v-selo-vetren-dol.html", "text": "Dnes, в празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия в  храм \"Св. Богородица\", село Ветрен дол на Пловдивска епархия, предаде репортер на  Агенция \"Фокус\" . Началото е в 9.00 часа.  \r\nНикола ПЕТКОВ", "date": "2018.08.26", "title": "Пазарджик: Константийският епископ Яков ще оглави архиерейска света Литургия в храм \"Св. Богородица\" в село Ветрен дол"}
{"url": "http://www.focus-news.net/news/2018/08/26/2560027/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-apostoli-petar-i-pavel-v-grad-svoge.html", "text": "Днес, в празничния за християните неделен ден, с благословението на Негово светейшество Българския патриарх и Софийски митрополит Неофит, в храм \"Св. апостоли  Петър и Павел\", град Своге, ще бъде отслужена архиерейска света Литургия, предаде репортер на  Агенция \"Фокус\" . Литургията ще бъде оглавена от Негово преосвещенство Белоградчишкият епископ Поликарп - викарий на Софийския митрополит. Начало: 9.30 часа.  По-късно в неделния ден, от 15.00 часа,  ще бъдат  осветени  стенописи в село Венковец, Ихтиманска духовна околия на  Софийска епархия.   \r\nНикола ПЕТКОВ", "date": "2018.08.26", "title": "София: Белоградчишкият епископ Поликарп ще оглави архиерейска света Литургия в храм \"Св апостоли  Петър и Павел\" в град Своге"}
{"url": "http://www.focus-news.net/news/2018/08/26/2560022/the-hill-donald-tramp-e-naredil-svalyaneto-na-znamenata-pred-beliya-dom-napolovina.html", "text": "Президентът на САЩ Доналд Тръмп е наредил знамената пред Белия дом да бъдат свалени наполовина, заради кончината на сенатор Джон Маккейн (Републиканец, Аризона), предава   The Hill. \r\n„Моите най-дълбоки симпатии и уважение към семейството на сенатор Джон Маккейн. Нашите сърца и молитви са към тях“, заяви Тръмп от профила си в социалната мрежа „Туитър“. \r\nГубернаторът на Аризона Дъг Дюси също е наредил свалянето на знамената на половина в щата след новината. „Нека бог успокои душата му и следи семейството му. Щатът и нацията скърбят заедно“, написа той в „Туитър“. \r\nПриживе Маккейн често критикува Тръмп, като президентът на свой ред също отговаряше остро. Съобщава се, че сенаторът не е искал присъствието на Тръмп на погребението си.  Виктор Турмаков", "date": "2018.08.26", "title": "The Hill: Доналд Тръмп е наредил свалянето на знамената пред Белия дом наполовина"}
{"url": "http://www.focus-news.net/news/2018/08/26/2560025/interfaks-broyat-na-zhertvite-v-avtobusnata-katastrofa-v-balgariya-se-e-uvelichil-do-16.html", "text": "По последни данни 16 души са станали жертва на пътната катастрофа недалеч от София, предава  Интерфакс. \r\nПо-рано се съобщаваше, че 15 души са загинали на място. 27 са били ранени, някои са в критично състояние. По-късно стана известно, че един е починал в болница. \r\nАварията се е случила на 20 км. северно от София. Автобусът, возещ жители на град Божурище на отдих, излиза от пътя и пада от височина около 20 метра. Съобщава се, че пътнотранспортното произшествие се случва в условия на лошо време и ниска видимост.  \r\nВ понеделник в България е обявен траур за жертвите на катастрофата.  Виктор Турмаков", "date": "2018.08.26", "title": "Интерфакс: Броят на жертвите в автобусната катастрофа в България се е увеличил до 16"}
{"url": "http://www.focus-news.net/news/2018/08/26/2560029/plovdiv-prodalzhava-praznichnata-programa-s-koyato-se-otbelyazva-praznikat-na-grad-krichim.html", "text": "Днес е вторият ден от празничната програма, с която се отбелязва празникът на град Кричим. Това съобщиха за  Радио „Фокус“ – Пловдив  от Общината. Празникът ще започне в 10.30 часа пред читалище „Пробуда“, където ще има аниматори и театър на открито. В 19.00 часа на площада ще се състои концерт на възпитаниците от клуб „Китара” при Общински младежки дом с ръководител Иво Анохин. В 20.00 часа на сцената ще излезе Група за автентичен фолклор с ръководител Георги Маринов и танцов състав „Лудория” с ръководител Атанаска Челепиева при читалище „Пробуда“. В 21.00 часа ще започне концерт на певицата Михаела Маринова. В 22.00 часа програмата ще завърши с концертна програма с български народни песни, озаглавена „С България в сърцето”. \r\nТони МИХАЙЛОВ", "date": "2018.08.26", "title": "Пловдив: Продължава празничната програма, с която се отбелязва празникът на град Кричим"}
{"url": "http://www.focus-news.net/news/2018/08/26/2560030/nimh-zhalt-kod-za-valezhi-i-gramotevichni-buri-e-obyaven-v-chetiri-oblasti-v-stranata.html", "text": "Жълт код за валежи и гръмотевични бури е обявен в четири области в страната. Това показва справка на сайта на  Националния институт по метеорология и хидрология (НИМХ)  при БАН. Предупреждението е в сила за областите Видин, Монтана, Враца и София – област. След обяд и до полунощ ще се развива купеста и купесто-дъждовна облачност. Ще има валежи, придружени с гръмотевични бури. По-значителни ще са явленията в планинските райони на областта, където количествата ще са около 20 л/кв.м.", "date": "2018.08.26", "title": "НИМХ: Жълт код за валежи и гръмотевични бури е обявен в четири области в страната"}
{"url": "http://www.focus-news.net/news/2018/08/26/2560031/tass-vanshniyat-ministar-na-avstraliya-e-podal-ostavka.html", "text": "Външният министър на Австралия Джули Бишъп обяви, че подава оставка, предава  ТАСС. \r\n„Днес известих министър-председателя, че напускам заеманата си длъжност на министър на външните работи“, заяви Бишъп от профила си в социалната мрежа „Туитър“. \r\nТази седмица се състояха избори за нов партиен лидер на Либералната партия, в които участваха трима кандидати. Джули Бишъп получи най-малко гласове.  Виктор Турмаков", "date": "2018.08.26", "title": "ТАСС: Външният министър на Австралия е подал оставка"}
{"url": "http://www.focus-news.net/news/2018/08/26/2560032/gabrovo-v-arhitekturno-istoricheskiya-rezervat-bozhentsi-shte-se-provedat-tvorcheski-atelieta-po-staklopis.html", "text": "Творчески ателиета за художествена обработка на стъкло, демонстрации на различни техники и стъклопис представят в Музей на Архитектурно-историческия резерват „Боженци“. Събитието е част от третото поредно издание на инициативата „Стъклена плетеница“, което се провежда в културната институция от 2016 година. Това каза за  Радио „Фокус“ – Велико Търново  уредникът Ива Дянкова. И през тази година посетителите на Боженци ще имат възможност да се срещнат с асистенти, докторанти и студенти от Факултета по изобразително изкуство при Великотърновския университет „Св. св. Кирил и Методий”. Те ще демонстрират класически витражни техники. „Всеки желаещ да опита е добре дошъл в изложбената зала на Старото школо в Боженци днес от 10.00 до 15.00 часа. Всички ателиета са с вход свободен. Обикновено те се провеждат в изложбената зала на Старото школо, а през тази година ще имаме и изнесени ателиета в къщата – музей „Баба Райна“, разказа още Ива Дянкова. В рамките на инициативата Петър Цвятков ще представи техники за гравиране върху стъкло и рисуване с въздушна четка. За най-малките посетители на творческите ателиета ще има организиран кът с настолни игри и творческа територия за рисунки, изработка на бижута и аксесоари. \r\nЛуиза ТРАНЧЕВА", "date": "2018.08.26", "title": "Габрово: В Архитектурно-историческия резерват „Боженци“ ще се проведат творчески ателиета по стъклопис"}
{"url": "http://www.focus-news.net/news/2018/08/26/2560020/v-mvr-shte-se-provede-sreshta-na-institutsiite-vav-vrazka-s-tezhkiya-intsident-kray-svoge.html", "text": "В МВР ще се проведе среща на институциите във връзка с причините, довели до тежкия инцидент край Своге вчера. 16 са жертвите в тежката автобусна катастрофа, от които 13 са загинали на място, двама - по пътя към болниците, а един - в болницата в Своге. Пострадалите са настанени в УМБАЛСМ „Пирогов“, Военномедицинска академия, УМБАЛ „Св. Анна“ и УМБАЛ „Царица Йоана“- ИСУЛ. Шестима пострадали са в „Пирогов“, четирима от които са в тежко състояние. Двама пострадали са настанени във ВМА - мъж в тежко, но стабилно състояние, и жена в средно тежко състояние с множество контузии. \r\nПсихолози от Института на МВР са ангажирани да окажат помощ след тежкия инцидент с автобус в района на Своге. Те помагат както на близки на загиналите и пострадалите, така и на спасителите – пожарникари и полицаи.  Шофьорът е оцелял, настанен е в столична болница, той е и собственик на фирмата.", "date": "2018.08.26", "title": "В МВР ще се проведе среща на институциите във връзка с тежкия инцидент край Своге"}
{"url": "http://www.focus-news.net/news/2018/08/26/2560035/denyat-26-avgust-v-balgarskata-istoriya.html", "text": "През 1867 г. в периода 22 - 26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене”. Две години по-късно, 1869 г. - Васил Левски се прехвърля във Влашко през Никопол и Турну Мъгуреле. 1877 г. - боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход. 1886 г. - княз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров.  През 1916 г. в хода на Първата световна война настъпателните действия на Българската армия на Солунския фронт са преустановени и войските преминават към позиционни действия. През 1922 г. в България е обнародван Закон за подпомагане на розопроизводството, а през 1923 г. – в Прага Йордан Цицонков (Асен Николов) от ВМРО застрелва Райко Даскалов. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор. \r\n1926 г. - българската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа. На 26 август са родени: Ванче Михайлов, участник в националнореволюционното движение на македонските българи, художникът Александър Жендов, композиторът Лазар Николов... \r\n2005 г. \r\nНародното събрание излъчва наблюдатели в Европейския парламент. Те са 18 – 6 от Коалиция за България, 4 от НДСВ, 3 от ДПС, 2 от ОДС, по един наблюдател излъчват коалиция “Атака”, ДСБ и БНС. В текста на Закона е заложено периодично да информират парламента. \r\n2003 г. \r\nАрхеолози откриват следи от най-старата металургия в Европа при разкопки край димитровградското село Ябълково. Находката представлява парче от медна шлака и датира от шестото хилядолетие преди Христа. Сред другите открити от археолозите предмети има уникален съд във формата на бик, предмет, в който вероятно са били съхранявани опиати, амулети, богата колекция от каменни сечива. \r\n2000 г. \r\nНа връх Рожен в Родопите от 26 до 27 август се провежда събор, на който президентът Петър Стоянов кани българи в чужбина на разговор за бъдещето на България. \r\n1996 г. \r\nВърховният съд отменя присъдата на Народния съд по дело № 1 от 1 февруари 1945 г., по която са осъдени на смърт царските регенти, министри и съветници. \r\n1994 г. \r\nПрезидентът Желю Желев прави изявление във връзка с отказа си да оглави обществен комитет за честване на 50-годишнината от 9 септември 1944 г. Мотивът му е, че тогава законното българско правителство е свалено с преврат и с чужда помощ. \r\n1990 г. \r\nПодпален е Партийният дом на БСП в центъра на София. \r\nПожарът започва след предупреждение на Пламен Станчев - член на движение \"Инициатива за гражданско недоволство\", че ще се самозапали, ако от Партийния дом не се махне петолъчката - символ на чужда държава. Преговорите на поета Радой Ралин и депутата Йосиф Петров на площада с него са безрезултатни. Председателят на КТ \"Подкрепа\" д-р Константин Тренчев дава ултиматум до един час знамето и петолъчката да бъдат свалени, в противен случай сградата ще бъде щурмувана. В 21,30 ч. събралите се хора с крясъци и закани се втурват към входа на клуба на БСП. Радио София излъчва призив на президента Желю Желев до всички политически сили за въздържане от насилие. Към полунощ целият партиен дом е обхванат от пламъци. Долните етажи са опожарени. Напълно опожарени са 40 помещения. Изцяло е унищожено и разграбено имущество в 94 помещения. Жертви няма. \r\n1971 г. \r\nБългария и Румъния подписват протокол за разширяване на икономическото и научно- техническото сътрудничество до 1975 г. \r\n1978 г. \r\nВ метрото в Париж е извършен опит за покушение върху журналиста Владимир Костов. До 1977 г. Костов е офицер от Държавна сигурност, но през същата година търси политическо убежище във Франция. От 1978 г. е коментатор в българската програма на Радио \"Свободна Европа\". Впоследствие се установява, че при опита за покушение срещу него е използвана малка сачма с отровата рицин, с каквато след броени дни е убит друг български емигрант - Георги Марков. \r\n1977 г. \r\nТодор Живков изпраща докладна записка до Политбюро на ЦК на БКП за усъвършенстване на организацията на труда и плановото ръководство на икономиката. \r\n1966 г. \r\nОт 26 август до 1 септември в София се провежда Първи международен конгрес по балканистика с участието на над 1 170 учени. \r\n1950 г. \r\nЗавършва вторият съдебен процес срещу стопански дейци, обвинени в \"саботажи\" и \"вредителство\". Седем от тях са бивши заместник-министри (един от тях - Боню Петровски, който е бивш заместник-министър на външната търговия, получава доживотна присъда), а петима са директори на държавни стопански обединения. \r\n1947 г. \r\nВеликото народно събрание приема Закон за забрана и разтурване на БЗНС “Никола Петков” и на Земеделския младежки съюз към него. Разтуря се парламентарната група на съюза и имуществата на двете организации се конфискуват. В чл. 5 се предвижда, че \"който опита да възстанови под каквато и да е форма организациите\", се наказва по Наредбата-закон за защита на народната власт. \r\n1926 г. \r\nБългарската полиция разбива четата на Дочо Михайлов край с. Никола Козлево и той е убит. На 15 август същата година е сключена декларация на ЦК на Вътрешната добруджанска революционна организация против четническата дейност в Добруджа. \r\nДочо Михайлов (Д. М. Драганов) е политически деец, един от ръководителите на добруджанското националноосвободително движение. Роден е на 29 октомври 1895 г. в с. Бабук, Силистренско. Завършва гимназия в Свищов. Участва в Първата световна война (1914–1918 г.), по време на Войнишкото въстание (1918 г.) е избран за председател на войнишки революционен комитет. След войната става учител в с. Ходжакьой (днес Нова Попина), Силистренско. Член е на Румънската комунистическа партия, съдейства за възстановяването на Окръжния комитет на Румънската КП в Силистра и става негов секретар. През 1920 г. е изпратен в Одеса, където завършва курс за пропагандисти. След една година се завръща в България и се установява във Варна. Там заедно с Д. Дончев работи за създаването на Вътрешната добруджанска революционна организация (ВДРО). На учредителния и конгрес през 1923 г. е избран за член на ЦК на организацията и за гл. войвода на четите в Южна Добруджа. Участва в подготовката на Септемврийското въстание (1923 г.) и ръководи бойна група при щурма на казармите във Варна. След разгрома на въстанието продължава да работи за укрепването на добруджанското революционно движение. През 1924 г. е избран за член на Висшия съвет на ВДРО. През 1925 г. взема активно участие в изграждането на Добруджанската революционна организация (ДРО). Загива на 26 август 1926 г. в сражение с полицията при с. Дживел (днес Никола Козлево), Шуменско. \r\n1923 г. \r\nВ Прага Йордан Цицонков (Асен Николов) от ВМРО застрелва Райко Даскалов, деец на БЗНС. На започналия на 13 ноември процес в Прага Цицонков е оправдан. На 22 октомври 1924 г. срещу него започва нов процес в Табор, който го осъжда на 20 години затвор. \r\nУмира Райко Даскалов - политически и държавен деец, един от ръководителите на Българския земеделски народен съюз. Роден е на 9 декември 1886 г. в гр. Бяла черква, Великотърновско. Завършва Търговска гимназия в Свищов, Школата за запасни офицери в София и финансови науки - в Берлин. През 1913 г. влиза в редовете на БЗНС и се отдава на активна съюзна дейност. Във връзка с т. нар. Деклозиерова афера, чрез която съглашенските сили се опитват да привлекат България на своя страна в избухналата през 1914 г. Първа световна война, Даскалов е осъден и през 1916 г. върнат от фронта и е затворен в Софийския централен затвор, където остава до есента на 1918 г. Пуснат е на свобода след избухването на Войнишкото въстание (1918 г.). Той е изпратен заедно с други министри и депутати при въстаналите войници със задача да ги уговорят да спрат настъплението си към София. Делегацията стига до Кюстендил. Виждайки безизходността на положението, Райко Даскалов се отделя от делегацията и се отправя за Радомир, където след полученото от Ал. Стамболийски предварително съгласие прокламира Радомирската република (27 септември 1918 г.). Става главнокомандващ на въстаническите войски и поема ръководството на по-нататъшното им настъпление към столицата. В хода на въстанието проявява колебание и нерешителност, което довежда и до неговото бързо потушаване. След поражението на въстанието преминава в лагера на съглашенските войски в Солун. Амнистиран е през декември 1918 г., след което се завръща в страната и се включва активно в дейността на БЗНС. Избран е за член на неговия Управителен съвет и на Постоянното му присъствие. Заедно с Ал. Стамболийски застава начело на лявото течение в съюза, което взема връх в организацията. Избиран е за депутат в XVIII и XIX Народно събрание. Участва и в двата кабинета на Александър Стамболийски като министър на земеделието и държавните имоти (октомври 1919 - май 1922 г.), министър на търговията, промишлеността и труда (май 1920 - януари 1922 г.) и министър на вътрешните работи и народното здраве (януари 1922 - февруари 1923 г.). Има големи заслуги в разработването на най-важните реформи на земеделското правителство - за трудовата повинност и трудовата поземлена собственост. Инициатор е за създаването на Оранжевата гвардия и председател на конгреса на цвеклопроизводителите в Търново (септември 1922 г.), по време на който е разгромена акцията на Конституционния блок, насочена към свалянето на земеделското правителство. След изваждането му от кабинета през февруари 1923 г. е изпратен за български пълномощен министър в Прага, където получава и известието за държавния преврат на 9 юни 1923 г. Предприема незабавни дипломатически стъпки за спасяване на събореното земеделско правителство, но без успех. По негова инициатива се създава Задгранично представителство на БЗНС в Прага и се пристъпва към издаване на печатния му орган в. \"Земеделско знаме\" (август 1923 г.). Скоро след това пада убит от наемен убиец, изпратен специално в Прага от сговористкото правителство. \r\n1922 г. \r\nВ България е обнародван Закон за подпомагане на розопроизводството \r\n1916 г. \r\nВ хода на Първата световна война настъпателните действия на Българската армия на Солунския фронт са преустановени и войските преминават към позиционни действия. \r\n1886 г. \r\nКняз Александър I окончателно абдикира под натиска на Русия и назначава регентство в състав: Петко Каравелов, Стефан Стамболов и подполковник Сава Муткуров. \r\nКняз Александър I Батенберг управлява в периода 1879 г. – 1886 г. Племенникът на руската императрица е роден във Верона, Италия на 5 април 1857 г. Батенберг участва като доброволец в Руско-турската освободителна война през 1877-1878 г. 22- годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Но този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей. \r\n1877 г. \r\nВ хода на Руско-турската освободителна война боевете за връх Шипка приключват с успех за защитниците на върха. Сюлейман паша е принуден временно да преустанови опитите си за преминаване през Шипченския проход. \r\nВойната между Русия и Османската империя довежда до освобождаването на по-голямата част от българския народ от османско иго и до възстановяването на българската държава. Войната е предизвикана от подема на националноосвободителните движения на Балканите (въстанието в Босна и Херцеговина – 1875 - 1878 г., с което започва т. нар. Източна криза, Старозагорското въстание – 1875 г. и Априлското въстание – 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853 - 1856). \r\n1869 г. \r\nВасил Левски се прехвърля във Влашко през Никопол и Турну Мъгуреле. \r\n1867 г. \r\nВ периода 22-26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Панайот Хитов) в Белград в “Хайдут Велковото кафене” (където вероятно е имало и хан). \r\nПанайот Иванов Хитов е деец на националноосвободителното движение, спомагателен член на Българската академия на науките (БАН). Роден е през 1830 г в Сливен. През 1858 г. се присъединява към хайдушката дружина на Георги Трънкин, като след смъртта на войводата сам я оглавява. Под въздействието на Георги Стойков (Сава) Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Георги Стойков (Сава) Раковски Върховно народно българско тайно гражданско началство. Ръководи чета, която през април 1867 г. преминава река Дунав и навлиза в България. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на Българския революционен централен комитет (БРЦК) (април-май 1872 г.) е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война (1876 г.) ръководи голяма чета. През Руско-турската освободителна война (1877-1878 г.) организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението (1885 г.) в Сливен. Участва в Сръбско-българската война (1885 г.). След войната се установява да живее в Русе. Развива активна обществена дейност – депутат в VI Народно събрание (1890-1892 г.), председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". Умира на 22 февруари 1918 г. \r\nИван Попхристов Кършовски е деец на националноосвободителното движение. Роден е на 12 август 1839 г. в гр. Елена. Образование получава в родния си град и в Свищов. Включва се в националнореволюционната борба под влияние на Георги Стойков (Сава) Раковски. Участва в Дядо-Николовото въстание (1856 г.), след което учителства в различни градове – Елена, Елхово, Добрич и др. От 1861 г. до 1878 г. е емигрант във Влашко и в Сърбия. Като участник в Първата българска легия (1862 г.) се сближава с Васил Левски и Панайот Хитов. През 1867 г. влиза в четата на Панайот Хитов, след което участва и във Втората българска легия (1868 г.). През 1876 г. подпомага образуването на четата на Христо Ботев, в която постъпва брат му Йордан. След Освобождението работи като журналист и се занимава с активна обществена дейност. Участва като депутат в работата на Учредителното събрание (1879 г.), става близък другар и съмишленик на Стефан Стамболов и пр. Умира на 1 март 1914 г. На тази дата са родени: \r\n1939 г. \r\nРоден е актьорът Тодор Колев, създал едни от най-убедителните и зрели образи на ексцентрици в българското кино. Филмография: “Няма нищо по-хубаво от лошото време” (1971 г.), “Козият рог” (1972 г.), “Иван Кондарев” (1974 г.), “Последният ерген” (1974 г.), “Началото на деня” (1975 г.), “Топло” (1978 г.), “Двойникът” (1980 г.), “Неочаквана ваканция” (1981 г.), “Някъде пее авлига” (1982 г.), “Господин за един ден” (1983 г.), “Опасен чар” (ТВ, 1984 г.), “Смъртта може да почака” (1985 г.), “Човек на паважа” (1987 г.), “Поверие за белия вятър” (1990 г.), “Бина” (ТВ, 1991 г.), “Испанска муха” (1997 г.). Участва активно в ТВ шоупрограми - “Добър ден, довиждане!” (1979 г.), “На гости у Константин Коцев” (1980 г.), “Ретро буфофест” (1983 г.), в постановки на ТВ театър - “Над морското равнище” (1977 г.), “Мадам Сан Жен” (1986 г.) и др. От началото на 1995 г. е автор и водещ на ТВ шоу “Как ще ги стигнем… с Тодор Колев”, което по-късно преминава във “Вход свободен” (1998-1999 г.). Доцент е в НАТФИЗ. Изявява се и като певец. Албуми: “Тодор Колев” (1983 г.), “Немам нерви” (1990 г.), “Фалшив герой” (1995 г.), “The Best” (1999 г.), “Най-доброто от Тодор Колев.” (2002 г.). Автор е на автобиографичната книга “Варненското софиянче от Шумен: житие и страдание грешнаго Тодора” (1999 г.) и др. \r\n1922 г. \r\nРоден е Лазар Костов Николов - български композитор. През 1946 г. завършва Музикалната академия, специалност \"Пиано\" при проф. Д. Ненов и \"Композиция\" при проф. П. Владигеров. Преподава в СМУ, София, работи в БНР и в НАТФИЗ. Професор е в Музикалната академия \"П. Владигеров\" по четене на партитури. В периода 1994-1999 г. е председател на Съюза на българските композитори (СБК). Носител е на награда на СБК и на Международната академия за изкуства в Париж; удостоен е с ордени \"Св. св. Кирил и Методий\" и \"Република България\". Автор е на творбите: \"Прикованият Прометей\", камерна опера оратория по Есхил; \"Чичовци\", комична опера по Ив. Вазов; 5 симфонии; \"Концерт за пиано и оркестър 1 и 2\", \"Концерт за цигулка и оркестър\", \"Концертино за виолончело и оркестър\", творби за камерен оркестър, вокално-инструментални творби, камерна музика (цикъл \"Метаморфози\" за различни инструменти), на хорова, филмова и театрална музика. \r\n1901 г. \r\nРоден е художникът Александър Жендов (1901 - 1953). Илюстратор и карикатурист, автор на разкази и фейлетони. Следва в Художествената академия в София в годините между 1923 г. и 1925 г. Учи графика и декоративно изкуство в Германия от 1925 г. до 1927 г. През 1930 г. завършва Висшия художествено-технически институт в Москва. В България той е един от създателите и ръководителите на Съюза на трудово-борческите писатели. Сътрудничи на всички леви издания, редактира в. \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Христо Смирненски. Автор е на творбите: \"Албум от репродукции\" (1959), \"Антихрист. Илюстрации от автора\" (1962), \"Разкази и фейлетони\" (1963). Умира на 29 октомври 1953 г. в София. \r\n 1896 г. \r\nРоден е Иван (Ванче, Ванчо) Михайлов - участник в националнореволюционното движение на македонските българи, един от ръководните дейци на Вътрешната македонска революционна организация. Първоначално учи в София и Солун, след което завършва сръбска гимназия в Скопие. Още като ученик се включва в борбата на своите сънародници за освобождението им от турска, а после и от сръбска и гръцка власт. След края на Първата световна война (1914-1918 г.) записва право в Софийския университет \"Св. Климент Охридски\" и участва в основаването на студентското дружество \"Вардар\". Активно участва и в живота на възстановената ВМРО. Той е близък сподвижник и доверено лице на Тодор Александров. След убийството на Тодор Александров (август 1924 г.) е включен в състава на ЦК и скоро се налага като фактически ръководител на организацията. По негово нареждане се извършва ликвидирането на редица дейци на ВМРО, сред които П. Михайлов, ген. Ал. Протогеров и др. След разцеплението на организацията през лятото на 1928 г. оглавява течението, подкрепяно от тогавашния министър-председател Андрей Ляпчев и военния министър ген. Ив. Вълков, във външната си политика ориентирано към сближение с фашистка Италия. Забраната на ВМРО от режима на деветнадесетомайците (1934 г.) го принуждава да премине в нелегалност, а не много след това и да емигрира заедно със съпругата. Първоначално се установява в Турция, после живее в някои европейски страни. Годините на Втората световна война (1939-1945 г.) прекарва в обкръжението на хърватския поглавник Анте Павелич. В началото на септември 1944 г. е прехвърлен с немски самолет в Скопие с цел да образува правителство, подкрепяно от хитлеристите, но не успява. След Втората световна война се установява трайно в Италия, откъдето направлява дейността на македонските патриотични организации в САЩ и Канада. Като участник в националнореволюционното движение и като ръководен деец на ВМРО Михайлов до края на живота си се придържа към схващането за българската етническа принадлежност на славянското население в Македония. След като застава начело на ВМРО, издига лозунга за независима Македония не вече като тактика, а като стратегия на възглавяваната от него организация. Умира на 5 септември 1990 г. в Италия. На тази дата умират: \r\n1925 г. \r\nУмира Филип Симидов (1852 - 1925) - историограф, участник в националноосвободителното движение, журналист, публицист. Роден е на 25 май 1852 г. във Велико Търново. Учи в класното училище в родния си град. Като ученик в Земеделското училище в Букурещ установява контакт с българската революционна емиграция в Румъния. Участва в подготовката на Априлското въстание (1876). По време на Руско-турската освободителна война (1877 - 1878) подпомага руските войски като разузнавач. След Освобождението заема административни длъжности в редица градове, служи като училищен инспектор и други. През 1890 г. открива своя фабрика за производство на червен восък и мастило, която обаче скоро след това фалира. Депутат в Народното събрание. Като журналист участва в редактирането на последния Ботев вестник \"Нова България\" (1876 - 1877), автор е на стихове и мемоарни съчинения. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.26", "title": "Денят 26 август в българската история"}
{"url": "http://www.focus-news.net/news/2018/08/26/2560037/sofiya-vavezhda-se-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението за заснемане на рекламен клип. Това съобщиха от пресцентъра на  Столична община.  Забранява се престоят и паркирането на пътни превозни средства, с изключение на автомобилите на снимачния екип и без да се засягат местата в режим на платен паркиране „служебен абонамент”, както следва:  \r\nОт 16.00 до 20.00 часа на 26 август 2018 г. на ул. „Кн. Борис І” между ул. „Иван Денкоглу” и ул. „Солунска“.", "date": "2018.08.26", "title": "София: Въвежда се организация на движението за заснемане на рекламен клип"}
{"url": "http://www.focus-news.net/news/2018/08/26/2560039/pazardzhik-traditsionniyat-sabor-na-yundola-shte-se-provede-dnes.html", "text": "Традиционният събор на Юндола ще се проведе днес. Това съобщиха за  Радио „Фокус“ - Пазарджик  от пресцентъра на Община Велинград. Празникът по традиция ще започне в 11.30 часа, а гостите на събора освен че ще могат да се насладят на богатата фолклорна програма, ще могат да си устроят и пикник сред прохладата на вековните борове или да посетят някоя от природните забележителности в близост до курорта. Всяка година съборът на Юндола събира над 10 хиляди души от цялата страна. И тази година пехливански борби, които се организират от състезателите по борба Александър Томов и Венко Цинцаров, ще радват любителите на този спорт. Съборът на Юндола води своето начало от 1957 година, когато в сърцето на Родопа планина в живописната местност среща си дават млади и стари родопчани, разпилени от живота по всички краища на България. \r\nРадослава МУРДЖЕВА", "date": "2018.08.26", "title": "Пазарджик: Традиционният събор на Юндола ще се проведе днес"}
{"url": "http://www.focus-news.net/news/2018/08/26/2560034/abc-news-vitseprezidentat-na-sasht-i-predsedatelyat-na-republikanskata-fraktsiya-v-senata-izraziha-saboleznovaniya-za-konchinata-na-dzhon-makkeyn.html", "text": "Председателят на фракцията на Републиканската партия в  сената на САЩ Мич Макконъл е поиска минута мълчание от присъстващите на събитие на Републиканската партия в щата Кенеди, където е участвал, когато е разбрал за смъртта на сенатора-републиканец от Аризона Джон Маккейн, предава   ABC News. \r\nМакконъл изрази съжаление, че сега със смъртта на Маккейн надмощието на републиканците в горната камара на американския конгрес се свива до 50 срещу 49. Той определи покойника като „уникален американец, който успяваше да излезе от всеки напрегнат момент по-добър“. \r\nВицепрезидентът на САЩ Майк Пенс и съпругата му Карън също предадоха съболезнования. \r\n„Ние почитаме целия му живот служба към нацията и армията. Бог да го благослови“, написа вицепрезидентът на профила си в „Туитър“.   Виктор Турмаков", "date": "2018.08.26", "title": "ABC News: Вицепрезидентът на САЩ и председателят на републиканската фракция в Сената изразиха съболезнования за кончината на Джон Маккейн"}
{"url": "http://www.focus-news.net/news/2018/08/26/2560042/pazardzhik-opasnost-ot-padashti-kamani-ima-po-tri-planinski-otsechki-v-oblastta.html", "text": "Спокоен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление - Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.26", "title": "Пазарджик: Опасност от падащи камъни има по три планински отсечки в областта"}
{"url": "http://www.focus-news.net/news/2018/08/26/2560041/xinhua-balgarskite-vlasti-sa-razbili-chetiri-nelegalni-fabriki-za-tsigari.html", "text": "Българските власти са разбили мрежа от четири нелегални фабрики за цигари и са арестували 19 заподозрени, предава   Xinhua. \r\nПовече от 42 тона нелегален тютюн на стойност 4,12 милиона долара и 190 хил. пакета цигари от различни марки на стойност 890 хил. долара са открити в обектите, които са били разположени в градовете Дупница, Горна Оряховица и Тутракан. Властите са конфискували машини и оборудване за продукцията на цигарите, както 11 камиона и повече от 10 леки автомобила.  \r\nРазследването е открило, че всяка от четирите нелегални фабрики е произвеждала средно около 100 хил. кутии цигари дневно. Данъчните постъпления от тютюна на важни за държавния бюджет на България. Делът им в общите постъпления е в размер на 9-10% годишно.  Виктор Турмаков", "date": "2018.08.26", "title": "Xinhua: Българските власти са разбили четири нелегални фабрики за цигари"}
{"url": "http://www.focus-news.net/news/2018/08/26/2560040/vma-stabilno-ostava-sastoyanieto-na-dvamata-postradali-pri-katastrofata-kray-svoge.html", "text": "Остава стабилно състоянието на 62-годишната жена, транспортирана във ВМА след пътно-транспортното произшествие в Искърското дефиле вчера. Пациентката е контактна и адекватна. Това съобщиха от лечебното заведение на официалната си страница във  „Фейсбук“ . Към момента в тежко, но стабилизирано състояние е и 30-годишният пациент, също настанен в реанимацията на болницата. Пациентът е контактен и адекватен.", "date": "2018.08.26", "title": "ВМА: Стабилно остава състоянието на двамата, пострадали при катастрофата край Своге"}
{"url": "http://www.focus-news.net/news/2018/08/26/2560043/sofiya-sastezanie-po-planinsko-byagane-shte-se-provede-na-vitosha.html", "text": "Състезание по планинско бягане ще се проведе днес на Витоша. Това съобщиха от пресцентъра на  Столична община . Сборният пункт на участниците в състезанието по планинско бягане за началото на състезанието е от източната страна на Национален дворец на културата.  Стартът на състезанието ще бъде даден в 09.00 часа от сборния пункт по следния маршрут: през Моста на влюбените, покрай хотел „Хилтън”, ул. Петко Каравелов” пресича ул. „Бяла черква”, преминава по централната алея на Южен парк, пресича ул. „Хенрик Ибсен”, по ул. „Никола Крушкин-Чолака”, пресича Околовръстен път, ул. „Къпинка”, ул. „Чемшир” - кв. „Драгалевци”, навлиза в парк Витоша, по трасето на лифта „Бай Кръстьо”, по пътеката за хижа „Алеко” до горна лифтова станция  \r\nСтолична дирекция на вътрешните работи осигурява охрана на мероприятието и постове за контрол и регулиране на движението на възловите кръстовища.", "date": "2018.08.26", "title": "София: Състезание по планинско бягане ще се проведе на Витоша"}
{"url": "http://www.focus-news.net/news/2018/08/26/2560033/v-umbalsm-n-i-pirogov-shte-bade-daden-brifing-s-aktualna-informatsiya-za-postradalite-pri-tezhkiya-intsident-kray-svoge.html", "text": "В 8.15 часа пред главния вход на УМБАЛСМ „Н. И. Пирогов“  зам.-директорът, отговарящ за лечебната дейност, проф. Николай Габровски ще даде информация за пострадалите при тежкия инцидент край Своге. Това съобщиха за  Агенция „Фокус“  от пресцентъра на  лечебното заведение .", "date": "2018.08.26", "title": "В УМБАЛСМ „Н. И. Пирогов“ ще бъде даден брифинг с актуална информация за пострадалите при тежкия инцидент край Своге"}
{"url": "http://www.focus-news.net/news/2018/08/26/2560044/stara-zagora-nad-4000-uchastnitsi-pokazvat-balgarskite-traditsii-na-sabor-kray-grada.html", "text": "За тринадесети път на Старозагорски минерални бани ще се проведе Националния тракийски фолклорен събор „Богородична стъпка“. Това съобщиха от  пресцентъра на община Стара Загора . В него ще участват над  4000 любители на българския бит и култура, които ще представят чрез песни, танци и демонстрации обичаи от различни краища на страната. Организатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските минерални бани, Общество за фолклор, Народно читалище „Христо Ботев 1952“ Старозагорски бани. \r\nДнес програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЖурито, което ще оценява изпълнителите, е в състав: доц. д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  академик  Крум Георгиев, член на Международната академия за традиционно изкуство, носител на световен Оскар за фолклор, академик Кирил Тодоров, гл. худ. ръководител на Ансамбъл „Зорница“, Христо Иванов , гл. худ. ръководител на Общински фолклорен ансамбъл „Загоре“ и Емил Минев, хоров диригент.  \r\nЩе бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество.   \r\nБогата е и съпътстващата програма на събора. Тази година малките участници и гости на събора ще бъдат изненадани с детски творчески работилници „Съхранено с любов-сътворено с талант“. Те ще могат да се запознаят с традиционните техники за тъкане на вертикален стан, да изработят със собствениците си ръце творби от естествени материали, да оцветяват шаблони, да правят оригами и т. н. Предвидено е и разучаване на игрите на баба и дядо като „Пускам, пускам кърпа“, „Криеница“, „Сляпа баба“ и др. Ще има предизвикателства като танцуване върху стомна и игра на шиник. \r\nСамодейни състави ще посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има изложби на автентични родопски носии и носии от видинско. С участието на оркестри и танцови школи на мегдана ще се развихри надиграване с фолклорни танци от всички краища на страната. Майстори ще предлагат стоката си на традиционната Улица на занаятите. \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2018.08.26", "title": "Стара Загора: Над 4000 участници показват българските традиции на събор край града"}
{"url": "http://www.focus-news.net/news/2018/08/26/2560036/prof-nikolay-gabrovski-umbalsm-n-i-pirogov-chetirima-dushi-postradali-pri-katastrofata-kray-svoge-ostavat-s-opasnost-za-zhivota.html", "text": "Четирима души, пострадали при катастрофата край Своге, остават с опасност за живота. Това каза директорът по лечебната дейност на УМБАЛСМ „Н. И. Пирогов“ проф. Николай Габровски, предаде репортер на  Агенция „Фокус“ . \r\n\"Петима души са в реанимация, като те са в доста тежко състояние, защото са със сериозни травми - с тежки травми в крайници, с фрактура на гръбнака. Възрастта на пациентите е доста напреднала, което не помага за лечението“, обясни проф. Габровски. \r\nТой посочи, че 8 души от пострадалите в автобусната катастрофа са пристигнали в УМБАЛСМ „Н. И. Пирогов“. „Двама от тях починаха – един по време на транспорта, а друг непосредствено след пристигането. Искам да изкажа голяма благодарност към екипите на УМБАЛСМ „Н. И. Пирогов“, дойдоха дори колеги, които са в отпуска. Ще се направи всичко възможно за пострадалите през следващите дни, но предвид травмите им динамиката на ситуацията е голяма“, обясни проф. Габровски. Той посочи, че не е заявена нужда от кръв в момента, но по думите му в такива ситуации кръв винаги е нужна.", "date": "2018.08.26", "title": "Проф. Николай Габровски, УМБАЛСМ „Н. И. Пирогов“: Четирима души, пострадали при катастрофата край Своге, остават с опасност за живота"}
{"url": "http://www.focus-news.net/news/2018/08/26/2560045/veliko-tarnovo-rimskiyat-grad-nikopolis-ad-istrum-ozhivyava-s-mezhdunaroden-festival.html", "text": "Римският град Никополис ад Иструм, намиращ се на 20 километра от Велико Търново, оживява с международния фестивал „Нике – играта и победата”. Това съобщиха от пресцентъра на  Общината . Реанактори, групи за исторически възстановки и артисти ще пресъздадат ежедневието и бита в античното селище, занаятите и игрите, военното дело, римо-дакийските и римо-готските войни, гладиаторските боеве. Както преди много векове, в Никополис отново ще бъде посрещнат император Каракала. \r\nФестивалът беше открит вчера, като историческите възстановки продължават и днес между 10.00 и 14.00 ч. \r\nАнтичният фестивал е организиран от Сдружение „Бъдеще за Никоп”, Община Велико Търново, Регионалният исторически музей в Старата столица, Кметство – с. Никюп, Сдружение „Мос Майорум Улпие Сердице” – София.", "date": "2018.08.26", "title": "Велико Търново: Римският град Никополис ад Иструм оживява с международен фестивал"}
{"url": "http://www.focus-news.net/news/2018/08/26/2560013/aa-egipet-otvarya-za-peshehodtsi-granichniya-punkt-s-ivitsata-gaza.html", "text": "Египет отваря за пешеходци граничния пункт с Ивицата Газа в неделя, предава  Anadolu Agency . \r\nГраничният пункт Рафа е единственият прозорец към света за хората, които живеят под блокадата на Израел. \r\nВ свое изявление Службата за граничен контрол в Газа каза, че Египет ще отвори граничния пункт, за да осигури  връщането на поклонниците от Ивицата Газа и палестинските граждани. \r\nЕгипет все още не е направил официално изявление по въпроса. \r\nСлужбата за граничен контрол в Газа преди това обяви на 15 август, че пунктът ще бъде затворен в продължение на шест дни, докато приключи празникът на Айд ал Ада (Курбан Байрам).  \r\nПод контрола на Египет  Рафа е един от седемте гранични пункта , които водят към Ивицата Газа. \r\nДругите шест пункта са контролирани от Израел. Четири от тях са затворени от години, докато пунктъта Керм Ебу Салим се използва за превоз на търговски товари при определени ограничения.  Юлиян Марков", "date": "2018.08.26", "title": "АА: Египет отваря за пешеходци граничния пункт с Ивицата Газа"}
{"url": "http://www.focus-news.net/news/2018/08/26/2560047/burgas-v-turisticheski-kompleks-akve-kalide-shte-bade-prozhektiran-filmat-davka-za-baloncheta.html", "text": "В Туристически комплекс „Акве калиде“ ще бъде прожектиран филмът „Дъвка за балончета“. Това съобщиха от  Община Бургас . Прожекцията ще се състои днес от 21.30 часа, а входът е свободен. За улеснение на желаещите да посетят Лятното кино на „Акве калиде“, „Бургасбус“ ще изпълни извънреден курс на линия № 3. Автобусът ще тръгне от Автогара „Запад“ в 20.40 часа. Връщането от спирка „Минерални бани“ – кв. „Ветрен“ ще бъде в 23.30 часа. \r\n„Дъвка за балончета“ е комедийна драма, в която действието се развива през 80-те години на миналия век и разказва за децата, които порастват с „Некерман“, дъвки „Турбо“ и стрелба с фунийки. \r\nИнтригуващият български кино филм от 2017 година е носител на награда „Златна роза“ за най-добър сценарий. В главните роли са любимите български актьори Иван Юруков, Теодора Духовникова, Малин Кръстев, Валентин Ганев, а режисьор е Станислав Тодоров – Роги.", "date": "2018.08.26", "title": "Бургас: В Туристически комплекс „Акве калиде“ ще бъде прожектиран филмът „Дъвка за балончета“"}
{"url": "http://www.focus-news.net/news/2018/08/26/2560048/blagoevgrad-bez-problemi-se-preminava-prez-gkpp-kulata.html", "text": "Без проблеми се преминава през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от автомобили. Нормално натоварен е и трафикът през граничен пункт „Илинден“, както и на контролно-пропусквателните пунктове на границата между България и Македония, които се намират в Благоевградска област. \r\nЛивия НИНОВА", "date": "2018.08.26", "title": "Благоевград: Без проблеми се преминава през  ГКПП „Кулата“"}
{"url": "http://www.focus-news.net/news/2018/08/26/2560051/kyustendil-intenziven-e-trafikat-po-osnovnite-patni-napravleniya-v-oblastta.html", "text": "Интензивен е трафикът по основните пътни направления в област Кюстендил. Това съобщиха за  Радио „Фокус“ – Кюстендил  от Областно пътно управление – Кюстендил. Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе и усвояване на нови площи от км 14+850 до км 15+550. Районът е сигнализиран съгласно проект за временна организация и безопасност на движението, която е в сила до 8 септември. \r\nДвижението по пътя Смоличано – Пелатиково в участъка от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното платно при км 10+650, км 11+720, км 12+830 и км 13+360. Въведен е обходен маршрут по пътя Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци и е валидна до края на този месец. \r\nДвижението по път III-107 в района на Рилския манастир от км 27+600 до км 27+800 се осъществява в една лента поради свличане на скална маса на пътното платно. \r\nЛивия НИНОВА", "date": "2018.08.26", "title": "Кюстендил: Интензивен е трафикът по основните пътни направления в областта"}
{"url": "http://www.focus-news.net/news/2018/08/26/2560050/accent-tv-prezidentat-na-moldova-e-nagradil-balgarskiya-poslanik-v-stranata-s-orden-na-chestta.html", "text": "Президентът на Молдова Игор Додон е провел прощална среща с извънредния и пълномощен посланик на България в страната Петър Вълов във връзка с края на мандата му, предава   Accent TV.  \r\nПрезидентът е оценил високо приноса на посланика за развитието на двустранните отношения в разнообразни сфери. Додон отбеляза, че през 2017 г. обемът на двустранната търговия е достигнал 152 милиона долара, което е с 14% повече от показателя през 2016 г. В Молдова има около 200 фирми с български капитал. \r\n„Нашите политически отношения се развиват. През ноември 2016 г. страната бе посетена от тогавашния президент на България Росен Плевнелиев, през 2017 г. бяхме посетени от вицепрезидента Илияна Йотова и сега се планира аз да посетя България“, заяви Додон. \r\nПрезидентът също така отбеляза важната роля на българската общност в Молдова за двустранното партньорство. В момента около 52 хил. жители на страната са българи. \r\n„В знак на уважение към българския народ и приноса му за развитието и засилването на нашето приятелство и сътрудничество, г-н Петър Вълов е награден с ордена „На честта“, допълни Додон.  Виктор Турмаков", "date": "2018.08.26", "title": "Accent TV: Президентът на Молдова е наградил българския посланик в страната с орден „На честта“"}
{"url": "http://www.focus-news.net/news/2018/08/26/2560038/izvestiya-v-ponedelnik-v-balgariya-e-obyaven-traur-zaradi-zaginalite-v-avtobusnata-katastrofa-kray-sofiya.html", "text": "Министър-председателят на България Бойко Борисов обяви национален траур за загиналите в автобусната катастрофа край столицата на 27 август, понеделник, пише   Известия. \r\n„Правителството изразява своите съболезнования към роднините на загиналите. В тяхна памет националните флагове по държавните учреждения ще бъдат спуснати наполовина“, заяви Борисов. \r\nАвтобус падна в Искърското дефиле край София вечерта на 25 август. В резултат от инцидента загинаха 16 души. Според местните медии в превозното средство е имало български поклонници, пътуващи към манастир. Като причина за катастрофата се посочва лошата видимост. \r\nПрезидентът Румен Радев също изрази съболезнования и отмени тържествените мероприятия, посветени на 141-годишнината от боевете на Шипка по време на Руско-турската освободителна война.  Виктор Турмаков", "date": "2018.08.26", "title": "Известия: В понеделник в България е обявен траур заради загиналите в автобусната катастрофа край София"}
{"url": "http://www.focus-news.net/news/2018/08/26/2560046/abc-news-nay-malko-16-dushi-sa-zaginali-pri-obrashtane-na-avtobus-na-pat-v-balgariya.html", "text": "Най-малко 16 души са загинали, а 26 са ранени, след като туристически автобус се преобръща на път край българската столица София, предава   ABC News. \r\nПолицията съобщава, че автобусът е превозвал туристи и при преобръщането си е паднал от височина 20 метра. Инцидентът се е случил в 17:10 часа местно време на около 20 км. от София. На място са пристигнали линейки и са отвели ранените в болници в столицата.  Лекарите съобщават, че част от тях са в критично състояние. \r\nМинистърът на здравеопазването Кирил Ананиев първоначално съобщи за 15 загинали, но по-късно в болница е починала още една жертва. Кметът на град Божурище, северно от София, съобщи, че пътниците са от там. Правителството обяви понеделник за ден на национален траур.   Виктор Турмаков", "date": "2018.08.26", "title": "ABC News: Най-малко 16 души са загинали при обръщане на автобус на път в България"}
{"url": "http://www.focus-news.net/news/2018/08/26/2560049/stara-zagora-vavezhda-se-promyana-v-dvizhenieto-na-avtobusite-kam-starozagorskite-mineralni-bani-zaradi-natsionalniya-trakiyski-folkloren-sabor-bogorodichna-stapka.html", "text": "Община Стара Загора въвежда промяна в движението на автобусите, обслужващи направлението към Старозагорските минерални бани, заради провеждащия се там Национален тракийски фолклорен събор „Богородична стъпка“. Това съобщиха от пресцентъра на  Общината . Днес всички автобуси, които обслужват направлението Старозагорски бани, ще се движат по обиколен маршрут, който не минава през центъра на селото. Съответното им разписание е публикувано на  .", "date": "2018.08.26", "title": "Стара Загора: Въвежда се промяна в движението на автобусите към Старозагорските минерални бани заради Националния тракийски фолклорен събор „Богородична стъпка“"}
{"url": "http://www.focus-news.net/news/2018/08/26/2560054/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-poradi-propadane-na-patnoto-platno.html", "text": "Не е интензивен трафикът по основните улици и булеварди във Велико Търново. Движението се осъществява нормално, предаде репортер на  Радио „Фокус“ – Велико Търново . По-интензивно е движението в района на пътен възел „Качица“, Южен пътен възел, както и по околовръстния път, който съвпада с главен път София – Варна. Температурата на въздуха е 18 градуса. Екипи на полицията следят за правилното осъществяване на движението. Патрули има на входовете и изходите на Велико Търново. Проходът на Републиката е отворен за движение на всички превозни средства. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Твърдица и Елена. Причината е пропадане на пътното платно и активизирало се свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Остава затворен пътят между село Шемшево и Велико Търново през Западната промишлена зона. Причината е ремонт на мостово съоръжение. Ограничено е движението на моторни превозни средства над 3,5 т по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. \r\nМария НЕДЕВА", "date": "2018.08.26", "title": "Велико Търново: В едната лента се осъществява движението в участък от пътя между Твърдица и Елена, поради пропадане на пътното платно"}
{"url": "http://www.focus-news.net/news/2018/08/26/2560053/ria-novosti-prezidentat-na-republika-srabska-e-nagradil-zahar-prilepin-s-orden.html", "text": "Президентът на влизащата в състава на Босна и Херцеговина Република Сръбска Милорад Додик връчи на руския писател Захар Прилепин орден „Негош“ първа степен, предава  РИА Новости. \r\n„Президентът Додик награди Прилепин за общопризнатата работа и заслуги в духовното и културно развитие, а също така за особените заслуги в областта на обществената дейност, които способстват укрепването на дружеските отношения между Руската Федерация и Република Сръбска“, пише в официално съобщение от екипа на Додик. \r\nПо-рано бе взето решение за забрана писателят да бъде допуснат на територията на Босна и Херцеговина. Писателят пътува от Белград към Баня Лука за творческа среща в народната библиотека, но е задържан на границата по искане на министерството на сигурността на републиката.  \r\nОрденът Негош в Република сръбска има три степени. Наградата се връчва на частни лица, компании и други организации за особен принос в развитието на науката, културата и икономиката.  Виктор Турмаков", "date": "2018.08.26", "title": "РИА Новости: Президентът на Република Сръбска е наградил Захар Прилепин с орден"}
{"url": "http://www.focus-news.net/news/2018/08/26/2560055/mvr-16-dushi-sa-zaginali-a-43-sa-raneni-pri-katastrofi-v-stranata-prez-izminaloto-denonoshtie.html", "text": "16 души са загинали, а 43 са ранени при катастрофи в страната през изминалото денонощие. На територията на България са станали 20 тежки пътнотранспортни произшествия. Това съобщиха от пресцентъра на  МВР . В София трима са ранени при две тежки катастрофи.", "date": "2018.08.26", "title": "МВР: 16 души са загинали, а 43 са ранени при катастрофи в страната през изминалото денонощие"}
{"url": "http://www.focus-news.net/news/2018/08/26/2560052/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Сутрешните температури са между 10 и 15 градуса. Времето е ясно, слаб вятър духа по билата. От ПСС съветват туристите, които днес излязат в планината, да следят метеорологичната обстановка. Лифтовите съоръжения работят спрямо летния си график – в Банско работи кабинковият лифт, в Пампорово се движат първа, втора и четвърта линия, на Боровец работят кабинковият и Ситняковският лифт. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.26", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/26/2560056/burgas-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност се осъществява движението по пътищата в област Бургас. Това каза за  Радио „Фокус“-Бургас  дежурният от Областно пътно управление-Бургас. Пътните настилки са сухи, видимостта е отлична. \r\nНе е натоварен е автомобилния трафик по основните улици и булеварди в град Бургас. \r\nДеница ДИМИТРОВА", "date": "2018.08.26", "title": "Бургас: С нормална интензивност е движението по пътищата в областта"}
{"url": "http://www.focus-news.net/news/2018/08/26/2560028/politico-avstriyskiyat-vanshen-ministar-zashtiti-reshenieto-da-pokani-vladimir-putin-na-svatbata-si.html", "text": "Австрийският външен министър Карин Кнайсл защити решението си да покани руския президент Владимир Путин на сватбата си, заявявайки, че „тези които ме познават, знаят че не се прекланям никому“, предава   Politico. \r\nКнайсл предизвика критики в страната си с решението да покани Путин на сватбата си, а също така и че е направила реверанс пред него по време на празника. „Знаете, че при откриването на бал винаги има реверанс“, заяви министърът и напомни, че Путин се е поклонил първи. Тя допълни, че „събитието е било напълно частно“. \r\n Кнайсл бе номинирана на поста външен министър миналата година от крайнодясната Партия на свободата, която има споразумение за сътрудничество с партията на Путин „Единна Русия“.  Виктор Турмаков", "date": "2018.08.26", "title": "Politico: Австрийският външен министър защити решението да покани Владимир Путин на сватбата си"}
{"url": "http://www.focus-news.net/news/2018/08/26/2560059/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област, и в двете посоки. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път 19 Симитли – Гоце Делчев в посока от и за Банско. В областта не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nИнтензивен е трафикът по основните улици и булеварди в областния център. Пътните настилки са мокри на места. В началото на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Преустановено е поради ремонтни дейности движението в участъци от улица „Марица“. През изминалата нощ не са регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.26", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/08/26/2560057/gabrovo-usloviyata-za-patuvane-v-regiona-sa-normalni.html", "text": "Ограничено е движението по път Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. От Областно пътно управление – Габрово съобщиха за  Радио „Фокус“ – Велико Търново , че срокът за приключване на дейностите е 31 октомври. Условията за пътуване в региона са нормални. Времето е предимно слънчево, без валежи. Настилките са сухи.  \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на прохода Шипка. Ремонтни дейности се извършват и в участъка от км 0+000 до км 14+600 на път II-44 между Севлиево и село Драгановци. Срокът за приключване на преасфалтирането там е 22 юни 2019 година. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В района е поставена необходимата сигнализация. Въведен е обходен маршрут за превозни средства над 3.30 м по път III-401 граница с област Ловеч – Кормянско - Малък Вършец – при км 46+800 по общинския път до път III-403 в село Малък Вършец. \r\nМария НЕДЕВА", "date": "2018.08.26", "title": "Габрово: Условията за пътуване в региона са нормални"}
{"url": "http://www.focus-news.net/news/2018/08/26/2560062/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-avgust.html", "text": "„Софийска вода” временно ще прекъсне водоснабдяването в някои части на столицата на 27 август 2018 г. (понеделник), съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „514“ в кв. „Христо Ботев“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на улиците „510“, „519“, „511“ и „Георги Спасов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 514 №19. \r\nВъв връзка с подмяна на сградно водопроводно отклонение на ул. „Паричка“, местност „Толева махала“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на ул. „Восъче“, ул. „Звезден“, ул. „Жасмин“, ул. „Майски ден“, ул. „Паричка“ и бул. „Сливница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“, ъгъла с ул. „Паричка“. \r\nВъв връзка с подмяна на сградно водопроводно отклонение на ул. „Копринарска“ в кв. „Орландовци“ се налага спиране на водоподаването от 09:30 до 18:30 часа на клиентите на „Софийска вода”, живеещи по ул. „Копринарска“, в участъка от ул. „Гено Киров“ до ул. „Нешо Бончев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Копринарска“ №29. \r\nВъв връзка с изграждане на сградно водопроводно отклонение на ул. „Братя Пешеви“, кв. „Подуяне“, се налага спиране на водоподаването от 10:00 до 16:30 часа на клиентите на „Софийска вода”, живеещи по ул. „Братя Пешеви“, в района от ул. „Иван Миланов“ до ул. „Детелин войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Пешеви“ №5. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.08.26", "title": "„Софийска вода” временно ще прекъсне водоснабдяването в някои части на столицата на 27 август"}
{"url": "http://www.focus-news.net/news/2018/08/26/2560058/sport-sled-pobedata-na-turnira-v-uinstan-salem-daniil-medvedev-se-kachi-na-21-pozitsii-v-reytinga-na-atr.html", "text": "Руският тенисист Даниил Медведев се е повдигнал в класацията на Асоциацията на тенис-професионалистите (АТР) от 57 на 36 позиция. Днес той спечели турнира в Уинстън-Салем в САЩ. \r\nПървата десетка в класирането остава непроменена. На първо място е Рафаел Надал, следван от Роджър Федерер. Българинът Григор Димитров е на осмо място.  Виктор Турмаков", "date": "2018.08.26", "title": "Спорт: След победата на турнира в Уинстън-Салем Даниил Медведев се качи на 21 позиции в рейтинга на АТР"}
{"url": "http://www.focus-news.net/news/2018/08/26/2560066/tass-iranskiyat-ministar-na-otbranata-e-pristignal-na-poseshtenie-v-siriya.html", "text": "Министърът на отбраната на Иран Амир Хатами е пристигнал на двудневно посещение в Сирия, предава  ТАСС. \r\nСпоред наличните данни на летището в Дамаск министърът е бил посрещнат от високопоставени представители на сирийското министерство на отбраната. \r\nАгенцията информира, че Хатами планира провеждането на преговори, в това число и президента на Сирия Башар Асад.   Виктор Турмаков", "date": "2018.08.26", "title": "ТАСС: Иранският министър на отбраната е пристигнал на посещение в Сирия"}
{"url": "http://www.focus-news.net/news/2018/08/26/2560068/sport-valyadolid-e-zaplashvan-ot-nakazanie-zaradi-sastoyanieto-na-terena-na-stadiona-si-po-vreme-na-macha-s-barselona.html", "text": "Президентът на испанската Ла Лига Хавиер Тебас заяви, че Валядолид може да бъде наказан за неподобаващото състояние на терена си по време на мача от втори кръг на първенството на Испания срещу Барселона. \r\nСпоред Тебас състоянието на покритието на стадион „Хосе Сориля“ не съответства с минималните изисквания и затова по въпроса ще бъде повдигнато дисциплинарно дело.    Виктор Турмаков", "date": "2018.08.26", "title": "Спорт: „Валядолид“ е заплашван от наказание заради състоянието на терена на стадиона си по време на мача с Барселона"}
{"url": "http://www.focus-news.net/news/2018/08/26/2560065/plovdiv-politseyski-patrul-e-razpolozhen-v-rayona-na-avtogara-yug-v-posoka-stochna-gara.html", "text": "Полицейски патрул е разположен в района на Автогара \"Юг\" в Пловдив, в посока Сточна гара, предаде репортер на  Радио \"Фокус\"-Пловдив . До 30 септември остава забранено преминаването на моторни превозни средства по ул. \"Гладстон\", в участъка от ул \"Преслав\" до ул. \"Петко Д. Петков\". Причината са ремонтни дейности в подлеза под Централната поща. Движението на моторни превозни средства в Пловдив и областта е с нормална интензивност. Пътните настилки са сухи. Видимостта е добра.  \r\nДо 30 септември преминаването по пътя Югово-Лъки се осъществява в една лента, поради пропадане на част от пътното платно. Движението в проблемния участък се регулира с пътни знаци. До 15 септември движението по пътя Пловдив-Асеновград се извършва двупосочно в едното платно поради ремонтни дейности. Остава повишена опасността от образуване на свлачища и срутища по пътищата в планинските райони в Пловдивска област. Най-рискови са направленията Бачково-Нареченски бани, Кричим-Девин и Юговско ханче-Югово-Лъки. Пътните настилки в Пловдив и областта са сухи.  \r\nМария РУСЕВА", "date": "2018.08.26", "title": "Пловдив: Полицейски патрул е разположен в района на Автогара \"Юг\" в посока Сточна гара"}
{"url": "http://www.focus-news.net/news/2018/08/26/2560060/kmetat-na-burgas-dimitar-nikolov-za-katastrofata-kray-svoge-izkazvam-iskreni-saboleznovaniya-kam-blizkite-na-zaginalite-a-na-ranenite-pozhelavame-uspeshno-vazstanovyavane.html", "text": "Изказвам искрени съболезнования към близките на загиналите, а на ранените пожелаваме успешно възстановяване. Това заявява кметът на Бургас Димитър Николов по повод жертвите и ранените в пътния инцидент край Своге, съобщиха от пресцентъра на  Община Бургас .  \r\n„Поредният тежък инцидент на пътя натъжи цяла България. Сигурен съм, че и в Бургас няма човек, останал безразличен към голямата трагедия с десетки загинали и ранени след катастрофата край Своге. От свое име и от името на моите съграждани изказвам искрени съболезнования към близките на загиналите, а на ранените пожелаваме успешно възстановяване“, посочва още Димитър Николов. Той припомня, че преди няколко години много жители на Бургас са изгубили живота си, а други са пострадали в подобен инцидент с автобус. „Силно се надявам смъртта на пътя в нашата държава да става все по-рядка. Продължаващото подобряване на инфраструктурата може да помогне за това, но също толкова важно е участниците в движението да са отговорни с волана в ръката, да се уважават и пазят един друг! Поклон пред паметта на загиналите“, казва още кметът на Бургас.", "date": "2018.08.26", "title": "Кметът на Бургас Димитър Николов за катастрофата край Своге: Изказвам искрени съболезнования към близките на загиналите, а на ранените пожелаваме успешно възстановяване"}
{"url": "http://www.focus-news.net/news/2018/08/26/2560069/pazardzhik-liturgiya-v-chest-na-hristiyanskite-svettsi-adrian-i-nataliya-se-otsluzhva-v-hramovete-v-pazardzhik.html", "text": "Празнична литургия в чест на християнските светци Емилиян и Наталия се отслужва в храмовете в Пазарджик, предаде репортер на  Радио „Фокус“ – Пазарджик . Те са живели по времето на император Максимиан, който e останал в историята с жестоки гонения срещу християните.  \r\nЛегендата разказва, че войниците на Максимиан намерили в една пещера 23 души, които твърдо отстоявали своята вяра. Войниците ги вързали и отвели при Максимиан, който опитал всичко, за да ги склони да се откажат от християнството – закани, мъчения и жестоки изтезания. На изтезанията станал свидетел Адриан, един от членовете на преторията, знатен и богат човек, близък с императора. Той бил езичник и много се впечатлил от необяснимото за него търпение на християните. Адриан започнал сам да ги разпитва какво ще получат от своя Бог за страданието си. В разговора с мъчениците, Божията благодат се докоснала до добрата душа на Адриан. Слушайки ги, той разбрал божествената истина, казал на писарите, като записват осъдените на смърт, да запишат и неговото име, заедно с имената на мъчениците, защото и той повярвал в техния бог Христос и с радост искал да умре за него. Тази постъпка не останала ненаказана – императорът заповядал да го оковат във вериги и да го отведат в тъмница, където били затворени останалите мъченици. Адриан имал млада жена – Наталия, която изповядвала християнството. Когато научила за мъченията, на които бил подложен мъжът ѝ, тя побързала да отиде при него в тъмницата, за да му даде сили. Тя прислужвала на мъчениците, грижела се за християните, а скоро след кончината на мъжа си също се споминала, като заспала вечния си сън до неговия гроб.  \r\nНа 26 август имен ден празнуват всички, които носят името Адриан, Адриана и Наталия. \r\nАлбена ЖИЛЕКОВА", "date": "2018.08.26", "title": "Пазарджик: Литургия в чест на християнските светци Адриан и Наталия се отслужва в храмовете в Пазарджик"}
{"url": "http://www.focus-news.net/news/2018/08/26/2560064/tass-broyat-na-zaginalite-pri-zemetresenieto-v-iran-e-dostignal-do-dvama-dushi.html", "text": "Броят на загиналите при регистрираното в Иран земетресение е достигнал до двама души. Най-малко 232 са ранените, предава  ТАСС. \r\nПо-рано се съобщаваше за един загинал и повече от 140 ранени. Според местни медии са загинали възрастен мъж и бременна жена. \r\nЕпицентърът на трусовете се намира на 87,8 км. северозападно от град Керманшах с население от 620 хил. души. Магнитудът на земетресението според различните оценки е между 5,9 и 6,1 по скалата на Рихтер. Трусът е усетен и в Багдад.  Виктор Турмаков", "date": "2018.08.26", "title": "ТАСС: Броят на загиналите при земетресението в Иран е достигнал до двама души"}
{"url": "http://www.focus-news.net/news/2018/08/26/2560072/gd-granichna-politsiya-trafikat-e-intenziven-na-vskichki-gkpp-na-balgaro-rumanskata-granitsa-kakto-i-na-kalotina-makaza-kapitan-andreevo-i-lesovo.html", "text": "Трафикът на всички гранични контролно-пропускателни пунктове (ГКПП) на българо-румънската граница е интензивен на вход и изход за леки автомобили. Това съобщиха от пресцентъра на  Главна дирекция (ГД) \"Гранична полиция\" . Трафикът е интензивен също на изход от страната на ГКПП \"Калотина\" на българо-сръбската и на ГКПП \"Маказа\" на българо-гръцката граница. На ГКПП \"Капитан Андреево\" и ГКПП \"Лесово\" на границата с Турция трафикът е интензивен на изход за товарни автомобили. \r\nНа българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД до 25 август 2018 г. се извършва ремонт на участък от пътя преди ГКПП \"Видин\". За този период временно движението се осъществява двупосочно в едно платно.", "date": "2018.08.26", "title": "ГД \"Гранична полиция\": Трафикът е интензивен на вскички ГКПП на българо-румънската граница, както и на \"Калотина\", \"Маказа\", \"Капитан Андреево\" и \"Лесово\""}
{"url": "http://www.focus-news.net/news/2018/08/26/2560074/mohamad-dzhavad-zarif-sasht-vodyat-psihologicheska-voyna-sreshtu-iran.html", "text": "Външният министър на Иран Мохамад Джавад Зариф заяви, че САЩ водят психологическа война срещу страната му и нейните бизнес-партньори, предава   Reuters. \r\n„Фокусът на САЩ е върху психологическата война срещу Иран и неговите бизнес партньори“, заяви Зариф. По-рано президентът на САЩ Доналд Тръмп изтегли САЩ от ядреното споразумение между Иран и световните сили и наложи санкции спрямо Техеран. Другите страни от споразумението търсят начин да го спасят. \r\n„Откакто Тръмп обяви, че излиза от споразумението, САЩ не са способни да постигнат целите си“, убеден е Зариф. Според него Вашингтон се опитва да застави Техеран да се оттегли сам от ядреното споразумение, както и да прекрати подкрепата си за шиитските групировки в Сирия и Ирак.   Виктор Турмаков", "date": "2018.08.26", "title": "Мохамад Джавад Зариф: САЩ Водят „психологическа война“ срещу Иран"}
{"url": "http://www.focus-news.net/news/2018/08/26/2560073/sluzhiteli-na-gdbop-sa-zadarzhali-pri-spetsoperatsiya-trima-mazhe-za-onlayn-seksualna-eksploatatsiya-na-detsa.html", "text": "Служители на Главна дирекция „Борба с организираната престъпност“ (ГДБОП) са задържали при спецоперация трима мъже за онлайн сексуална експлоатация на деца. Това съобщиха от пресцентъра на  МВР . Реализацията е на отдел „Киберпрестъпност“ в ГДБОП и колегите им от Плевен, Габрово и Велико Търново, проведена под ръководството на прокуратурата. \r\nВ рамките на проведеното разследване, осъществено под наблюдението на Районна прокуратура-Никопол, на 22 август т. г. е задържан 20-годишен от село Черковица. Установено е, че използвайки програма, създадена за мобилни устройства, в група, включваща потребители от цял свят, той е споделял файлове, съдържащи брутални сцени на сексуално насилие на деца. За да обменят своите „колекции“, въпросните потребители са използвали кратки текстови съобщения, вкл. т. нар. “кодови думи“, и посочвали линкове в акаунтите си в Dropbox. Ден по-късно друг негов „колега по интереси“ – 43-годишен жител на Севлиево, също е задържан в рамките на проведените оперативни действия, ръководени от Районна прокуратура-Севлиево. В хода на операцията е задържан и 39-годишен рецидивист, също от Севлиево. Мъжът е с множество криминастически регистрации - за изнасилване през 2005 г. и за извършени две блудства с дете през 2007 и 2008 г. Според събраните данни, използвайки ресурсите на социалната мрежа „Фейсбук“, той е установил целенасочени контакти с над 300 момичета на възраст 12 и 13 години, като ги склонявал в реално време да проследяват пред камера извратените му сексуални желания. С постановление на Софийската районна прокуратура на задържания е повдигнато обвинение по чл.155 б от НК и му е наложена мярка за неотклонение „задържане под стража“ до 72 часа.", "date": "2018.08.26", "title": "Служители на ГДБОП са задържали при спецоперация трима мъже за онлайн сексуална експлоатация на деца"}
{"url": "http://www.focus-news.net/news/2018/08/26/2560071/tass-posolstvoto-na-rusiya-v-balgariya-izrazi-saboleznovaniya-vav-vrazka-s-avtobusnata-katastrofa-v-iskarskoto-defile.html", "text": "Посолството на Русия в България изрази съболезнования във връзка с гибелта в събота на 16 души по време на катастрофа на автобус, превозващо поклонници, предава  ТАСС. \r\n„Вчера  в Искърското дефиле в България, превозващ български поклонници автобус попадна в катастрофа, в резултат на което, според последните данни, загинаха 16  души, а още 27 се намират в болницата. От името на целия колектив на посолството изразяваме съболезнования към роднините и близките на загиналите“, отбелязва се в съобщението. \r\nИнцидентът се е случил в района на Искърското дефиле, недалеч от град Своге, около 17:00 часа местно време в условия на лоша видимост и в силен дъжд. Автобусът, в който са се намирали членове на пенсионерски клуб, удря три леки автомобила, пробива мантинелата и пада от височина 20 метра. \r\nВъв връзка с трагичния инцидент президентът на България Румен Радев се отказа от участието в тържествените мероприятие, посветени на 141-годишнината от боевете на връх Шипка по време на Руско-турската освободителна война от 1877 -1878 г. Правителството на България обяви 27 август за ден на национален траур.   Виктор Турмаков", "date": "2018.08.26", "title": "ТАСС: Посолството на Русия в България изрази съболезнования във връзка с автобусната катастрофа в Искърското дефиле"}
{"url": "http://www.focus-news.net/news/2018/08/26/2560075/mvr-prodalzhava-nabiraneto-na-kandidati-za-250-vakantni-dlazhnosti-za-pozharnikari.html", "text": "Продължава набирането на кандидати за 250 вакантни длъжности за пожарникари. Срокът за подаване на документи в 21 регионални дирекции на Главна дирекция „Пожарна безопасност и защита на населението“ изтича на 31-ви август. Това съобщиха от пресцентъра на  Министерството на вътрешните работи  (МВР). За пожарните служби в седем области – в Габрово, Плевен, Пловдив, Силистра, Смолян и Търговище, срокът за приемане на документи е 10 септември. Обявеният конкурс е за 250 свободни длъжности за пожарникари, водачи на специални автомобили, спасители и водолази в службите в цялата страна. \r\nОбщите изисквания към кандидатите са да притежават само българско гражданство, да не са осъждани за умишлени престъпления, да отговарят на изискванията за физическа и психологична годност. За различните длъжности освен общи има и специфични изисквания. \r\nВсички заповеди за обявените конкурси по области, бройките, както и пълният набор от изисквания, са публикувани на страницата на Министерството на вътрешните работи.", "date": "2018.08.26", "title": "МВР: Продължава набирането на кандидати за 250 вакантни длъжности за пожарникари"}
{"url": "http://www.focus-news.net/news/2018/08/26/2560070/mz-21-dushi-sa-transportirani-do-nyakolko-lechebni-zavedeniya-sled-katastrofata-v-iskarskoto-defile-informatsiya-za-sastoyanieto-im.html", "text": "По последна информация шестнадесет души са загинали след тежката автобусна катастрофа на 25 август в района на разклона за с.Лесковдол, на пътя София-Своге. Това съобщиха от  пресцентъра на Министерството на здравеопазването.  Транспортирани до лечебните заведения УМБАЛ „Св. Анна София“, УМБАЛСМ „Н. И. Пирогов“, ВМА, УМБАЛ „Царица Йоанна - ИСУЛ“ и  ФСМП Своге са 21 пострадали.  \r\nСъстоянието на ранените, по информация на лечебните заведения, към 10 часа днес, 26 август, е както следва:  УМБАЛСМ „Н. И. Пирогов“  – осем пострадали са транспортирани към лечебното заведение. Един е починал по време на транспорт. Втори починал при приема в болницата поради състояние, несъвместимо с живота.   \r\nСъстоянието на хоспитализираните пациенти е, както следва:  \r\n64-годишна жена с инициали С.П. – с тежка гръдна гръдна травма, интубирана, на изкуствена белодробна вентилация.  \r\n72-годишна жена с инициали М.Г. -  с тежка гръдна травма, тежка фрактура на гръбначен стълб, интубирана, на изкуствена белодробна вентилация.  \r\n74-годишна жена с инициали К.Т - с тежка гръдна травма, черепно-мозъчна травма, интубирана, на изкуствена белодробна вентилация.  \r\n60-годишна жена с инициали С.К. – с гръдна травма с фрактури на ребра, фрактура на гръбначен стълб, фрактура на крайници.  \r\n71-годишна жена с инициали Д.Д – с тежка фрактура на долни крайници и таз.  \r\n52-годишна жена с инициали С.Г. с черепно-мозъчна и лицево-челюстна травма.  УМБАЛ „Света Анна“ – София  – шестима пострадали, от които пет жени и един мъж:  \r\n66-годишна жена с инициали Л.Ф. – хоспитализирана в Хирургична клиника без опасност за живота. Пациентката е в съзнание.  \r\n62-годишна жена с инициали З.Х. – на апаратна вентилация, в тежко състояния, след операция.  \r\n57-годишна жена с инициали В.П – в стабилно състояние без опасност за живота. Пациентката е в съзнание.  \r\n52-годишна жена с инициали Б.А. – с комоцио, в стабилно състояние без опасност за живота.  \r\n65-годишна жена с инициали Е. Б. – в стабилно състояние, в съзнание, без опасност за живота.  \r\n61-годишен мъж с инициали Л.Х. – в съзнание, в стабилно състояние.   ВМА – двама пострадали: \r\n62-годишна жена с инициали С.М. – в стабилно състояние, с множество контузии, без фрактури. Пациентката е контактна.  \r\n30-годишен мъж с инициали С.В. – в тежко, но стабилно състояние с черепно-мозъчна травма, гръдна и шийна травма, фрактура на рамо и на лумбални прешлени Пациентът е контактен и е настанен в реанимация.    УМБАЛ „Царица Йоанна - ИСУЛ“ – един пострадал:   \r\n59-годишен мъж с инициали Г.Г -  с множество охлузвания и рани в областта на тялото и главата, с комоцио. Пациентът е в съзнание и остава в лечебното заведение за активно наблюдение.  Екипите на филиала за спешна помощ в  Своге, заедно с дежурните от МБАЛ Своге , са оказали помощ на десетима пострадали при инцидента пътници. На мястото на катастрофата се е отзовала и линейката на общинската болница в Своге. След обработване всички пациенти са транспортирани до болниците в София.  Министърът на здравеопазването Кирил Ананиев  е в постоянна връзка с директорите на лечебните заведения. Веднага след инцидента той посети „Пирогов“ и Окръжна болница където се запозна със състоянието на пострадалите и с работата на медицинските екипи.  \r\nМинистър Ананиев изказва благодарност към екипите на центровете за спешна медицинска помощ в София, Враца и Монтана, и на лечебните заведения за навременно оказаната медицинска помощ и за проявения професионализъм. В лечебните заведения през нощта работиха дневните и нощните смени. Отзоваваха се и медици, които не са дежурни. Бяха разкрити и допълнителни реанимационни легла.  \r\nКирил Ананиев съобщи, че Националният център по трансфузионна хематология разполага с достатъчни количества кръв от всички кръвни групи. Създадена е необходимата организация и екипи за кръводаряване са в готовност да обслужат всички желаещи да дарят кръв.", "date": "2018.08.26", "title": "МЗ: 21 души са транспортирани до няколко лечебни заведения след катастрофата в Искърското дефиле (информация за състоянието им)"}
{"url": "http://www.focus-news.net/news/2018/08/26/2560067/d-r-atanas-kambitov-kmet-na-blagoevgrad-tezhkiyat-intsident-v-iskarskoto-defile-e-poredniyat-signal-che-tryabva-da-badem-po-distsiplinirani-i-po-tolerantni-na-patya.html", "text": "Тежкият инцидент в Искърското дефиле, при който загинаха шестнадесет души, а десетки бяха ранени, е поредният сигнал, че трябва да бъдем по-дисциплинирани и по-толерантни на пътя. Това написа на официалната си страница във  „Фейсбук“  кметът на Община Благоевград д-р Атанас Камбитов. „Проявата на невнимание, неглижирането на Закона, демонстрирането на надмощие – всяко едно от тези неща може да струва човешки живот. Нека с общи усилия спрем войната по пътищата! Съболезнования на близките на загиналите, сила и бързо възстановяване на пострадалите!“, посочва още д-р Камбитов.", "date": "2018.08.26", "title": "Д-р Атанас Камбитов, кмет на Благоевград: Тежкият инцидент в Искърското дефиле е поредният сигнал, че трябва да бъдем по-дисциплинирани и по-толерантни на пътя"}
{"url": "http://www.focus-news.net/news/2018/08/26/2560078/sport-hulen-lopetegi-se-obyavi-protiv-provezhdaneto-na-machove-ot-ispanskoto-parvenstvo-v-sasht.html", "text": "Старши треньорът на Реал Мадрид Лопетеги подкрепи профсъюза на испанските футболисти и капитани на отбори, изказали се против провеждането на мачове от Ла Лига в САЩ. \r\nПо-рано се съобщи, че в САЩ ще бъде изигран мача от 21 кръг на Испанското първенство Жирона-Барселона. На 16 август стана известно, че от новия сезон някои мачове от испанското първенство ще се изиграят в Северна Америка. Ръководството на Ла Лига е сключило съответния договор с компания Relevent Sports за срок от 15 год.  Виктор Турмаков", "date": "2018.08.26", "title": "Спорт: Хулен Лопетеги се обяви против провеждането на мачове от испанското първенство в САЩ"}
{"url": "http://www.focus-news.net/news/2018/08/26/2560076/nova-makedoniya-aleksandar-vuchich-i-hashim-tachi-savmestno-shte-tarsyat-podkrepa-za-korektsiya-na-kranitsite.html", "text": "Президентите на Сърбия и на Косово Александър Вучич и Хашим Тачи търсят подкрепа от международните фактори за разрешаването на косовския въпрос чрез размяна на територии. На европейския форум в Австрия двамата призоваха за подкрепа за подобно споразумение, подчертавайки, то това би било от решаващо значение за перспективите пред региона, предава скопското електронно издание   „НОВА“. \r\n„Време е да постигнем споразумение и сега имаме възможност. Това не е лесно и се нуждаем от подкрепата на всички. Работим усилено по въпроса и решихме да проучим всички възможности за приключване на този въпрос. Сега решихме да проучим всяка възможност, включително тази за коригирането на границите“, заяви Тачи. Той призова страните в региона, държавите-членки на ЕС и другите фактори да не се противопоставят на решение, което предвижда гранична корекция. \r\n„Гарантирам, че по-интензивен договор при такива условия няма да се основава на етнически линии. Косово ще остане многоетническо и същото трябва да се прилага и за Сърбия“,  заяви Тачи на Европейския форум в Австрия, на който присъства и европейският комисар по добросъседството и политиката на разширяване Йоханес Хан. \r\nПо подобен начин  на форума се обърна и сръбският президент Александър Вучич, като подчерта, че е важно да се постигне трайно решение. \r\nКомисарят Йоханес Хан, от своя страна, заяви, че няма да бъде разрешено подобно решение на проблема. \r\nСледващия кръг от преговори между Прищина и Белград е насрочен за 7 септември.  Виктор Турмаков", "date": "2018.08.26", "title": "„НОВА“ (Македония): Александър Вучич и Хашим Тачи съвместно ще търсят подкрепа за корекция на краниците"}
{"url": "http://www.focus-news.net/news/2018/08/26/2560077/prof-nikolay-ovcharov-arheolog-prez-2015g-pri-parvoto-si-poseshtenie-premierat-boyko-borisov-kaza-che-koyto-ne-e-vidyal-perperikon-ne-poznava-istoriyata-sega-otnovo-povtori-tova.html", "text": "Помня думите на премиера Бойко Борисов през 2015г., при първото негово посещение на скалния град той каза, че който не е видял Перперикон не познава историята. В общи линии ги повтори и на това посещение, че буквално с връща в историята,  когато гледа нещата на Перперикон. Това каза за   Агенция „Фокус“   археологът  проф. Николай Овчаров по повод посещението на премиера Бойко Борисов на последните открития при разкопките на скалния град Перперикон. По думите му през 2015г. премиерът е останал възхитен от мащабите на скалния град, от това как след археологическите разкопки придобива ясен облик и разбира се от европейските програми, които реализира община Кърджали. „Ние искахме да покажем, какво направихме за тези три години от неговото посещение, защото те бяха много богати“, посочи археологът. Той отбеляза, че през 2015-2016г. са завършили акрополът на Перперикон и са започнали работа по „Южния квартал“ на скалния град. „Това, което сега показахме са почти два декара разкрита нова площ и разкритата най-раннохристиянска църква в Родопите, 35 метрова, четирикорабна базилика в южния квартал“, уточни проф. Овчаров. Според него това определя Перперикон не само като голям езически център, което се знае  още от първите разкопки, че там се е намирало прочутото светилище на тракийския Дионис и вероятно личности като Александър Велики са посещавали местността. „Тази сила на култово място се запазва и по-късно след приемане на християнството,  Перперикон става епископски център чак до 14 век“, посочи той. По думите му има дори писмени документи за това. Той каза също, че  на посещението на премиера са показали находки от античността: статуетки, различни видове накити от Средновековието, множество кръстове, реликви и пръстени. „Показахме му три минутен клип заснет преди няколко дни с дрон, в които можеше да се види цялата мащабност на скалния град от птичи поглед“, обясни археологът. „Премиерът Бойко Борисов лично се убеди, че дори почти в 40 градусова жега през летните периоди, туристите имат желанието да видят славата на скалния град Перперикон“, каза още той.  \r\nДаяна ДЮЛГЕРОВА", "date": "2018.08.26", "title": "Проф. Николай Овчаров, археолог: През 2015г. при първото си посещение премиерът Бойко Борисов каза, че който не е видял Перперикон не познава историята, сега отново повтори това"}
{"url": "http://www.focus-news.net/news/2018/08/26/2560079/petko-dimov-napoitelni-sistemi-maritsa-po-golyamata-chast-ot-digite-v-balgariya-tryabva-da-se-proektirat-nanovo-saobrazno-noviya-klimat-no-nyama-finansirane.html", "text": "По-голямата част от дигите в България трябва да се проектират наново, съобразно новия климат, но няма финансиране. Това каза управителят на „Напоителни системи“ – Марица Петко Димов в интервю за  Агенция „Фокус“  във връзка с разрушената заради проливните дъждове в края на юли дига на река Чая в района на Община Садово. \r\nДимов обясни, че повечето от дигите на територията на страната са създадени по стандарти от преди 60 години и са правени само с пръст и със земна маса. По думите му новите стандарти изискват създаване чрез взривена скална маса и глина за по-голяма стабилност. „И всички те трябва да се проектират и да се направят съобразно новите климатични условия. Защото дъждовете, които падат, са много сериозни и постоянно има аварии. И те не са само на територията на Община Садово и на река Чая, а в цялата страна. Виждаме какво се случва и в Мездра, и във Варна, и в Хасково, във Видин също имаше скъсана дига тази пролет. Проблемите са навсякъде, но няма финансиране, с което това нещо да се реши като проблем един път завинаги. Това са хиляди километра корекции“, каза още той. \r\nДимов уточни, че финансирането трябва да се търси от държавата. „На „Напоителни системи“ като търговско дружество е вменено със закон стопанисването и управлението на обектите за предпазване от вредното въздействие на водите - в т.ч. корекции на реки и диги, извън населените места. Дейностите, за които дружеството получава бюджетни средства, съгласно Закона за водите, са свързани с възстановяване на компрометираните участъци на предоставените ни за стопанисване корекции на реки и диги и превантивни дейности по опазване риска от наводнения. Средства за пълно проектно възстановяване на цялата река или отделни участъци от нея не са предоставени на „Напоителни системи“, тъй като това е капиталов ремонт и задължението за извършването му е на собственика, който в конкретния случай е държавата“, коментира той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.26", "title": "Петко Димов, „Напоителни системи“ – Марица: По-голямата част от дигите в България трябва да се проектират наново, съобразно новия климат, но няма финансиране"}
{"url": "http://www.focus-news.net/news/2018/08/26/2560082/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и  Предприемачи ГЕРБ , днес в рубриката „Скрито пред очите ни“ ще ви представим историята на чипровския килим, обявен през 2014 г. от ЮНЕСКО за част от световното културно наследство. За чипровския килим, който е част от българските национални традиции и художествени занаяти, ще ни разкаже директорът на Историческия музей в Чипровци д-р Анита Комитска.  \r\nЩе говори и за Берковската часовникова кула - най-отличителния архитектурно-строителен паметник на културата в Берковица. Намира се в центъра на града и е негов символ и емблема. Строена през 1762  година, Берковската часовникова кула е една от най старите в България, с все още действащ часовников механизъм. Тя е паметник на културата с национално значение, казва Ивайло Пешков, директор на местния Исторически музей.  \r\nВсяка седмица ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. В „Чудесата на Северозапада“ ще разговаряме с Анета Генчева, кмет на Община Бойница. Тя е кмет за четвърти мандат и е издигната от ПП ГЕРБ. В най-малката община в България, местната власт полага грижи за населението и за селата, чиито жители намаляват. Анета Генчева разказва за социалните проекти, по които работи Общината, и за средствата, които се влагат за подобряване на инфраструктурата.  \r\nЩе отидем и до село Ерден в Община Бойчиновци, където вече започна и през следващата седмица ще продължи Световното първенство по парашутизъм. Светлин Сретениев, кмет на Общината, издигнат също от ПП ГЕРБ, ще ни разкаже за спортните мероприятия, които се провеждат на територията на малката община, благодарение на помощта от държавата.  \r\nПредаването „Чудесата на Северозапада“ се излъчва всяка неделя, от 13.00 до 14.00 часа. Водещ е Анна Лозанова.", "date": "2018.08.26", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/08/26/2560063/13-godishno-momche-e-sred-zaginalite-pri-katastrofata-kray-svoge.html", "text": "13 от 16-е загинали при вчерашната автобусна катастрофа край Своге са жители на Световрачене. Сред тях е 13-годишно момче, съобщи кметът на селото Светла Николова, предава  БНР.  По думите й повечето от близките са информирани. „Голяма част за съжаление имат информация още от снощи. 11 са от Световрачене. Има още двама починали, които са с неизяснена самоличност, документите им не са били в тях, предполагам, че и те са от тук“, каза кметът на Световрачене Светла Николова.", "date": "2018.08.26", "title": "13-годишно момче е сред загиналите при катастрофата край Своге"}
{"url": "http://www.focus-news.net/news/2018/08/26/2560080/kiril-stoyanov-kmet-na-selo-samuilovo-darvetata-kray-patya-petrich-parvomay-sazdavat-predpostavki-za-vaznikvane-na-tezhki-patni-intsidenti-pri-koito-shte-ima-zhertvi.html", "text": "Дърветата край пътя Петрич – Първомай създават предпоставки за възникване на тежки пътни инциденти, при които ще има жертви. Това каза за  Радио „Фокус“ – Пирин  кметът на село Самуилово, община Петрич, Кирил Стоянов, който тази седмица, заедно с кметове от другите села в Подгорието и Огражден, започна подписка с искане за премахването на ореховите дървета в района. По думите му това е втора подписка с такова искане, тъй като с първата не са били постигнати желаните резултати. Тя е инициирана от кметовете на населени места, пътя до които минава през този участък.  \r\n„През последните 6 месеца, при лоши метеорологични условия, има паднали 6 орехови дървета, чиято вътрешност е като гъба. Всъщност дори трудно бихме могли да кажем, че това е дървесина. Само по себе си всичко това представлява сериозна предпоставка за възникването на катастрофи. Чист късмет е, че до този момент някое от падалите дървета не се е стоварило върху преминаващ автомобил или върху автобус, който превозва ученици, или по-голям брой хора. С подписката се надяваме, че ще докажем, че сред жителите на нашите населени места, чиито брой е общо около 15 000, които редовно минават по този път, няма нито един, който да е против отрязването на тези дървета“, каза още Стоянов.  \r\nТой добави, че тук вече не става въпрос за възникването на инциденти при висока скорост, употреба на алкохол, или наркотични вещества, а за това, че всяко едно от въпросните дървета може да падне върху водач на моторно превозно средство, независимо от скоростта, с която се движи, и поведението му на пътя. „Изходът от подобен инцидент би бил с фатален край“, подчерта Стоянов. \r\nЛивия НИНОВА", "date": "2018.08.26", "title": "Кирил Стоянов, кмет на село Самуилово: Дърветата край пътя Петрич – Първомай създават предпоставки за възникване на тежки пътни инциденти, при които ще има жертви"}
{"url": "http://www.focus-news.net/news/2018/08/26/2560084/izklyuchitelno-natovaren-e-trafikat-po-avtomagistrala-trakiya-v-posoka-sofiya-i-gkpp-kalotina.html", "text": "Изключително натоварен е трафикът по автомагистрала „Тракия“ в посока София и ГКПП „Калотина“, предаде репортер на  Агенция „Фокус“ . В двете ленти на магистралата се движат колони с гастарбайтери от по 10-15 автомобила, пътуващи в посока граничния пункт „Калотина“. В следобедните часове се очаква трафикът да се засили още заради прибиращите се от морето.  \r\n„Фокус“ призовава водачите да карат внимателно, спазвайки ограниченията и необходимата дистанция.", "date": "2018.08.26", "title": "Изключително натоварен е трафикът по автомагистрала „Тракия“ в посока София и ГКПП „Калотина“"}
{"url": "http://www.focus-news.net/news/2018/08/26/2560061/b-92-sarbiya-aleksandar-vulin-zayavi-che-podkrepya-delimitatsiyata-s-kosovo.html", "text": "Сръбският министър на отбраната съобщи, че стои зад идеята за „делимитация“ с Косово, предава сръбското радио   В-92. \r\n„Делимитацията\" е единственият начин за спирането на създаването на „Велика Албания“, заяви Вулин по време на пресконференция  в Белград, но отказа да изясни какво точно има предвид под „делимитация“. \r\nМинистърът допълни, че призовава администрацията в САЩ да разбере, че намесата и налагането на решения няма да разреши косовския проблем, но „рано или късно може да доведе до конфликт, война и разделение“. \r\nТой приветства думите на съветника в Белия дом по национална сигурност Джон Болтън, заявил, че Вашингтон няма да има проблем, ако Косово и Сърбия на доброволни начала разменят територии. \r\n„Ако Сърбия и Косово приемат споразумение, което бъде прието от ООН, това би било устойчиво решение, което да доведе до стабилност на Балканите.  Виктор Турмаков", "date": "2018.08.26", "title": "B-92 (Сърбия): Александър Вулин заяви, че подкрепя \"делимитацията\" с Косово"}
{"url": "http://www.focus-news.net/news/2018/08/26/2560085/burgas-s-normalna-intenzivnost-e-trafikat-na-gkpp-malko-tarnovo.html", "text": "С нормална интензивност е трафикът на ГКПП „Малко Търново“, съобщи за  Радио „Фокус“-Бургас  дежурният служител на пункта. „От турска към българска страна няма никакво натоварване, а от българо-турска страна има около 20 коли, което не е нищо“, каза още той. \r\nДеница ДИМИТРОВА", "date": "2018.08.26", "title": "Бургас: С нормална интензивност е трафикът на ГКПП „Малко Търново“"}
{"url": "http://www.focus-news.net/news/2018/08/26/2560086/sofiya-politseyski-patrul-s-registratsionen-nomer-9865-snabden-s-radar-e-razpolozhen-na-vhoda-na-tunel-trayanovi-vrata-na-avtomagistrala-trakiya-v-posoka-stolitsata.html", "text": "Полицейски патрул с регистрационен номер 9865, снабден с радар, е разположен на входа на тунел „Траянови врата“ на автомагистрала „Тракия“ в посока столицата, предаде репортер на  „Агенция „Фокус“ .", "date": "2018.08.26", "title": "София: Полицейски патрул с регистрационен номер 9865, снабден с радар, е разположен на входа на тунел „Траянови врата“ на автомагистрала „Тракия“ в посока столицата"}
{"url": "http://www.focus-news.net/news/2018/08/26/2560088/lokalno-makedoniya-armiyata-na-cherna-gora-provezhda-ucheniya-na-makedonskiya-voenen-poligon-krivolak.html", "text": "На армейски полигон „Криволак“ в Македония войници от Черна гора въз основа на плана за двустранно армейско сътрудничество, от 26 август до 1 септември ще водят артилерийски учения с необходимата подкрепа от страна на македонските въоръжени сили, предава  „Локално“. \r\n„Армията на Република Македония, освен осигуряване на безпрепятственото използване на капацитета на армейски полигон „Криволак\", по време на изпълнение на дейностите със свои членове ще осигурява адекватна професионална помощ,  ескорт и необходимата санитарна и логистична подкрепа“, съобщава министерството на отбраната на Македония. \r\n„Македонската армия има много добро сътрудничество с армията на Черна гора, която се изразява чрез множество дейности, като например съвместни обучения на членовете на двете армии в областта на военното въздухоплаване, обучението на специалните сили, както и във сферата военното образование“, заяви македонския генерал Михайло Апостолски.  Виктор Турмаков", "date": "2018.08.26", "title": "„Локално“ (Македония): Армията на Черна гора провежда учения на македонския военен полигон „Криволак“"}
{"url": "http://www.focus-news.net/news/2018/08/26/2560081/sputnik-moldova-prezidentat-na-moldova-izrazi-saboleznovaniya-kam-semeystvata-na-zaginalite-pri-katastrofata-v-balgariya.html", "text": "Президентът на Молдова Игор Додон изпрати съболезнователна телеграма до българския си колега Румен Радев във връзка с катастрофата край София, отнела живота на най-малко 16 души, предава   „Спутник“  в своята молдовска редакция. \r\n„С дълбоко съжаление разбрах за трагичната катастрофа, случила се близо до българския град Своге, в резултат на която има ранени и загинали. В такива трудни моменти предавам от името на народа на Молдова и лично от себе си нашето състрадание и искрени думи на поддържка на семействата на загиналите“, написа Додон на своята страница в социалната мрежа „Фейсбук“. \r\nАварията се е случила в България събота следобед. Според местните медии шофьорът губи управление, заради което автобусът излиза от пътя и се преобръща. На 27 август в България е обявен траур.   Виктор Турмаков", "date": "2018.08.26", "title": "„Спутник“ (Молдова): Президентът на Молдова изрази съболезнования към семействата на загиналите при катастрофата в България"}
{"url": "http://www.focus-news.net/news/2018/08/26/2560090/prof-nikolay-ovcharov-arheolog-sled-pristiganeto-na-premiera-boyko-borisov-v-kardzhali-toy-parvo-poseti-manastira-sv-yoan-predtecha.html", "text": "Искам да наблегна на факта, че първо след като пристигна в Кърджали, премиерът Бойко Борисов посети манастира \"Св. Йоан Предтеча\", който може да се каже, че е дело на археолозите. Това каза за   Агенция „Фокус“   археологът  проф. Николай Овчаров по повод посещението на премиера Бойко Борисов на последните открития при разкопките на скалния град Перперикон. По думите му ръководеният от него екип през осемдесетте години на изминалото столетие е разкрило там този грандиозен манастир с катедрала, която по-късно е била възстановена. „Може да се каже, че тази забележителност е една гордост за Кърджали и Източните Родопи“, уточни той.  По думите му това е епископският комплекс, който е функционирал през 9-14 век. „Премиерът Бойко Борисов остана възхитен от възстановяването на църквата и от стенописите, които са запазени в нея“, коментира проф. Овчаров. Той сподели, че голяма част от създаването и възстановяването на този духовен център се прави благодарение на подкрепата на българското правителство.  \r\nДаяна ДЮЛГЕРОВА", "date": "2018.08.26", "title": "Проф. Николай Овчаров, археолог:  След пристигането на премиера Бойко Борисов в Кърджали, той първо посети манастира \"Св. Йоан Предтеча\""}
{"url": "http://www.focus-news.net/news/2018/08/26/2560092/blagoevgrad-normalno-se-preminava-prez-granichnite-punktove-kulata-i-ilinden.html", "text": "Нормално се осъществява движението през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуване на колони от автомобили. През двата пункта преминава без забавяне. Обичайно натоварени са и пунктовете по българо-македонската граница в област Благоевград. \r\nИнтензивен е трафикът в региона, особено по автомагистрала „Струма“ и главен път Е-79 в направлението София – Гърция и обратно, но няма данни за задръствания. Не са регистирани и тежки пътни инциденти в областта. \r\nОт 14.00 до 20.00 часа по главен път Е-79 ще бъде ограничено движението на ТИР-ове с тегло над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Целта е да се облекчи движението за пътуващите леки автомобили през летните месеци. \r\nЛивия НИНОВА", "date": "2018.08.26", "title": "Благоевград: Нормално се преминава през граничните пунктове „Кулата“ и „Илинден“"}
{"url": "http://www.focus-news.net/news/2018/08/26/2560091/sport-kevin-strotman-mozhe-da-premine-v-marsiliya-sreshtu-25-miliona-evro.html", "text": "Старши треньорът на Марсилия Руди Гарсия проявява интерес към полузащитника на Рома Кевин Стротман. Италианският клуб е готов да се раздели с 28-годишния играч срещу 25 милиона евро. \r\nОчаква се в новия клуб на холандеца да се предложи договор, според чиито условия той ще печели по 4,5 милиона евро годишно. Срокът на евентуалното споразумение не се разкрива. \r\nСтротман играе за Рома от 2103 г. Отбелязал е 13 гола в 137 мача.  Виктор Турмаков", "date": "2018.08.26", "title": "Спорт: Кевин Стротман може да премине в Марсилия срещу 25 милиона евро"}
{"url": "http://www.focus-news.net/news/2018/08/26/2560089/petko-dimov-napoitelni-sistemi-maritsa-digata-na-reka-chaya-kray-sadovo-e-pravena-predi-poveche-ot-60-godini-i-sega-tryabva-da-namerim-finansirane-za-preproektiraneto-y.html", "text": "Дигата на река Чая край Садово е правена преди повече от 60 години и сега трябва да намерим финансиране за препроектирането й. Това каза управителят на „Напоителни системи“ – Марица Петко Димов в интервю за  Агенция „Фокус“  във връзка с разрушената заради проливните дъждове в края на юли дига на река Чая в района на Община Садово. \r\nДимов посочи, че в момента дигата е здрава, като авариралите участъци са възстановени. „Но тя се нуждае от допълнителни дейности, които да се извършват по нея, а те са свързани с изцяло ново проектиране. Става въпрос за няколко километра от този коригиран участък от река Чая, за който ще трябва много сериозно финансиране. А „Напоителни системи“ не разполага със средствата, за да го направи. Но работим, опитваме се да действаме превантивно според нашите възможности и действаме бързо, когато има авария. Но количествата дъжд, които паднаха в края на юли, наистина бяха огромни – над 120 л./кв. м. И проблемите не бяха само в този участък, по цялото поречие на река Чая - от Чепеларе до заустването и в р. Марица, навсякъде имаше аварирали участъци. Реката влачеше огромни дървета, които заприщваха реката в този участък, който е защитена зона и попада в “Натура” и поради тази причина не е почиствана от дървесна и храстовидна растителност повече от 20 години. Те променяха течението на реката и го насочваха с голяма скорост директно към защитните съоръжения – дигите“, каза още Димов и посочи, че заради това е било невъзможно в тези дни да се предприемат каквито и да било ремонтно-възстановителни работи. \r\nТой уточни, че дигата е направена преди повече от 60 години. „Тя е проектирана през 50-те години на миналия век по тогавашните стандарти и е била оразмерена спрямо атмосферните условия тогава. А в момента климатичните промени се виждат от всички. Дигата е създадена по тогавашните стандарти и не е правена с взривена скална маса и глина, както би трябвало да се прави по новите стандарти. Тогава е правена само с пръст и със земна маса, което я прави не толкова стабилна“, обясни Димов. \r\nПо думите му след промяната в Закона за водите и обнародването му на 9 юли 2018 г. отговорността за проводимостта и състоянието на дигите вече е изцяло на „Напоителни системи“;. „Преди това тя беше разпределена между няколко институции - „Басейнова дирекция“, областната управа, Министерството на земеделието, храните и горите и „Напоителни системи“, посочи Димов. \r\nЦветилена СИМЕОНОВА Пълния текст на интервюто четете в „Мнение”", "date": "2018.08.26", "title": "Петко Димов, „Напоителни системи“ – Марица: Дигата на река Чая край Садово е правена преди повече от 60 години и сега трябва да намерим финансиране за препроектирането й"}
{"url": "http://www.focus-news.net/news/2018/08/26/2560083/ria-novosti-v-saveta-na-federatsiyata-na-rusiya-napomniha-che-dzhon-makkeyn-e-bil-neprimirim-vrag-na-rusiya.html", "text": "Руският сенатор, член на комисията по международни дела  в Съвета на Федерацията Олег Морозов заяви, че починалият американски сенатор Джон Маккейн винаги е бил за силна Америка и искрено е наричал Русия враг, предава  РИА Новости. \r\nУмря сенатор Маккейн. Той бе добър в омразата си към Русия. Именно той е символ на съвременната откровено антируска мисъл. Нейната идея е следната: Русия не може да бъде никаква друга, освен враждебна. Добрата Русия е мъртва Русия“, написа сенаторът в социалната мрежа „Фейсбук“. \r\n„Маккейн, всъщност, обяви, че Русия е непоправима. Това е логиката на Маккейн и тя е добра в своята прозрачност“, поясни Морозов. \r\n„Умря враг. Нека му отдадем почит за честната вражда, за честната ненавист, за непримиримостта. Другите мамят. Той говореше, каквото мислеше. Той ни научи да разбираме себе си и Америка по-добре“, заключи законодателят.  Виктор Турмаков", "date": "2018.08.26", "title": "РИА Новости: В Съвета на Федерацията на Русия напомниха, че Джон Маккейн е бил непримирим враг на Русия"}
{"url": "http://www.focus-news.net/news/2018/08/26/2560087/prof-nikolay-gabrovski-umbalsm-n-i-pirogov-prodalzhava-da-bade-kritichno-sastoyanieto-na-dvama-ot-postradalite-pri-katastrofata-kray-svoge.html", "text": "Продължава да бъде критично състоянието на двама от пострадалите при катастрофата край Своге. Това каза директорът по лечебната дейност на УМБАЛСМ „Н. И. Пирогов“ проф. Николай Габровски, предаде репортер на  Агенция „Фокус“ . \r\nПроф. Габровски посочи, че продължават активните действия както по диагностициране на проблемите, така и по тяхното овладяване. „За момента състоянието на болните е стабилизирано, но за част от тях е много тежко, бих казал и критично. Водещи засега според нашите изследвания са гръдните травми – т.е. засягането на бял дроб, на сърце, фрактури на ребра. За съжаление, това са травми, които имат продължителни последици и бавно развитие, и в следващите дни ще трябва да ги продължим да наблюдаваме много интензивно“, обясни той. По думите му тези травми представляват основен проблем за пациентите, тъй като се нарушава дишането им.  \r\n„Възрастта на пациентите допълнително ни затруднява. Прави се всичко възможно те да бъдат в контролирано състояние, но за двама души бих определил, че състоянието е критично. За други двама то е стабилизирано, но доста тежко“, каза още проф. Габровски.", "date": "2018.08.26", "title": "Проф. Николай Габровски, УМБАЛСМ „Н. И. Пирогов“: Продължава да бъде критично състоянието на двама от пострадалите при катастрофата край Своге"}
{"url": "http://www.focus-news.net/news/2018/08/26/2560097/stara-zagora-voennosluzheshti-ot-suhopatnite-voyski-unishtozhiha-nevzriven-boepripas-v-selo-malka-vereya.html", "text": "Военнослужещи от Сухопътните войски разузнаха, извлякоха и транспортираха за унищожаване невзривен боеприпас в село Малка Верея днес, 26 август, съобщиха от  пресцентъра на Министерството на отбраната.  При почистване на сграда в необитаем имот, собственика на имота е намерил силно корозирала ръчна граната без видима маркировка. Под ръководството на капитан Росен Росанов, боеприпасът е извлечен и транспортиран за последващо унищожаване. \r\nМодулното формирование за разузнаване и неутрализиране на невзривени боеприпаси от военното формирование 44 200 – Стара Загора беше задействано по заповед на заместник-командира на Сухопътните войски бригаден генерал Валери Цолов след подаден сигнал от МВР.", "date": "2018.08.26", "title": "Стара Загора: Военнослужещи от Сухопътните войски унищожиха невзривен боеприпас в село Малка Верея"}
{"url": "http://www.focus-news.net/news/2018/08/26/2560094/pregled-na-mezhdunarodnite-novini-do-13-chasa-agentsiya-fokus.html", "text": "Александър Вучич  и Хашим Тачи заявяват, че работят за договор между Сърбия и Косово. \r\nПрезидентите на Сърбия и Косово, Александър Вучич и Хашим Тачи на Европейския форум в Алпбах в Австрия подчертаха, че споразумението между Сърбия и Косово е от ключово значение за стабилността в целия регион. \r\nПрезидентът на Косово Хашим Тачи заяви, че Косово е решено да  постигне правно обвързващо споразумение със Сърбия, и че се проучва всяка възможна опция за това, включително корекции на границата. \r\n\"Времето да се направи е сега и имаме възможност. Не е лесно, много е трудно. Затова всички трябва да застанат зад това, трябва ни подкрепа от всички. Това не е само въпрос на вътрешен консенсус, но се нуждаем от подкрепата на всички тези, които искат да видят Западните Балкани в ЕС - страните от региона, държавите-членки на ЕС и други страни по света не трябва да се противопоставят или да се страхуват от потенциално споразумение между Косово и Сърбия, дори и ако такова споразумение предвижда корекция на границата. Гарантирам, че потенциалният договор между Косово и Сърбия според този сценарий няма да се основава на етнически признак. Косово ще остане мултиетническа държава и ще продължи да спазва правата на общностите, а същото трябва да важи и за Сърбия, тъй като договорът за мир и взаимно признаване ще има  положително влияние върху региона и извън него \", каза президентът на Косово, добавяйки, че \"възможността за постигане на мирно споразумение ще бъде една от най-големите вноски за изпълнението на програмата за разширяване на ЕС в Западните Балкани\". \r\nПрезидентът на Сърбия Александър Вучич заяви, че ако се постигне споразумение между Косово и Сърбия, това ще бъде много важно за Балканите, и \"нещо, за което не сме могли дори да мечтаем.\" \r\nВ дискусията на тема \"нови перспективи за разширяването на ЕС\" Вучич заяви, че се полагат усилия да се направи нещо \"за нашите народи.\" \r\n\"За сърбите и албанците, защото се работи за тях, ние трябва да живеем заедно\", каза Вучич. \r\nВъпреки това, той добави, че всички са загрижени повече от сърбите и албанците. \r\n\"Повече гласове идват от Великобритания, отколкото от нас. Чудя се къде са границите? Ние смятаме Косово като част от Сърбия, а те като независима държава. Къде са границите? Половината от света казва, че Косово е независимо, а другата половина не\" , каза Вучич. \r\nВучич, преди откриването на дискусията \"Политически разговори\" на Европейският форум, където заедно с Тачи участва в дискусия на тема \"Нови перспективи за разширяването на ЕС\", заяви, че ще разговаря с президента на Косово, както и с много международни партньори, на тема - решаването на косовския въпрос. \r\nПрезидентите на Сърбия и Косово се срещат в Алпбах в момент, когато интензивно се говори за решение, което би могло да включва, според официални лица, разделяне, разграничаване или корекция на границите. \r\n***  Австрийският външен министър Карин Кнайсл защити решението си да покани руския президент Владимир Путин на сватбата си, заявявайки, че „тези които ме познават, знаят че не се прекланям никому“. \r\nКнайсл предизвика критики в страната си с решението да покани Путин на сватбата си, а също така и че е направила реверанс пред него по време на празника. „Знаете, че при откриването на бал винаги има реверанс“, заяви министърът и напомни, че Путин се е поклонил първи. Тя допълни, че „събитието е било напълно частно“. \r\n Кнайсл бе номинирана на поста външен министър миналата година от крайнодясната Партия на свободата, която има споразумение за сътрудничество с партията на Путин „Единна Русия“. \r\n***  На армейски полигон „Криволак“ в Македония войници от Черна гора въз основа на плана за двустранно армейско сътрудничество, от 26 август до 1 септември ще водят артилерийски учения с необходимата подкрепа от страна на македонските въоръжени сили. \r\n„Армията на Република Македония, освен осигуряване на безпрепятственото използване на капацитета на армейски полигон „Криволак\", по време на изпълнение на дейностите със свои членове ще осигурява адекватна професионална помощ,  ескорт и необходимата санитарна и логистична подкрепа“, съобщава министерството на отбраната на Македония. \r\n„Македонската армия има много добро сътрудничество с армията на Черна гора, която се изразява чрез множество дейности, като например съвместни обучения на членовете на двете армии в областта на военното въздухоплаване, обучението на специалните сили, както и във сферата военното образование“, заяви македонския генерал Михайло Апостолски. \r\n***  Външният министър на Австралия Джули Бишъп обяви, че подава оставка. \r\n„Днес известих министър-председателя, че напускам заеманата си длъжност на министър на външните работи“, заяви Бишъп от профила си в социалната мрежа „Туитър“. \r\nТази седмица се състояха избори за нов партиен лидер на Либералната партия, в които участваха трима кандидати. Джули Бишъп получи най-малко гласове. \r\n***   Председателят на фракцията на Републиканската партия в  сената на САЩ Мич Макконъл е поиска минута мълчание от присъстващите на събитие на Републиканската партия в щата Кенеди, където е участвал, когато е разбрал за смъртта на сенатора-републиканец от Аризона Джон Маккейн. \r\nМакконъл изрази съжаление, че сега със смъртта на Маккейн надмощието на републиканците в горната камара на американския конгрес се свива до 50 срещу 49. Той определи покойника като „уникален американец, който успяваше да излезе от всеки напрегнат момент по-добър“. \r\nВицепрезидентът на САЩ Майк Пенс и съпругата му Карън също предадоха съболезнования. \r\n„Ние почитаме целия му живот служба към нацията и армията. Бог да го благослови“, написа вицепрезидентът на профила си в „Туитър“.  \r\n***", "date": "2018.08.26", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/08/26/2560095/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката там е 62 см, а температурата на водата е 26.7 градуса.  \r\nДнес времето ще е предимно слънчево. Ще духа слаб, в Източна България - до умерен югоизточен вятър. Максималните температури ще са предимно между 31° и 36°, в Свищов - около 34°.", "date": "2018.08.26", "title": "Велико Търново: С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/26/2560093/prof-todor-kantardzhiev-vzrivovete-na-morbili-koito-se-poyavyavat-v-evropa-govoryat-za-nedostatachno-imunizatsionno-pokritie.html", "text": "Взривовете на морбили, които се появяват на територията на Европа, говорят за недостатъчно имунизационно покритие, а не за липсата му. Това каза в интервю за   Агенция „Фокус“   директорът на Националния център по заразни и паразитни болести и епидемиолог проф. д-р Тодор Кантарджиев. По думите му в момента има епидемично разпространение на морбили в няколко държави. „Това са Украйна, Русия, Румъния, Италия, Германия и някои държави членове на Европейския съюз“, уточни той. Според него съвместна епидемия не може да настъпи, защото значителна част от населението на страните членки на Европейския съюз вече е ваксинирано. Той посочи за пример Украйна, където 30% от децата в страната за имунизирани от морбили и те де факто не могат да се разболеят от болестта, но останалите, които не са ваксинирани могат. „В държавите, в които се провежда насочена имунизационна политика не може да настъпи масова епидемия, но при пропуски в имунизационната политика, могат да настъпят епидемични взривове от няколко хиляди до няколко десетки хиляди засегнати“, коментира проф. Кантарджиев. Той обясни, че за целия континент могат да заболеят няколко стотин хиляди, задължително неваксинирани.  \r\n„България е единствената европейска държава, която през 2017г. се пребори от вносен взрив на морбили с 164 регистрирани случаи, от които 140 в квартал „Столипиново“ и околностите на град Пловдив, 20 души в град Пазарджик и 4-ма души град в Северна България“, коментира още той. Според него е ликвидирано разпространението на морбили и в момента можем да кажем, че нямаме епидемично разпространение на местен щаб на нашата страна. От началото на годината в област Бургас имаме няколко случая на внос на морбили от граждани на държави с ниско имунизационно покритие“, посочи той. \r\nДаяна ДЮЛГЕРОВА   Пълния текст на интервюто четете по-късно в „Мнение”", "date": "2018.08.26", "title": "Проф. Тодор Кантарджиев: Взривовете на морбили, които се появяват в Европа, говорят за недостатъчно имунизационно покритие"}
{"url": "http://www.focus-news.net/news/2018/08/26/2560098/tass-ruskoto-ministerstvo-na-otbranata-predupredi-za-mashtabni-provokatsii-v-siriya-s-upotreba-na-himichesko-orazhie.html", "text": "Прессекретарят на руското министерство на отбраната генерал-майор Игор Конашенков заяви, че се планират мащабни провокации в Сирия с употребата на химическо оръжие с участието на чуждестранни специалисти, предава  ТАСС. \r\n„Според информацията, постъпила днес от жителите на провинция Идлиб в руския Център по примирието на враждуващите страни, в разположения в южната част на идлибската зона за деескалация на насилието град Хабит са пристигнали чуждестранни, англоезични специалисти за инсцениране на „химически атаки“ с употребата на пълни с хлор реактивни снаряди“, заяви генерал-майор Конашенков. \r\nТой допълни, че провокацията с употребата на боеприпаси с бойни отровни вещества най-вероятно ще се извърши в следващите две денонощия с участието на чуждестранни специални агенти. „Ударът на терористите с отровни вещества трябва да се нанесе в близките две денонощия от реактивни установки по град Кафер Зайта, разположен на 6 км от Хабит“, уточни генералът. \r\nТой допълни, че в самия Кафер Зайта се „осъществява подготовката на доведени от северната част на провинцията жители за участие в инсценирането на поразяване с уж „химически боеприпаси“ от сирийските правителствени сили“. Конашенков допълни, че ще се проведат и снимки на постановъчни клипове, които да се разпространяват в близкоизточните и англоезичните медии.  Виктор Турмаков", "date": "2018.08.26", "title": "ТАСС: Руското министерство на отбраната предупреди за мащабни провокации в Сирия с употреба на химическо оръжие"}
{"url": "http://www.focus-news.net/news/2018/08/26/2560100/predsedatelyat-na-pp-abv-rumen-petkov-otkri-krag-ot-svetovniya-shampionat-po-motokros-koyto-se-provede-na-motopoligon-gorna-rositsa-do-sevlievo.html", "text": "Председателят на ПП АБВ Румен Петков откри кръг от Световния шампионат по мотокрос, който се проведе на мотополигон „Горна Росица“ до Севлиево. Това съобщиха от пресцентъра на  партията . Състезанието се завърна на българска земя след четиригодишно отсъствие. В него участваха 120 състезатели от 30 държави, като 60 журналисти от цял свят бяха акредитирани за отразяването му. Надпреварата се проведе пред повече от 30 000 зрители, а телевизионното предаване бе излъчено в над 70 държави.  \r\nРумен Петков и Волфганг Сръб - президент на ФИМ Европа, са изразили благодарност към министър-председателя на Република България за съдействието му по организацията на състезанието, към което бе направен опит за провокация чрез спиране на водоподавенето към мотополигона. Ситуацията временно създаде риск за подготовката на повече от 2 000 състезатели, мениджъри, механици и персонал. Проблемът е разрешен след разговор между Петков и Борисов, проведен рано сутринта на днешния ден. „Направихме всичко възможно кръгът от Световния шампионат по мотокрос в Севлиево да бъде на едно много високо ниво, за което се надявам България да получи заслужена висока оценка“, посочи Румен Петков. Той припомни, че трасето край Севлиево нееднократно е оценявано, като най-доброто в света.", "date": "2018.08.26", "title": "Председателят на ПП АБВ Румен Петков откри кръг от Световния шампионат по мотокрос, който се проведе на мотополигон „Горна Росица“ до Севлиево"}
{"url": "http://www.focus-news.net/news/2018/08/26/2560099/obshtinskiyat-savetnik-ot-bsp-sofiya-nikolay-nikolov-sabrahme-blizo-600-podpisa-sreshtu-travestitite-i-hamalite-za-4-dni.html", "text": "Близо 600 подписа срещу травеститите и хамалите на бул. \"Христо Ботев\" и площад \"Македония\" в София събра общинският съветник от БСП Николай Николов за 4 дни. Той стартира инициативата във вторник, 21 август, и събира подписи на граждани всеки ден до петък, 24 август, по около четири часа на ден - по два сутрин и следобед. Това съобщиха от пресцентъра на  ГС на БСП-София . Кампанията ще продължи и през следващата седмица, но от вторник до петък, в часовете от 10.00 до 13.00 и от 16.00 до 18.00 часа на площад \"Македония\" на тротоара пред входа на Агенция \"Пътна инфраструктура\". \r\n\"Пропускаме понеделник, тъй като официално беше обявен за ден на национален траур заради адската катастрофа край Своге, в която загинаха 16 души. Бих искал да поднеса дълбоки съболезнования на семействата и близките на жертвите и да пожелая бързо възстановяване на пострадалите\", коментира Николай Николов. \r\nСпоред него, основният извод от 4-дневното събиране на подписи е, че търпението на гражданите вече се е изчерпало и те са готови сами да се борят за сигурността си там, където живеят. \"Имаше хора, които не само, че се подписваха срещу травеститите и хамалите, но взимаха листове, за да събират от съседите си, които нямат възможност да дойдат до нас, за да ни подкрепят, коментира той. - Истината е, че за тези 4 дни стана категорично ясно едно - в центъра на града ни цари абсолютно беззаконие. И докато управляващите се хвалят с ремонтите на ремонтите в центъра и с красотата на \"нова София\", гражданите се чувстват абсолютно изоставени и незащитени от градската управа. Хората, които идваха да се подписват се радваха, че най-накрая някой се е сетил и за техния проблем и прави някакви опити да го разреши\". \r\nЗа четирите дни в срещи и разговори с граждани Николай Николов е събрал информация за дузина други проблеми в района. \"Тази инициатива се оказа много полезна, тъй като очевидно хората имат големи проблеми, а няма към кого да се обърнат. Или отговорните институции, към които се обръщат, по никакъв начин не реагират. И гражданите напълно са загубили доверие в тези институции, коментира още общинският съветник от БСП. \"Сред най-големите проблеми на гражданите в района са шумът от трамваите и разтрисането на сградите при преминаването им. Много се оплакваха от \"зелената зона\" по бул. \"Македония\" между площад \"Руски паметник\" и площад \"Македония\". В този район местата за паркиране покрай трамвайната линия са насипани с пясък. При паркирането колите вдигат много прах и хората, които живеят в кооперациите наоколо, са затворници в домовете си, защото не могат да си отворят прозорците. Много оплаквания имаше от самонастанили се клошари и бездомници по входовете на кооперациите и абсолютната невъзможност на отговорните институции да се справят с този проблем. С мен се свърза собственикът на винарната на ул. \"Позитано\" №11А, в която преди няколко месеца избухна пожар. Помоли ме за помощ, тъй като не може да изгони от имота си самонастанил се човек с психически проблем, а опитите му да разреши проблема с помощта на институциите са абсолютно напразни. Подобен проблем има и в две сгради до хотел \"Родина\", където също са се самонастанили хора. Има още много неуредици, за които гражданите споделят, и аз ги записвам с цел да опитам да помогна в качеството си на общински съветник. Истината е, че за 4 дни видяхме истинското лице на столицата ни. Повърхностно центърът е лъскав, но животът на хората е много далеч от желания от всички ни европейски стандарт. А говорим за район в центъра на София. Представете си какво е положението в крайните квартали\", посочи още той.", "date": "2018.08.26", "title": "Общинският съветник от БСП-София Николай Николов: Събрахме близо 600 подписа срещу травеститите и хамалите за 4 дни"}
{"url": "http://www.focus-news.net/news/2018/08/26/2560102/prof-todor-kantardzhiev-roditelite-chiyto-detsa-ne-sa-imunizirani-da-ne-gi-vodyat-v-darzhavi-v-koito-ima-morbili.html", "text": "Съветвам хората да не водят децата си, които не са имунизирани по екскурзии, защото има вероятност да бъдат заразени. Това каза в интервю за   Агенция „Фокус“   директорът на Националния център по заразни и паразитни болести и епидемиолог проф. д-р Тодор Кантарджиев. По думите му всеки възрастен в диапазон от 25 до 40-годишна възраст, който се върне от държава, в която има морбили, не трябва да контактува с малки деца, особено неваксиниранипървата, една седмица. „Трябва да се спазят три основни правила“, уточни той. „Първо, децата, подлежащи на имунизация на 13-месечна възраст и 13-години трябва да бъдат имунизирани, това е ангажимент на родителите и на общопрактикуващите им лекари“, каза проф. Кантарджиев. Той посочи, че деца по-малки от 1-годишна възраст, които не са имунизирани, не трябва да се водят в чужбина и в държави, в които има морбили, каквото е положението в Северна Гърция в момента.  \r\nТой отбеляза, че всички инфекции, които се предават по въздушно-капковия път не обичат чистия въздух. Във връзка с опасностите, които крие заболяването от морбили, той отбеляза, че сред тях е острото протичане на болестта, тъй като обривът, които се получава, е често свързан с морбилна пневмония. „Обикновено този обрив, които се вижда по кожата, се разпространява и при лигавиците и могат да настъпят усложнения“, коментира той. Проф. Кантарджиев уточни, че от 1000 болни се отчита един смъртен случай, но напоследък се забелязва една много опасна тенденция. \"В Румъния смъртните случаи са много повече от колкото едно на хиляда, което говори за по-голяма вирулентност на вируса и за това трябва да се внимава“, посочи още директорът на Центът по паразитни и заразни болести. Според него прекарването на морбили може да доведе до много сериозни усложнения, които настъпват години след заболяването. „Те са свързани със засягане на централната нервна система, въобще нещата са доста сериозни“, обясни той, като отново подчерта, че здравните власти препоръчват горещо ваксинацията срещу заболяването.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.26", "title": "Проф. Тодор Кантарджиев: Родителите, чийто деца не са имунизирани, да не ги водят в държави, в които има морбили"}
{"url": "http://www.focus-news.net/news/2018/08/26/2560103/veliko-tarnovo-arhitekturno-muzeyniyat-rezervat-nikopolis-ad-istrum-be-arena-na-antichniya-festival-nike-igrata-i-pobedata.html", "text": "Римският град Никополис ад Иструм оживя през уикенда. Архитектурно-музейният резерват, намиращ се на 20 километра от Велико Търново и в близост до село Никюп, бе арена на Античния фестивал \"Нике - играта и победата\", който се проведе в събота и неделя. Това съобщиха от пресцентъра на  Община Велико Търново . \r\nОще за откриването на форума стотици посетители от цяла България и от чужбина се бяха събрали в Никополос ад Иструм. Групи от цяла България и съседни държави пресъздадоха значими събития, свързани с историята на античния град - основаването на Никополис, римо-дакийските и римо-готските войни, посрещането на император Каракала и др. Историческите възстановки обхващат също ежедневието и бита в Никополис ад Иструм, занаятите, игрите, военното дело. \r\nСред гостите на откриването бяха заместник-кметът на община Велико Търново проф. Георги Камарашев, областният управител проф. Любомира Попова, общинските съветници Росен Иванов, Деян Хаджийски, д-р Валентин Точков, Мария Илчева, кметът на с. Никюп Йорданка Атанасова, историци и археолози.  \r\nФестивалът бе организиран от Сдружение „Бъдеще за Никоп”, Община Велико Търново, Регионалния исторически музей Старата столица, Кметство – село Никюп, Сдружение „Мос Майорум Улпие Сердице” – София. Входът бе свободен.", "date": "2018.08.26", "title": "Велико Търново: Архитектурно-музейният резерват Никополис ад Иструм бе арена на Античния фестивал \"Нике - играта и победата\""}
{"url": "http://www.focus-news.net/news/2018/08/26/2560104/sport-barselona-shte-podade-zhalba-zaradi-sastoyanieto-na-terena-na-valyadolid.html", "text": "Барселона ще подаде жалба във Футболната лига на Испания заради състоянието на терена на стадион  „Хосе Сориля“, на който игра като гост срещу Валядолид мач от испанското първенство. \r\nБарселона победи Валядолид с 1:0. След мача играчите от каталонския клуб разкритикуваха полето , на което се игра мача като непригодно.   Виктор Турмаков", "date": "2018.08.26", "title": "Спорт: Барселона ще подаде жалба заради състоянието на терена на Валядолид"}
{"url": "http://www.focus-news.net/news/2018/08/26/2560105/blagoevgrad-katastrofa-e-stanala-na-patya-prez-kresnenskoto-defile-v-posoka-sofiya-sled-izhoda-na-grad-kresna-obrazuvala-se-e-kolona-ot-avtomobili-ot-okolo-2-km.html", "text": "Катастрофа е станала на пътя през Кресненското дефиле в посока София след изхода на град Кресна. На място има екип на полиция. Това съобщи слушател на  Радио „Фокус“ . Образувала се е колона от автомобили от около 2 км.", "date": "2018.08.26", "title": "Благоевград: Катастрофа е станала на пътя през Кресненското дефиле в посока София след изхода на град Кресна, образувала се е колона от автомобили от около 2 км"}
{"url": "http://www.focus-news.net/news/2018/08/26/2560096/sreshtata-na-institutsiite-vav-vrazka-s-tezhkiya-intsident-kray-svoge-shte-se-provede-v-ministerskiya-savet.html", "text": "Срещата на институциите във връзка с тежкия инцидент край Своге ще се проведе в Министерския съвет, от 14.00 часа. Това съобщиха от  правителствената информационна служба .", "date": "2018.08.26", "title": "Срещата на институциите във връзка с тежкия инцидент край Своге ще се проведе в Министерския съвет"}
{"url": "http://www.focus-news.net/news/2018/08/26/2560108/pazardzhik-tvortsi-vayat-skulptori-ot-darvo-s-motorni-trioni-v-kurorta-tsigov-chark.html", "text": "Продължава Първия пленер за скулптура от дърво в курорта „Цигов чарк“, съобщиха за  Радио „Фокус“ – Пазарджик  от Държавно горско стопанство-Ракитово. Проявата се провежда под егидата на скулптора проф. Крум Дамянов. Изработват се скулптори от дърво с моторни триони. Пленерът съвпада с 50 години от създаването на биосферен резерват „Мантарица“. Идеята е за първи път в изцяло обновената вила на Държавно горско стопанство-Ракитово да се проведе пленер за дърворезба с моторен трион като събитието е тридневно. За всички участници са осигурени резачки, ток, трупи и дънери. Днес специално жури ще оцени най-добрите творби, които ще бъдат наградени. В последния ден на пленера присъстващите могат да участват в специален търг, чрез който да си закупят пластиката, която са харесали най-много. Незакупените скулптури ще останат да красят вилата на ДГС-Ракитово и околностите й. \r\nАлебна ЖИЛЕКОВА", "date": "2018.08.26", "title": "Пазарджик: Творци ваят скулптори от дърво с моторни триони в курорта „Цигов чарк“"}
{"url": "http://www.focus-news.net/news/2018/08/26/2560111/turtsiya-tova-li-ni-e-umnata-darzhavai.html", "text": "По указания на министъра на вътрешните работи Сюлейман Сойлу, общината в централния истанбулски район „Бейоглу” забрани традиционната съботна седяща стачка на „почернените турски майки”, пише вестник  „Джумхуриет”.  Депутатът от основната опозиционна Народнорепубликанска партия (НРП) Сезгин Танръкулу, подкрепящ действията на „почернените майки”, е потърсил за обяснения по телефона вътрешния министър. Сюлейман Сойлу е потвърдил, че  именно той е дал нареждане за отмяна на традиционния мирен граждански протест. \r\n„Почернените майки” се събраха вчера на своята 700-тна протестна съботна акция на площад „Галатасарай” на централния турски булевард „Истиклял”. Единственото им искане е турската държава да разкрие и те да научат за съдбата на хилядите техни деца и близки роднини, безследно изчезнали след задържане и вкарване в затвора. \r\nВ изпълнение на дадените указания, полицията се намси решително и безкомпромисно, като използва сълзотворен газ и оцветени с боя куршуми. Десетки протестираща бяха „закопчани” с белезници зад гърба и задържани. Полицията използва сълзотворен газ и по страничните улици покрай булевард „Истиклял”. Някои от задържаните все пак бяха освободени в късните вечерни часове. Подкрепящите „почернените майки” депутати от НРП призоваха за още по-масово участие в следващото 701-во издание на протеста в следващата събота.  \r\n„Джумхуриет” публикува и покъртителни снимки за полицейското насилие. \r\nПо темата има и убийствен анализ на известната журналистка и колумнистка Аслъ Алтънташбаш. \r\nЕто нейната позиция, озаглавена „Това ли ни е умната държава?” – без редакторска намеса: \r\n„Предлагам изразът „умна държава” да бъде изваден от обръщение. Това, което трябва да направим, е Институтът за турски език моментално и директно да забрани използването на този израз. По един или друг формален повод. \r\nА ако някой продължи да го използва – да бъде наказан със солена парична глоба. \r\nАко някой умник се появи по телевизията с хвалби от типа „Брей, брей, колко умна държава имаме!”, веднага да бъде свален от екрана. \r\nПитате - Защо? Ами, вие самите си отговорете. Лично аз не виждам да съществува нещо като „умна държава”. Добре; нека дори и за момент да приемем, че Турция вече ще продължи своя път с един авторитарен режим. Но пак няма да има „умна държава”. \r\nТя непрекъснато се „само прострелва”. Примерно – в краката. Защото съществуват структури, които раздуват проблемите, стоящи пред Турция. \r\nТова са рефлексите и структурите вътре в самата държава. Дори и на пръв поглед да изглежда, че постоянно защитават интересите на държавата; всъщност в повечето време те се занимават със своя собствен дневен ред. \r\nПак питате – Защо? Ами, много просто – за да могат да запазят собствените си позиции; самите причини за тяхното съществуване. Те постоянно държат „жива и актуална” темата, че опазването на държавата е поставено под заплаха; че силно желаят да увеличат своята обвързаност, която имат към системата и към техните избиратели. \r\nНе ви ли се струва нещо познато? Нещо като „Дежа вю”? Да, за съжаление. Преди 7-8 години имахме държавническо разбиране за състоянието на сигурността, пробутвано ни от представители на  т.нар. „Терористична организация на гюленистите” (ФЕТО); както е определяна днес. Днес, пак са същите представители, колкото и да се правят, че са противници на ФЕТО. Тази позиция отново стана техен лозунг. Пак по същата тяхна склонност за произволно поведение; буквално – да си гледат кефа. А камуфлажът на всичко това днес е, както и в миналото – мъгляви понятия за „сигурността на родината и на нацията”…  \r\nКакто и при ФЕТО, целта е политическата воля да бъде държана единствено и безусловно обвързана с тях. За да могат да контролират вътрешните и външните рефлекси на държавата. \r\nИскате примери? Според вас нормално ли е, когато се очертава някаква възможност за смекчаване на отношенията с Европа; изведнъж да стартира фурия от арести, които буквално подлудяват Европа? \r\nНапример, показният и шумен арест на остров „Бююкада” в Мраморно море на световно известния защитник на човешките права Осман Кавала, в навечерието на важна международна среща на върха. Случи се точно един ден преди лидерската среща на ЕС, на която в една или друга форма щеше да се обсъжда отношението към Турция. \r\nДа кажем, че всичко това е случайно… \r\nДобре, а каква беше вчерашната съботна фурия с арести на протеста на „почернените майки”?  Не е ли страшно съмнително, че става в момент, когато от Европа към Турция започват да пристигат положителни, топли послания? Помислете си само; това е една група, която се събира от 1995 година; в продължение на 700 седмици всяка събота протестира с мирни средства на площад „Галатасарай” на централния булевард „Истиклял” в Истанбул. Вчерашната им среща съвпадна с края на религиозния празник „Курбан Байрам”. Щеше да премине при нормални условия, ненатрапчиво, без много шум; може би много от вестниците дори и нямаше да й обърнат никакво внимание. \r\nА какво се случи? Хоп, излезе някой си, като предизвика истинска фурия с мирните действия на „почернените майки”, които се провеждат в продължение на 23 години. Създаде се голяма дандания; сълзотворен газ, куршуми с боя, арести. \r\nИ най-интересното е, че това става точно в период, когато се търсят пътища за нормализиране на отношенията на Турция с Европа. В края на септември има договорена визита на турския президент Реджеп Тайип Ердоган в Германия. Анкара обмисля символични стъпки за смекчаване на диалога с Германия, за да може да балансира силно влошените си отношения със САЩ. \r\nОчевидно е обаче, че някои кръгове искат да саботират това. \r\nТочно по начина, по който бяха влошени турско-американските отношения покрай кризата с проповедника от САЩ Ендрю Крейг Брънсън. Когато имаше една тънка нишка връзка, а и договорка,  между Ердоган и президента на САЩ Доналд Тръмп и хоп – намеси се правосъдната ни система. \r\nСега вие преценете и кажете. Аз ли съм конспиратор, или някои други кръгове. Които се стремят да възпрепятстват оправянето на отношенията на Турция със Запада и за тази цел използват различни подходи и съображения за националната сигурност – за да променят курса на държавния кораб? \r\nИли изразът „умна държава” напълно е изтъркан и фалирал, като държавата ни се люшка насам и натам – напълно  безконтролна и без спирачки?...”  Георги Димов", "date": "2018.08.26", "title": "Турция: Това ли ни е „умната държава”?"}
{"url": "http://www.focus-news.net/news/2018/08/26/2560106/ministar-kiril-ananiev-shestima-ot-postradalite-pri-katastrofata-kray-svoge-ostavat-v-tezhko-sastoyanie.html", "text": "Шестима от пострадалите при катастрофата край Своге остават в тежко състояние. Това каза министърът на здравеопазването Кирил Ананиев пред журналисти преди срещата на институциите в Министерски съвет във връзка с трагичния инцидент край Своге, предаде репортер на  Агенция \"Фокус\" . \"Няма промяна в броя на загиналите. 21 души са пострадали, но в най-тежко състояние са четирима, настанени в \"Пирогов\",  от които двама в особено тежко. В \"Св. Анна\" има един в тежко състояние и във ВМА също. Има загинало дете\", коментира той. Министър Ананиев посочи, че повече подробности ще бъдат дадени след срещата. \r\nЦветилена СИМЕОНОВА", "date": "2018.08.26", "title": "Министър Кирил Ананиев: Шестима от пострадалите при катастрофата край Своге остават в тежко състояние"}
{"url": "http://www.focus-news.net/news/2018/08/26/2560112/sport-balgarskiyat-ansambal-po-hudozhestvena-gimnastika-specheli-srebaren-medal-na-svetovnata-kupa-v-kazan.html", "text": "Българският ансамбъл по художествена гимнастика спечели сребърен медал на Световната купа в руския град Казан. Това съобщиха от  Българската федерация по художествена гимнастика  на страницата си във „Фейсбук“. Гимнастичките ни спечелиха отличието за съчетанието си с 5 обръча с оценка 22.600. Руските гимнастички получиха златните медали с оценка от 23.100, а бронзовите- италианките с оценка от 22.000.  \r\nГимнастичката ни Боряна Калейн спечели бронзов медал за съчетание с обръч. Оценката, която тя получи, е 19.550. Другата българка Катрин Тасева остана четвърта.", "date": "2018.08.26", "title": "Спорт: Българският ансамбъл по художествена гимнастика спечели сребърен медал на Световната купа в Казан"}
{"url": "http://www.focus-news.net/news/2018/08/26/2560107/republika-makedoniya-losho-vreme-po-harvatskoto-kraybrezhie-navodneniya-v-dubrovnik.html", "text": "Лошо време цари на територията на Хърватия. Силен дъжд се излива в по-голямата част от страната и температурите са се понижили с повече от градуса, предава скопското електронно издание   „Република“. \r\nВ ранните часове на сутринта силна буря се разразила в южната част на адриатическото крайбрежие. В района на Дубровник, за по-малко от два часа, са се излели 40 литра дъжд, което е довело до наводнения в града.  Бурята предизвика проблеми в въздушния трафик. Три въздушни линии от Рим, Атина и Истанбул се отклоняват към други летища. \r\nВ Истрия е имало 24 инцидента, причинени от силните дъждове и ветрове. Мълния е ударила чуждестранен турист в местността Биела Увала.   Виктор Турмаков", "date": "2018.08.26", "title": "„Република“ (Македония): Лошо време по хърватското крайбрежие: наводнения в Дубровник"}
{"url": "http://www.focus-news.net/news/2018/08/26/2560101/kurir-vanshniyat-ministar-na-albaniya-pozhela-uspeshen-referendum-na-makedoniya.html", "text": "Албанският министър на външните работи и европейските въпроси, Дитмир Бушати, заяви, че желае успешен референдум в Македония на 30 септември, който, според него, ще е „възможност за развитие на страната“, предава македонското електронно издание   „Курир“. \r\nТой подчерта, че Албания е подкрепяла диалога между Атина и Скопие, а в същото време насърчава единството на албанския политически фактор в съседната страната, за да участва в преобразуванията, които „ще позволят на Скопие напредък в процеса на присъединяване към евроатлантическите структури“. \r\n„ В този процес ролята на албанците е решаваща. Демократичната стабилност, междуетническите отношения и членството на Северна Македония в НАТО са в интерес на албанците. Изпълнението на задълженията, произтичащи от този процес са от особена важност за Западните Балкани“, смята Бушати. \r\n„ Ние винаги сме били заинтересовани от стабилността и демократичното развитие на нашите съседи в трудните дни“, заяви министърът и  добави, че ще продължи да работи за укрепване на политическата и социалната сплотеност на албанците.  Виктор Турмаков", "date": "2018.08.26", "title": "„Курир“: Външният министър на Албания пожела успешен референдум на Македония"}
{"url": "http://www.focus-news.net/news/2018/08/26/2560113/blagoevgrad-na-31-avgust-zapochva-remontat-na-ulitsite-ivan-vazov-han-asparuh-lenin-i-paisiy-hilendarski-v-grad-dobrinishte.html", "text": "На 31 август започва ремонтът на улиците „Иван Вазов”, „Хан Аспарух”, „Ленин” и „Паисий Хилендарски” в град Добринище, община Банско. Това съобщи в официалната си страница във  „Фейсбук“  кметът на Банско Георги Икономов. В публикацията му се казва още, че всяка година ВиК операторът поетапно подменя водопроводната и канализационна мрежа на улиците в града, след което е ангажимент на Общината да поднови асфалтовите настилки. „Тази година това са улиците „Иван Вазов” и „Хан Аспарух”. В Банско и в останалите населени места в общината също ще се асфалтира уличната мрежа, като предвиждаме да приключим с всички дейности до края на месец октомври. Извиняваме се предварително за причинените неудобства и разчитаме да бъде проявено разбиране“, отбелязва още кметът Георги Икономов.", "date": "2018.08.26", "title": "Благоевград: На 31 август започва ремонтът на улиците „Иван Вазов”, „Хан Аспарух”, „Ленин” и „Паисий Хилендарски” в град Добринище"}
{"url": "http://www.focus-news.net/news/2018/08/26/2560110/v-ministerski-savet-se-provezhda-izvanredna-sreshta-na-institutsiite-vav-vrazka-s-tezhkiya-intsident-kray-svoge.html", "text": "В Министерски съвет се провежда извънредна среща на институциите във връзка с тежкия инцидент край Своге, предаде репортер на  Агенция „Фокус“.  На срещата се очаква да бъдат обсъдени подробностите около автобусната катастрофата, при която загинаха 16 души, както и по-сериозни мерки срещу войната по пътищата.  \r\nСнощи, след като посети пострадалите при инцидента, настанени в УМБАЛСМ „Пирогов“, президентът Румен Радев призова Министерският съвет да предприеме дълбоки и адекватни мерки във връзка с катастрофите. \r\nНа извънредната среща при премиера Бойко Борисов са министърът на транспорта Ивайло Московски, регионалният министър Николай Нанков и здравният министър Кирил Ананиев, главният прокурор Сотир Цацаров, директорът на Националната следствена служба Борислав Сарафов, изпълнителният директор на ИА „Автомобилна администрация“ Бойко Рановски и др.  \r\nЦветилена СИМЕОНОВА", "date": "2018.08.26", "title": "В Министерски съвет се провежда извънредна среща на институциите във връзка с тежкия инцидент край Своге"}
{"url": "http://www.focus-news.net/news/2018/08/26/2560119/prof-todor-kantardzhiev-tryabva-da-se-proveryava-zdravniyat-status-na-horata-koito-shte-rabotyat-vremenno-v-balgariya-zashtoto-mogat-da-prenesat-zarazni-bolesti.html", "text": "Трябва да се проверява здравният статус на хората, които ще работят временно в България, защото могат да пренесат заразни болести. Това каза в интервю за   Агенция „Фокус“   директорът на Националния център по заразни и паразитни болести и епидемиолог проф. д-р Тодор Кантарджиев. По думите му от началото на годината в област Бургас има няколко случая на внос на морбили от граждани на държави с ниско имунизационно покритие. „Първо заболяха две украинки, едната при започване на работа в туристическия бизнес в България“, посочи той. Проф. Кантарджиев обясни, че след това заболялото момиче е заразило колежката си също украинка, която не е била имунизирана. „Един месец по-късно заболя едно дете от Русия, след идването и започването на неговата почивка в България, което подсказва, че то е било заразено в Русия, а преди месец и половина е заболял един млад мъж, който също не е от България и беше заразен преди да започне работа тук“, отбеляза той. Според него не се допуска разпространение на болестта сред българското население.  \r\n„В момента е краят на лятото и трябва да се внимава с комарите и да се вземат мерки за недопускане да ни хапят, особено децата. Тези насекоми биха могли да пренасят болести“, посочи проф. Кантарджиев. Той допълни, че децата не трябва да се водят на места, където се знае, че има комари, като езера, площи около блата и реки.  \r\n„Искам да допълня, че лятото е периодът на отпуските и хората имат повече контакти. За това трябва да се обърне повече внимание на половите контакти и предаването на болести по полов път“, уточни той.  Според него полово предавани болести са основният виновник за безплодието в българските семейства и при млади желаещи да имат деца.   \r\nДаяна ДЮЛГЕРОВА  Пълния текст на интервюто четете в „Мнение”", "date": "2018.08.26", "title": "Проф. Тодор Кантарджиев: Трябва да се проверява здравният статус на хората, които ще работят временно в България, защото могат да пренесат заразни болести"}
{"url": "http://www.focus-news.net/news/2018/08/26/2560114/ria-novosti-spored-ruskiya-senator-konstantin-kosachev-dzhon-makkeyn-e-ogledalo-na-epohata-na-studenata-voyna.html", "text": "Ръководителя на международния комитет на Съвета на Федерацията на Русия Константин Косачев нарече починалият сенатор на САЩ от Аризона Джон Маккейн „огледало от епохата на Студената война“, в която той израства и се формира като политик, предава   РИА Новости. \r\n„Маккейн остана огледало на епохата, в която той израсна и се формира като политик. Това е епохата на делене на света между „свои“ и „чужди“. Това е епоха, където основният враг е и остава нашата страна“, заяви Косачев. \r\nСпоред думите на сенатора Маккейн е ярка личност. „Неговата идеология бе защитата на своите и боят на чуждите. Единственото мерило за него бе лоялността към Америка и американските интереси, а не критериите на мира, доброто и справедливостта“, написа той.  \r\nСъщевременно според Косачев Маккейн винаги е бил силен сенатор и е можел да направи много повече за своята страна и за света. „Мащабите на личността задължаваха, но така и не задължиха“, обобщи руският сенатор.   Виктор Турмаков", "date": "2018.08.26", "title": "РИА Новости: Според руския сенатор Константин Косачев Джон Маккейн е „огледало на епохата на Студената война“"}
{"url": "http://www.focus-news.net/news/2018/08/26/2560118/kiril-stoyanov-kmet-na-selo-samuilovo-prez-poslednite-godini-okolo-30-mladi-hora-zagubiha-zhivota-si-na-patya-petrich-parvomay-koeto-pokazva-che-mozhe-bi-ne-e-redno-tam-da-ima-darveta.html", "text": "През последните години около 30 млади хора загубиха живота си на пътя Петрич – Първомай, което само по себе си подсказва, че може би не е редно там да има дървета. Това каза за  Радио „Фокус“ – Пирин  кметът на село Самуилово Кирил Стоянов, който тази седмица, заедно с кметове от другите села в Подгорието и Огражден, започна подписка с искане за премахване на орехите в района. Той отбеляза, че сами по себе си растенията са в лошо състояние, като подчерта, че Агенция „Пътна инфраструктура“, която отговаря за този път, до този момент нито веднъж не е извършила санитарна сеч.  \r\n„Автомобилите, които са с големи габарити – товарните моторни превозни средства, се движат в средата на пътното платно, заради дърветата, което също е предпоставка за пътнотранспортни произшествия. По-възрастните водачи пък се оплакват, че, когато влизат от слънчев в сенчест участък, след това отново в слънчев, имат намалена видимост и не могат да видят какво се случва на пътя. Дали ще е спрял водач, дали ще е каруца или пешеходец – това означава, че е изложен на риск. Мисля, че мястото на тези дървета просто не е там“, каза още Стоянов. Той заяви, че има достатъчно място край пътя, на което след отстраняване на опасните дървета могат да се посадят нови фиданки, които да са на необходимото отстояние от пътя и които, ако се поддържат правилно, могат да красят района.  \r\n„В момента това което виждаме около пътя, прилича на филм на ужасите – стари дървета, надвиснали над пътя. При всеки вятър, при лоши метеорологични условия падат клони, които често са с дебелината на човешко тяло. Ако подобен клон засече кола, изходът от инцидента ще е фатален“, допълни Стоянов. \r\nЛивия НИНОВА", "date": "2018.08.26", "title": "Кирил Стоянов, кмет на село Самуилово: През последните години около 30 млади хора загубиха живота си на пътя Петрич – Първомай, което показва, че може би не е редно там да има дървета"}
{"url": "http://www.focus-news.net/news/2018/08/26/2560116/novini-i-otzivi-v-chuzhdite-medii-za-katastrofata-v-iskarskoto-defile-agentsiya-fokus.html", "text": "Посолството на Русия в България изрази съболезнования във връзка с гибелта в събота на 16 души по време на катастрофа на автобус, превозващо поклонници, предава  ТАСС. \r\n„Вчера  в Искърското дефиле в България, превозващ български поклонници автобус попадна в катастрофа, в резултат на което, според последните данни, загинаха 16  души, а още 27 се намират в болницата. От името на целия колектив на посолството изразяваме съболезнования към роднините и близките на загиналите“, отбелязва се в съобщението. \r\nИнцидентът се е случил в района на Искърското дефиле, недалеч от град Своге, около 17:00 часа местно време в условия на лоша видимост и в силен дъжд. Автобусът, в който са се намирали членове на пенсионерски клуб, удря три леки автомобила, пробива мантинелата и пада от височина 20 метра. \r\nВъв връзка с трагичния инцидент президентът на България Румен Радев се отказа от участието в тържествените мероприятие, посветени на 141-годишнината от боевете на връх Шипка по време на Руско-турската освободителна война от 1877 -1878 г. Правителството на България обяви 27 август за ден на национален траур.  \r\n*** \r\nПрезидентът на Молдова Игор Додон изпрати съболезнователна телеграма до българския си колега Румен Радев във връзка с катастрофата край София, отнела живота на най-малко 16 души, предава   „Спутник“  в своята молдовска редакция. \r\n„С дълбоко съжаление разбрах за трагичната катастрофа, случила се близо до българския град Своге, в резултат на която има ранени и загинали. В такива трудни моменти предавам от името на народа на Молдова и лично от себе си нашето състрадание и искрени думи на поддържка на семействата на загиналите“, написа Додон на своята страница в социалната мрежа „Фейсбук“. \r\nАварията се е случила в България събота следобед. Според местните медии шофьорът губи управление, заради което автобусът излиза от пътя и се преобръща. На 27 август в България е обявен траур.  \r\n*** \r\nНай-малко 16 души са загинали, а 26 са ранени, след като туристически автобус се преобръща на път край българската столица София. \r\nПолицията съобщава, че автобусът е превозвал туристи и при преобръщането си е паднал от височина 20 метра. Инцидентът се е случил в 17:10 часа местно време на около 20 км. от София. На място са пристигнали линейки и са отвели ранените в болници в столицата.  Лекарите съобщават, че част от тях са в критично състояние. \r\nМинистърът на здравеопазването Кирил Ананиев първоначално съобщи за 15 загинали, но по-късно в болница е починала още една жертва. Кметът на град Божурище, северно от София, съобщи, че пътниците са от там. Правителството обяви понеделник за ден на национален траур. \r\n*** \r\nМинистър-председателят на България Бойко Борисов обяви на 27 август, петък, национален траур по загиналите в автобусната катастрофа край столицата. \r\n„Правителството изразява своите съболезнования към роднините на загиналите. В тяхна памет националните флагове по държавните учреждения ще бъдат спуснати наполовина“, заяви Борисов. \r\nТранспортното село падна в Искърското дефиле край София вечерта на 25 август. В резултат на аварията загинаха 16 души. Според местните медии в автобуса е имало български поклонници, които са искали да посетят манастир. Като причина за катастрофата се назовава лошата видимост. \r\nПрезидентът Румен Радев също изрази съболезнования и отмени тържествените мероприятия, посветени на 141-годишнината от боевете на Шипка по време на Руско-турската освободителна война. \r\n*** \r\n По последни данни 16 души са станали жертва на пътната катастрофа недалеч от София, предава  Интерфакс. \r\nПо-рано се съобщаваше, че 15 души са загинали на място. 27 са били ранени, някои са в критично състояние. По-късно стана известно, че един е починал в болница. \r\nАварията се е случила на 20 км. северно от София. Автобусът, возещ жители на град Божурище на отдих, излиза от пътя и пада от височина около 20 метра. Съобщава се, че пътнотранспортното произшествие се случва в условия на лошо време и ниска видимост.  \r\nВ понеделник в България е обявен траур за жертвите на катастрофата. \r\n*** Българските медицински служби съобщават, че петима души са все още със заплаха за живота, след като техният туристически автобус се преобърна северно от София. Полицията съобщава за 16 загинали, предаде   Fox News. \r\nПолицията съобщава, че автобусът е превозвал 33 поклонници от село Божурище към близък православен манастир. Той се е преобърнал на около 50 км. северно от столицата София. \r\nПолицията съобщава, че 13 души са загинали на място, сред тях 13-годишно момче, а още трима са починали в болница.  \r\nПравителството е обявило понеделник за ден на национален траур. \r\n***", "date": "2018.08.26", "title": "Новини и отзиви в чуждите медии за катастрофата в Искърското дефиле (Агенция \"Фокус\")"}
{"url": "http://www.focus-news.net/news/2018/08/26/2560120/veliko-tarnovo-obshtina-svishtov-shte-se-vklyuchi-v-svetovniya-den-na-pochistvaneto.html", "text": "Община Свищов ще се включи в Световния ден на почистването - 15 септември (събота), заедно с милиони доброволци от 150 държави. Това съобщиха от пресцентъра на  Общината  и призоваха жителите на града да бъдат сред най-активните в доброволческата акция „Да изчистим България заедно!“, която ще се проведе на 15 септември, съвместно с най-голямата гражданска инициатива в света – World cleanup day. \r\nВъв връзка с инициативата, Община Свищов е подготвила прецизна организация и всички желаещи могат да се включат, като почистят прилежащите територии около своите домове или обществени места по свой избор. \r\nВ срок до 11 септември (вторник) в стая 33 в сградата на Община Свищов всеки може да заяви своето желание за участие, като посочи лице за контакт, брой участници в мероприятието и район, който ще почиства. „На всички участници в кампанията ще бъдат осигурени чували и ръкавици. Събраните отпадъци трябва да бъдат поставяни до обществените съдове за смет, след което ще бъдат извозени от сметосъбираща техника.", "date": "2018.08.26", "title": "Велико Търново: Община Свищов ще се включи в Световния ден на почистването"}
{"url": "http://www.focus-news.net/news/2018/08/26/2560109/api-vremenno-se-ogranichava-dvizhenieto-po-pat-ii-16-sofiya-mezdra-v-dvete-posoki-v-rayona-na-tezhkiya-paten-intsident-kray-svoge-poradi-vzemane-na-probi-ot-asfaltovata-nastilka.html", "text": "Временно се ограничава движението по път II-16 София - Мездра в двете посоки в района на вчерашния тежък пътен инцидент поради вземане на проби от асфалтовата настилка. Това съобщиха от пресцентъра на  Агенция \"Пътна инфраструктура\"  (АПИ). Обходен маршрут е определен по пътя Мездра - Своге - Искрец - Костинброд - София.", "date": "2018.08.26", "title": "АПИ: Временно се ограничава движението по път II-16 София - Мездра в двете посоки в района на тежкия пътен инцидент край Своге поради вземане на проби от асфалтовата настилка"}
{"url": "http://www.focus-news.net/news/2018/08/26/2560124/ria-novosti-vanshniyat-ministar-i-poslanitsite-na-ukrayna-sa-v-donbas.html", "text": "Украинските посланици са в Донбас заедно с министъра на външните работи Павел Климкин съобщи в неделя посланикът на Киев в Покша Андрей Дешица в „Туитър“, предава  РИА Новости. \r\nДипломатическите представители на Украйна в много страни се събраха тези дни в страната на съвещание на ръководителите на дипломатическите представителства на страната, което трябва да се проведе на 27 и 28 август. \r\n„Практическото измерение на днешното съвещание на посланиците е пътуване в зоната на бойните действия в Донбас“, написа Дешица. \r\nТой публикува фотография, на която посланиците са се наредили пред самолета, както и снимки от самолета, където седи до Климкин. \r\nПосланикът на Украйна в Германия Андрей Мелник също написа в „Туитър“, че се провежда „малко необичайна дипломатическа мисия: заедно с нашите военни, посланиците летят към фронтовата линия“. \r\nПревод и редакция:", "date": "2018.08.26", "title": "РИА Новости: Външният министър и посланиците на Украйна са в Донбас"}
{"url": "http://www.focus-news.net/news/2018/08/26/2560125/pazardzhik-natovareno-e-dvizhenieto-v-planinskite-patni-uchastatsi-velingrad-varvara-i-yundola-belovo.html", "text": "Натоварено е движението по пътя Велинград-Варвара, предаде репортер на  Радио „Фокус“ – Пазарджик . По-интензивен е трафикът от Велинград към Пазарджик. В дефилето, в участъците, където има най-много завои, се образуват колони от автомобили, заради по-ниската скорост, с която се преминава оттам. На места има паднали камъни на пътното платно, които налагат инцидентни маневри. В началото на пътя Варвара-Велинград има поставено светещо табло с предупредителен знак за опасност от падащи камъни, както и засилено полицейско присъствие. Интензивен е трафикът и в планинския пътен участък Юндола-Белово. Патрулен автомобил на „Пътна полиция“ е разположен на изхода на Юндола в посока Белово. \r\nАлбена ЖИЛЕКОВА", "date": "2018.08.26", "title": "Пазарджик: Натоварено е движението в планинските пътни участъци Велинград-Варвара и Юндола-Белово"}
{"url": "http://www.focus-news.net/news/2018/08/26/2560115/fox-news-petima-dushi-sa-vse-oshte-v-kritichno-sastoyanie-sled-avtobusnata-katastrofa-v-balgariya.html", "text": "Българските медицински служби съобщават, че петима души са все още със заплаха за живота, след като техният туристически автобус се преобърна северно от София. Полицията съобщава за 16 загинали, предаде   Fox News. \r\nПолицията съобщава, че автобусът е превозвал 33 поклонници от село Божурище към близък православен манастир. Той се е преобърнал на около 50 км. северно от столицата София. \r\nПолицията съобщава, че 13 души са загинали на място, сред тях 13-годишно момче, а още трима са починали в болница.  \r\nПравителството е обявило понеделник за ден на национален траур.  Виктор Турмаков", "date": "2018.08.26", "title": "Fox News: Петима души са все още в критично състояние след автобусната катастрофа в България"}
{"url": "http://www.focus-news.net/news/2018/08/26/2560126/sport-grigor-dimitrov-zapazi-8-oto-myasto-v-svetovnata-ranglista.html", "text": "Григор Димитров запази осмото си място в световната ранглиста, която бе обновена днес, в навечерието на Откритото първенство на САЩ. Единствената промяна в топ 20 е придвижването на Кей Нишикори от 21-о на 19-о място. Първи е Рафаел Надал, втори Роджър Федерер, а трети – Хуан Мартин дел Потро. Българинът започва участието си на US Open в понеделник с двубой срещу Стан Вавринка на централния корт „Артър Аш“ малко след 19:00 часа българско време.", "date": "2018.08.26", "title": "Спорт:  Григор Димитров запази 8-ото място в световната ранглиста"}
{"url": "http://www.focus-news.net/news/2018/08/26/2560127/zornitsa-radonova-balgarski-turisticheski-sayuz-po-traditsiya-v-poslednata-nedelya-na-mesets-avgust-otbelyazvame-denya-na-turizma-s-masovo-izkachvane-na-cherni-vrah.html", "text": "По традиция в последната неделя на месец август отбелязваме деня на туризма с масово изкачване на Черни връх. Това каза Зорница Радонова, изпълнителен секретар на Българския туристически съюз в интервю за  Агенция „Фокус“ . По думите й проявата е започнала в 9.00 часа от билетния център на НДК, когато е тръгнала група, финиширала на Черни връх. \"Отделно по-късно тръгна и една група от Голи връх до Черни връх. В същото време всички туристи от цяла България, които пожелаха, тръгнаха от Алеко към Черни връх, а другите от към „Златните мостове“, обясни Зорница Радонова. \"На Черни връх, малко преди 12.00 часа поднесохме цветя на барелефа на Алеко Константинов и в 12.00 започна нашата тържествена част. В нея председателят на Българският туристически съюз проф. д-р Алексей Стоев отправи поздравление към всички участници. След това беше организирана кратка концертна програма, а след нея участниците в планинския маратон бяха наградени от Анатоли Илиев – секретар на фондация „София – европейска столица на спорта“, разказа още Зорница Радонова.  Пълния текст на интервюто четете по-късно в „Мнение”", "date": "2018.08.26", "title": "Зорница Радонова, Български туристически съюз: По традиция в последната неделя на месец август отбелязваме деня на туризма с масово изкачване на Черни връх"}
{"url": "http://www.focus-news.net/news/2018/08/26/2560128/reuters-rusiya-opredeli-zasichaniyata-na-voenni-samoleti-ot-britanskite-vvs-v-cherno-more-kato-opasni.html", "text": "Русия обвини военновъздушните сили на Великобритания, че на няколко пъти са засекли опасно руски самолети над Черно море, за да провокират Москва, след два подобни случая в рамките на една седмица, предава  Reuters . \r\nОбвинението, отправено от посолството на Русия в Лондон е във връзка с това, че ВВС на Великобритания са засекли руски въздушен военноморски патрулен самолет в Черно море в петък и се опитаха да прихванат два предполагаеми руски военни самолета в сряда, отбелязва американската агенция. \r\n„... Каква хипотетична заплаха за Великобритания или дори нейните съюзници представлява руски патрулен самолет, летящ в близост до собственото руско крайбрежие, намиращо се на повече от 2000 километра от Британските острови“, заяви руското посолство чрез съобщение. \r\n„Вместо да засилват сигурността на който и да е, британските власти използват това военно присъствие (в района на Черно море) за провокативни акции. Не само с думи, както, за съжаление, правят, но и с реални военни действия, което просто е опасно“. \r\nМинистерствата на външните работи и на отбраната на Великобритания не са пожелали да коментират съобщението на руското посолство пред „Ройтерс“ в неделя. \r\nПревод и редакция:", "date": "2018.08.26", "title": "Reuters: Русия определи засичанията на военни самолети от британските ВВС в Черно море като опасни"}
{"url": "http://www.focus-news.net/news/2018/08/26/2560129/kyustendil-22-godishen-mazh-e-zaginal-pri-katastrofata-v-rayona-na-park-rila-v-dupnitsa.html", "text": "22-годишен мъж е загинал при катастрофата в района на парк „Рила“ в Дупница. Това съобщи за  Радио „Фокус“ – Кюстендил  говорителят на Областна дирекция на МВР – Кюстендил Катя Табачка. Катастрофирали са между лек автомобил „Хонда“, пътувал от парка към Дупница, и таксиметрова кола, движила се в обратната посока. При пътнотранспортното произшествие е загинал водачът на лекия автомобил „Хонда“. Шофьорът на другото моторно превозно средство и пътниците в него са транспортирани от екип на Спешния център към лечебно заведение в Дупница. По първоначална информация жена, пътувала в таксиметровата кола, е с фрактура на ръката. Няма данни за състоянието на останалите пътници.", "date": "2018.08.26", "title": "Кюстендил: 22-годишен мъж е загинал при катастрофата в района на парк „Рила“ в Дупница"}
{"url": "http://www.focus-news.net/news/2018/08/26/2560117/liderat-na-bsp-sofiya-kaloyan-pargov-dalboki-saboleznovaniya-kam-semeystvata-i-blizkite-na-zaginalite-v-adskata-katastrofa-kray-svoge.html", "text": "Поднасям своите дълбоки и искрени съболезнования към семействата и близките на загиналите в адската катастрофа край Своге в късния следобед в събота и пожелавам бързо и пълно възстановяване на пострадалите. Това заяви лидерът на БСП - София и председател на групата на социалистите в Столичния общински съвет Калоян Паргов по повод трагедията на пътя в Искърското дефиле, в която загинаха 16 души, а други 18 бяха ранени, съобщиха от пресцентъра на Градския съвет на  БСП - София . \r\n\"След такъв ужас е много трудно да се говори. Трагедията е огромна! Светла да е паметта на загиналите\", каза Калоян Паргов. \"За съжаление, войната по пътищата продължава да взима жертви. Толкова много смърт в катастрофи в България показва, че нещо в държавата ни не е наред. Сега силно се надявам съответните органи да предприемат адекватни и много сериозни мерки както за установяване на реалните причини за катастрофата край Своге, така и за предотвратяване на следващи подобни адски инциденти на пътя. Дано да бъдат разследвани справедливо всички възможни причини за случилото се в Искърското дефиле, да бъдат установени виновниците и те да понесат съответната отговорност с цялата строгост на закона. Нека всички на пътя да бъдем отговорни към задълженията си, към хората около нас, към себе си и съвестта си - от управляващите, които взимат решенията за поддръжка на пътната инфраструктура, през изпълнителите на ремонтите, през органите за контрол на движението до самите шофьори!\", посочи още той.", "date": "2018.08.26", "title": "Лидерът на БСП - София Калоян Паргов: Дълбоки съболезнования към семействата и близките на загиналите в адската катастрофа край Своге"}
{"url": "http://www.focus-news.net/news/2018/08/26/2560132/obshtina-pomorie-tsveten-nadpis-pomorie-na-kraybrezhnata-peshehodna-aleya-krasi-grada.html", "text": "Цветен надпис Pomorie, разположен на крайбрежната пешеходна алея (близо до Ритуалната зала) в Поморие, от днес краси града.  Това съобщиха от пресцентъра на  Община Поморие . \"За няколко часа надписът събра десетки любопитни погледи и със сигурност ще се превърне в едно от любимите места за снимки и морски спомени. Обичайте Поморие, пазете го чист и красив!\", посочиха още от Общината.", "date": "2018.08.26", "title": "Община Поморие: Цветен надпис Pomorie на крайбрежната пешеходна алея краси града"}
{"url": "http://www.focus-news.net/news/2018/08/26/2560134/glavniyat-prokuror-sotir-tsatsarov-shofyorat-koyto-e-upravlyava-avtobusa-katastrofiral-kray-svoge-e-karal-s-53-kmch-pri-razreshenie-40-kmch.html", "text": "Шофьорът, който е управлява автобуса, катастрофирал край Своге, е карал с 53 км./ч. при разрешение 40 км./ч. Това каза главният прокурор на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\nЦацаров посочи, че от утре разследването се възлага на Националната следствена служба, като целта е да се осигури необходимият потенциал и необходимия екип по разследването. „Скоростта на автобуса е преценена на базата на тахографната шайба. Според нея към момента на настъпване на произшествието автобусът се е движил с 53км/ч., като то е извършено в участък, в който има ограничение за 40 км./ч.“, коментира той. \r\nГлавният прокурор посочи, че разследването ще се движи в три насоки. „Първата е свързана с действията на водача. Проверяват се показанията за евентуално отклоняване на вниманието на водача непосредствено преди приемането на маневра, различна от нормалното управление на автобуса. Ще преценим основанията за евентуално повдигане на обвинения днес следобед. Втората насока е превозвачът – за конкретния случаен превоз не е имало уведомление до съответните органи по транспорта, а другият проблем е техническото състояние на автобуса, който не е минал задължителния технически преглед. Третата насока на разследване е свързана със състоянието на пътя“, коментира Цацаров. \r\nЦветилена СИМЕОНОВА", "date": "2018.08.26", "title": "Главният прокурор Сотир Цацаров: Шофьорът, който е управлява автобуса, катастрофирал край Своге, е карал с 53 км./ч. при разрешение 40 км./ч."}
{"url": "http://www.focus-news.net/news/2018/08/26/2560133/ministar-valentin-radev-ima-dosta-predpisaniya-za-uchastaka-v-koyto-stana-katastrofata-kray-svoge.html", "text": "Установихме, че в участъка са правени доста предписания, 4 или 5. Уточняваме точно какви. Това каза на брифинг в Министерски съвет министърът на вътрешните работи Валентин Радев след среща при премиера Бойко Борисов за тежкия инцидент с автобус в Своге, предаде репортер на  Агенция „Фокус“ . „Част от тях са вземани предвид, друга част не са“, посочи той. „Докладвах за контрола на МВР и върху този участък, и по-широко върху проблема за пътните произшествия“, коментира Радев. „На срещата докладвахме и кой е водачът на автобуса, какви нарушения има и от кога има книжка“, обясни вътрешният министър. \r\nЦветилена СИМЕОНОВА", "date": "2018.08.26", "title": "Министър Валентин Радев: Има доста предписания за участъка, в който стана катастрофата край Своге"}
{"url": "http://www.focus-news.net/news/2018/08/26/2560130/glavniyat-prokuror-sotir-tsatsarov-avtobusat-koyto-katastrofira-kray-svoge-e-bil-bez-redoven-tehnicheski-pregled.html", "text": "Автобусът, който катастрофира край Своге, е бил без редовен технически преглед. Това каза главният прокурор на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\nЦацаров посочи, че автобусът е 37 местен и е въведен в експлоатация на 17 август 2001 г. „Той е минал последен годишен технически преглед на 5 февруари 2018 г. С оглед действащата нормативна уредба автобусът подлежи на преглед на всеки шест месеца. Следователно трябва да е преминал технически преглед на 5 август 2018 г. Но такъв няма. Към момента на произшествието автобусът е бил без редовен технически преглед“, обясни главният прокурор. \r\nЦветилена СИМЕОНОВА", "date": "2018.08.26", "title": "Главният прокурор Сотир Цацаров: Автобусът, който катастрофира край Своге, е бил без редовен технически преглед"}
{"url": "http://www.focus-news.net/news/2018/08/26/2560123/kyustendil-katastrofa-e-stanala-v-rayona-na-park-rila-v-dupnitsa-kam-myastoto-na-intsidenta-sa-izprateni-spasitelen-i-meditsinski-ekip.html", "text": "Катастрофа е станала в района на парк „Рила“ в Дупница. Говорителят на Областна дирекция на МВР – Кюстендил Катя Табачка каза за  Радио „Фокус“ – Пирин , че към момента местопроизшествието се обслужва. При подаването на сигнала за инцидента е било заявено, че има нужда от спасителен и медицински екип и такива са били изпратени. \r\nПо непотвърдена информация от очевидец пътнотранспортното произшествие е между два леки автомобила и в момента екипи на пожарната режат ламарини на колите, за да извадят хора, пострадали при катастрофата. \r\nЛивия НИНОВА", "date": "2018.08.26", "title": "Кюстендил: Катастрофа е станала в района на парк „Рила“ в Дупница, към мястото на инцидента са изпратени спасителен и медицински екип"}
{"url": "http://www.focus-news.net/news/2018/08/26/2560131/glavniyat-prokuror-sotir-tsatsarov-shofyorat-na-katastrofiraliya-kray-svoge-avtobus-ima-7-fisha-ne-e-upotrebyaval-alkohol.html", "text": "Шофьорът на катастрофиралия край Своге автобус има 7 фиша, не е употребявал алкохол. Това каза главният прокурор на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\n„Превозвачът е действал без уведомяване на „Автомобилна администрация“ за курса на случаен превоз. Той е търговско дружество, в което има двама съдружници, които на практика управляват и автобусите. И в конкретния случай водачът е именно един от съдружниците“, обясни Цацаров.  \r\nТой уточни, че водачът в момента се намира в болнично заведение и е назначена съдебно-медицинска експертиза за неговото състояние. „Той притежава С категория от 1977 г., а от 1991 г. е професионален шофьор и има всички възможни други категории. До момента има издадени от КАТ 2 наказателни постановления за нарушения и 7 фиша -два от тях са за управление на МПС без колани, за неправилно паркиране и пр. няма каквито и да е санкции за управление на МПС след употреба на алкохол. Незабавно след произшествието от него са взети проби, няма употреба на алкохол и други упойващи вещества“, обясни главният прокурор. \r\nЦветилена СИМЕОНОВА", "date": "2018.08.26", "title": "Главният прокурор Сотир Цацаров: Шофьорът на катастрофиралия край Своге автобус има 7 фиша, не е употребявал алкохол"}
{"url": "http://www.focus-news.net/news/2018/08/26/2560122/inzh-petko-tabakov-napravenata-predi-dve-godini-patna-nastilka-po-otsechkata-sofiya-svoge-nyama-kak-da-se-iznosi-ot-intenzivnostta-na-dvizhenieto-otcheteno-ot-broyachite.html", "text": "Направената преди две години пътна настилка по отсечката София-Своге няма как да се износи от интензивността на движението, отчетено от броячите на пътна инфраструктура. Това каза за  Агенция „Фокус“  инженер Петко Табаков от Българската браншова асоциация \"Пътна безопасност\". По думите му отсечката се намира в урбанизирана територия, в самия град Своге. Според него износената настилка се изразходва от голямo движение. „Аз си направих труда да проверя какво е движението по отсечката, установено от броячите на пътна инфраструктура, и средно дневно миналата година са минавали 3764 превозни средства“, уточни той. „За сравнение ще кажа по автомагистрала „Тракия“ е 8-10 пъти по-интензивно движението“, посочи още инж. Табаков. Според него пътната настилка и обстановка няма основание да се сочат като някакво обстоятелство или причина за инцидента. „Разбрах от колега, не съм ходил на място, че там има ограничение на скоростта от 40 км/ч., а от своя страна е в урбанизирана територия, където е разрешено 50 км/ч.“, обясни той. Според него обстоятелствата съчетани с дъжда имат също своя принос към инцидента. \"Защото ако е запрашена настилката, макар и новасе образува хлъзгав слой\", посочи той.  Инж. Табаков каза, че няма данни за спирачен път или рязко спиране. „По отсечката има поставени пътни знаци, предпазна ограда, която отговаря на изискванията по европейския стандарт, няма смущаващи обстоятелства в пътната обстановка“, уточни още той. По думите му се наблюдава отново упражняване на натиск от някой хора на гърба на пътищата и се пише в публичното пространство за това как била износена настилката и как има недостатъци по пътя. „Трябва да спре да се търси евтина популярност на гърба на потърпевшите. Обстоятелствата се знаят вече, даже самият водач е казал, че е изгубил управление над превозното средство и с рязкото завиване автобусът се преобръща през мантинелата и се срива по ската“, коментира  инж. Табаков.  \r\nДаяна ДЮЛГЕРОВА", "date": "2018.08.26", "title": "Инж. Петко Табаков: Направената преди две години пътна настилка по отсечката София-Своге няма как да се износи от интензивността на движението, отчетено от броячите"}
{"url": "http://www.focus-news.net/news/2018/08/26/2560135/kyustendil-v-uchastvaliya-v-katastrofata-v-dupnitsa-taksimetrov-avtomobil-osven-zhenata-s-fraktura-na-rakata-sa-patuvali-2-detsa-koito-ne-sa-postradali.html", "text": "Трима души са пътували в таксиметровия автомобил, участвал в катастрофата в района на парк „Рила“ в Дупница. Това съобщи за  Радио „Фокус“ – Кюстендил  говорителят на Областна дирекция на МВР – Кюстендил Катя Табачка. Става дума за жена, която е със счупена ръка, и две деца, които не са пострадали. Те са прегледани от екип на Спешен център – Дупница и са освободени за домашно лечение. Няма данни за състоянието на водача на таксиметровия автомобил.  „Фокус“ припомня:   \r\nОколо 15.00 часа в района на парк „Рила“ в Дупница възникна тежък пътен инцидент между лек автомобил „Хонда“ и таксиметрова кола, при който загина 22-годишен мъж. Той е управлявал лекия автомобил, като е пътувал в посока от парка към града.", "date": "2018.08.26", "title": "Кюстендил: В участвалия в катастрофата в Дупница таксиметров автомобил, освен жената с фрактура на ръката, са пътували 2 деца, които не са пострадали"}
{"url": "http://www.focus-news.net/news/2018/08/26/2560121/a1-on-makedoniya-alians-za-albantsite-opredelya-pozitsiyata-si-za-referenduma-za-imeto.html", "text": "В неделя се провежда заседанието на Централното събрание на управляващата македонска албанска партия „Алианс за албанците“, на което трябва да бъде взето решение за позицията на фракцията за предстоящия референдум за Договора с Гърция, който трябва да се състои на 30 септември, предава  македонската електронна медия „А1 Он“ . \r\nПреди започването на заседанието председателят на партия Зиядин Села не е пожелал да изкаже позицията си за допитването. По неговите думи, крайната позиция на партията не зависи само от него, а от цялото Централно събрание като върховния орган на фракцията. \r\nВъв връзка с изявлението на председателя на македонския парламент Талат Джафери, че всички партии трябва да изкажат позицията си за референдума в срок от 3 дни, Села заяви, че това е дръзко поведение, натиск и намеса във вътрешните решения на партията. \r\nЗаседанието е закрито за медиите и след неговия край, председателят на „Алианс за албанците“ ще съобщи позицията й пред обществеността. \r\nПревод и редакция:", "date": "2018.08.26", "title": "„А1 Он“ (Македония): „Алианс за Албанците“ определя позицията си за референдума за името"}
{"url": "http://www.focus-news.net/news/2018/08/26/2560138/zornitsa-radonova-balgarski-turisticheski-sayuz-balgarskiyat-turist-e-stanal-po-otgovoren.html", "text": "Българският турист е станал по-отговорен. Това каза Зорница Радонова, изпълнителен секретар на Българския туристически съюз в интервю за  Агенция „Фокус“  „Всички туристи се движат по маркираните пътеки. Вече не изхвърлят боклуците встрани от пътеката, а си ги прибират в раницата и ги изнасят от планината“, отбеляза тя. \"Вече организираният туризъм е достатъчно развит. Дано се запази в същия вид. Хубаво е и при индивидуалният туризъм по същия начин да се запази любовта към природата. Не е само тръпката да изкачиш един връх и да се върнеш. Тръпката е да отидеш, да се наслаждаваш на природните красоти, да ги пазиш и да се върнеш щастлив и доволен от това, което си видял\", допълни Зорница Радонова. Пълния текст на интервюто четете по-късно в „Мнение”", "date": "2018.08.26", "title": "Зорница Радонова, Български туристически съюз: Българският турист е станал по-отговорен"}
{"url": "http://www.focus-news.net/news/2018/08/26/2560141/alsat-m-makedoniya-opozitsionnite-albanski-partii-vse-oshte-nyamat-konkretna-pozitsiya-za-referenduma-za-imeto.html", "text": "Всички албански политически партии освен най-голямата - Демократичния съюз за интеграция (ДСИ), все още се двоумят как ще постъпят по отношение на референдума за името в Македония и са готови да проведат общи преговори преди 30 септември. Фадил Зендели, представител на тетовското крило на Движението „Беса“ - на Билал Касами, което не участва в управлението, заяви, че такова заседание е трябвало да се проведе преди да се подпише договорът между Македония и Гърция, за да се разговаря за възможните последици за албанската идентичност, предава  излъчващият на албански скопски телевизионен канал „Алсат – М“ . \r\n„Нямам информация за каквато и да била инициатива за организиране на среща на албанските политически партии. Това, което мога да кажа е, че всички албански политически партии подкрепят договора с Гърция. Има само няколко нюанса по въпроса за организацията на референдума, но не и за самия договор Гърция като процес, или друга важна стъпка по пътя на евроинтеграция. Но, трябва да се вземат предвид забележките към договора, които имаме като албанци и които ще имаме като общност в политическия живот на страната“, заяви Зендели, депутат от „Беса“ на Касами. \r\nМедията отбелязва, че недоволни от недостатъчната координация между албанските партии са и от „Алианс за албанците\". Но от партията на Зиядин Села обясняват, че лидерите на тези фракции трябва да се съберат преди промените в Конституцията, които трябва да се въведат след референдума. \r\n„Алсат – М“ представят позицията на „Алианс за албанците“: \r\n„В договора Али Ахмтеи нарича албанците македонци, което противоречи на общата декларация на албанските политически партии. Сега, в навечерието на референдума и конституционните промени, свикването на кръгла маса е нещо, което е необходимо, за да може албанският национален интерес да бъде част от конституционните промени, затова Алианса за албанците подкрепя идеята за свикване на кръгла маса на политическите партии“. \r\nМедията отбелязва, че дори и от Движението „Беса“ на Африм Гаши, което участва в правителството, не отхвърлят нуждата от такава среща, но смятат, че най-важен е позитивният изход на референдума: \r\n„За Движението Беса успехът на референдума е основен държавен интерес, но също така и албански национален интерес, а всяка координация за тези интереси е важна, а дори и необходима. Разбира се, ние сме за истински и значителни срещи, а не за формални срещи. Ако има такава инициатива, ние ще я разгледаме сериозно и ще отговорим. Оставаме сериозно посветени на това, референдумът да бъде успешен“. \r\n„Алсат – М“ припомня, че общата декларация на албанските политически партии, подписана веднага след последните парламентарни избори предвижда постигане на цялостна равнопоставеност между албанците и славянското население в Македония в съгласие с Охридския договор, подкрепа за специализираната прокуратура на страната и постигане на икономическа равнопоставеност... Предвидено е кръглата маса на албанските политически партии да функционира според принципа на ротация, но и да се провежда преди вземането на важни държавни решения. \r\nПревод и редакция:", "date": "2018.08.26", "title": "„Алсат – М“ (Македония): Опозиционните албански партии все още нямат конкретна позиция за референдума за името"}
{"url": "http://www.focus-news.net/news/2018/08/26/2560144/sport-dimitar-kuzmanov-specheli-titlata-na-turnira-v-poznan.html", "text": "Българският тенисист Димитър Кузманов спечели турнира на червени кортове в послкия град Познан с награден фонд 25 хиляди долара. Поставеният под номер едно в схемата победи с 6:4, 6:1 Гейс Брауър от Холандия на финала за 68 минути. Това е пета титла за сезона и общо 17-а в кариерата на Кузманов от сериите ITF. Българинът добави 27 точки към актива си в световната ранглиста и 3600 долара от наградния фонд.", "date": "2018.08.26", "title": "Спорт: Димитър Кузманов спечели титлата на турнира в Познан"}
{"url": "http://www.focus-news.net/news/2018/08/26/2560137/glavniyat-prokuror-sotir-tsatsarov-polucheni-sa-tri-signala-che-na-patya-kray-svoge-kadeto-katastrofira-avtobusat-tryabva-podmyana-na-asfalta-no-merki-ne-sa-predprieti.html", "text": "Получени са три сигнала, че на пътя край Своге, където катастрофира автобусът, трябва подмяна на асфалта, но мерки не са предприети. Това каза главният прокурор на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\n„Имаме данни от началника на РУ – Своге, който е изпратил 3 сигнални писма до АПИ и до всички други органи, които са свързани с необходимостта от обезопасяване на няколко пътни участъка в съответното трасе, включително и там, където е станало произшествието. В сигналите се посочва, че трябва спешно обезопасяване на участъка и към този момент не са предприети мерки за подмяна на асфалтовото покритие. В едно от писмата от 27 ноември 2017 г. се посочва следното: „От началото на 2017 г. в този участък са настъпили 6 ПТП-та с един загинал и шестима ранени. Въпреки въведеното ограничение за движение от 40 км./ч. и съобразяване на водачите с него, поради лошото сцепление с асфалтовото покритие водачите губят контрол, навлизат в насрещното платно и реализират катастрофи. Ще проверим начина на ремонта на конкретния пътен участък“. Ще проверим цялата документация и цялата процедура по паспортизацията на пътя след изпълнението му като такъв с отлично качество, както и всички сигнали с действия на АПИ и действия на конкретния изпълнител“, обясни Цацаров. \r\nТой посочи, че ограничението от 40 км./ч. е било поставено в резултат на констатираните нарушения на асфалтовата покривка. „Както и в резултат на това, че АПИ е предприела действия, които са свързани с изисквания към изпълнителя да осъществи необходимия ремонт в рамките на гаранционния срок и поради неосъществяването му се е наложило поставянето на знака за ограничение. Предстои изискване на цялата документация в тази насока от АПИ и МРРБ –искаме договорът за изпълнение, приемането на пътя и паспортизацията му, която очевидно не отговаря на действителното му състояние и последващите действия“, коментира Цацаров. \r\nЦветилена СИМЕОНОВА", "date": "2018.08.26", "title": "Главният прокурор Сотир Цацаров: Получени са три сигнала, че на пътя край Своге, където катастрофира автобусът, трябва подмяна на асфалта, но мерки не са предприети"}
{"url": "http://www.focus-news.net/news/2018/08/26/2560140/glavniyat-prokuror-sotir-tsatsarov-vse-oshte-ne-e-yasna-prichinata-za-katastrofata-kray-svoge-ne-izklyuchvame-nito-edna-versiya.html", "text": "Все още не е ясна причината за катастрофата край Своге, не изключваме нито една версия. Това каза главният прокурор на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\nЦацаров посочи, че е трудно да се направи обосновано предположение каква е причината за катастрофата. „На този начален етап, когато решенията са в ръцете и на наблюдаващи прокурори, и на колеги сега разследващи полицаи, а утре следователи от националното следствие, всяко изречение би било доста непредпазливо. Началният анализ показва, че не можем да изключим нито една версия. Може да се окаже, че автобусът, въпреки че не е минал технически преглед, е напълно технически изправен“, обясни той. \r\nГлавният прокурор коментира, че върху всички версии за инцидента ще се действа изключително активно. „Планираме дори съдебно-технически експертизи, които по най-бързия начин да изземат проби от асфалтовата покривка, тя да бъде подложена на изследване и да се прецени не само как е сключен договорът с фирмата изпълнител, но и какво е състоянието на асфалта. На този етап работим в насока за търсене на наказателна отговорност и на други лица не само по направление транспорт“, коментира Цацаров. \r\nЦветилена СИМЕОНОВА", "date": "2018.08.26", "title": "Главният прокурор Сотир Цацаров: Все още не е ясна причината за катастрофата край Своге, не изключваме нито една версия"}
{"url": "http://www.focus-news.net/news/2018/08/26/2560136/ministar-kiril-ananiev-dve-ot-zhenite-nastaneni-v-pirogov-sa-v-izklyuchitelno-tezhko-sastoyanie.html", "text": "Службите на Министерството на здравеопазването полагат всички грижи, които са необходими, за да се възстановят пациентите, пострадали при катастрофата край Своге. Това каза министърът на здравеопазването Кирил Ананиев след срещата на институциите в Министерски съвет във връзка с трагичния инцидент край Своге, предаде репортер на  Агенция \"Фокус\" . Министър Ананиев изрази съболезнования от името на цялото правителство към близките на загиналите и пожела бързо възстановяване на пострадалите.  Той благодари на медицинските екипи, които са дали всичко от себе си, за да помогнат на пострадалите. „Министерството на здравеопазването и неговите органи създадоха  пълна организация, за да могат да бъдат подпомогнати пациентите. Бяха необходими 15 линейки. 15 линейки стигнаха на време и извозиха своевременно ранените. Беше необходимо да бъдат направени множество изследвания, не пожалихме сили, апаратура и труд. Направени бяха всички изследвания, за да знаем как да продължат след това леченията на всеки един отделен пациент. Бяха осигурени необходимите медикаменти и кръв за всички групи, така че да няма критична ситуация“, увери здравният министър. Той уточни, че две от жените, настанени в „Пирогов“, са в изключително тежко състояние. „Интубирани са и са на изкуствено дишане“, посочи министър Ананиев. По думите му от настанените в Окръжна болница в най-тежко състояние е 62-годишна жена, която също е интубирана и се намира в критично състояние след операция. „Уверявам Ви, че службите на Министерството на здравеопазването полагат всички грижи, които са необходими, за да могат пациентите по най-бързия възможен начин да възстановят своето състояние“, подчерта той, като уточни, че за пациентите в критично състояние предстои да се направят необходимите изследвания и операции.  \r\nЦветилена СИМЕОНОВА", "date": "2018.08.26", "title": "Министър Кирил Ананиев: Две от жените, настанени в „Пирогов“, са в изключително тежко състояние"}
{"url": "http://www.focus-news.net/news/2018/08/26/2560142/kiril-stoyanov-kmet-na-selo-samuilovo-poslednite-orehovi-darveta-koito-padnaha-na-patya-petrich-parvomay-zadrastiha-dvizhenieto-i-edva-ne-otneha-choveshki-zhivot.html", "text": "Апелирам всички граждани на община Петрич, чрез вашата медия – да намерят местата на подписката и да се подишат в нея, защото, наистина чист, късмет е, че последните орехови дървета, които паднаха на пътя и задръстиха движението. не отнеха човешки живот. Това каза за  Радио „Фокус“ – Пирин  кметът на село Самуилово, община Петрич, Кирил Стоянов, който тази седмица, заедно с кметове от другите села в Подгорието и Огражден, започна подписка с искане за премахване на орехите в района. По думите му във всяко едно населено място в общината има обособени места за подписката.  \r\n„Ако имат нужда от съдействие, то могат да потърсят кметовете по населени места, които знаят точно къде са пунктовете. В общи линии във всяко кметство има листове, също и в местни кафенета, магазини и така нататък. На самите листове пише: „Подписка в подкрепа на изсичането на ореховите дървета по пътя Петрич – Първомай“, каза още Стоянов. Той добави, че с първата подписка, инициирана преди време, са постигнати доста неща, но не и окончателно решаване на проблема. „Бе събрана комисия, която направи оглед на място. Освен това бяха събрани всички необходими документи за започване процедура по премахването на опасните дървета, но дърветата и към днешната дата са там – това е знак, че работата не е свършена. Лошото е, че проблемът с тези дървета датира от повече от 30 години. Първи с тяхното изсичане се заема тогавашният шеф на горското Страхил Иванов, след него - шефът на КАТ по онова време, Павел Канджиков. През 2007-2008 г. битката започвам да водя аз, до ден днешен“, добави Стоянов.  \r\nСпоред него, с подкрепата на кмета на Община Петрич Димитър Бръчков, който наистина разбира какво се случва на този път, тъй като лично е свидетел на последните случаи с паднали дървета и затваряне на пътя, е ясно, че всички гледат в една посока и нещата ще се случат. „Всичко това е в полза на жителите на подгорските и огражденските села“, посочи Стоянов. \r\nЛивия НИНОВА", "date": "2018.08.26", "title": "Кирил Стоянов, кмет на село Самуилово: Последните орехови дървета, които паднаха на пътя Петрич – Първомай, задръстиха движението и едва не отнеха човешки живот"}
{"url": "http://www.focus-news.net/news/2018/08/26/2560148/luidzhi-di-mayo-vitsepremier-i-ikonomicheski-ministar-na-italiya-mozhe-da-nalozhim-veto-na-byudzheta-na-es-na-sledvashtata-sreshta-na-varha.html", "text": "Италия разглежда възможността да наложи вето на многогодишния бюджет на Европейския съюз на следващата среща на върха на държавните глави и премиерите на страните от Съюза. Това заяви в неделя във „Фейсбук“ вицепремиерът и икономически министър на Италия Луиджи ди Майо, предава  ТАСС . \r\n„В момента работим над възможността да наложим вето при гласуване на бюджета на ЕС на следващата среща на върха. И ние имаме намерение внимателно да изучим всички европейски предложения и тези, които не са ни изгодни, ще ги блокираме“, заяви ди Майо. По неговите думи, на първо място е споразумението за свободна търговия между Съюза и Канада (СЕТА), което може да не бъде ратифицирано от италианския парламент. \r\nПо-рано пресслужбата на правителството в Рим разпространи заявление на премиера Джузепе Конте, в което той осъжда нежеланието на европейските партньори да сътрудничат в решаването на миграционните проблеми. „В сегашните условия Италия счита за невъзможно да подкрепи бюджет, в който не се следва определена последователност в осъществяването на социалните програми. И в това се съдържа нашия принос в развитието на Европа, защото ние не можем да се задоволим само с общия пазар и блок, който се основава само на икономически интереси“, заяви министър-председателят. \r\nТАСС припомня, че изострянето на отношенията между Рим и Брюксел е свързано с миграционните проблеми. Новото правителство на Италия, съставено от партиите „Движение ‚5 Звезди‘“ и „Лига“ си постави за задача да спре мигрантския поток от Северна Африка. Рим настоява събраните в Средиземно море бежанци да бъдат разпределяни сред различни европейски пристанища, а не само в италианските и забрани влизането на кораби с мигранти в пристанищата на Апенините. На последната среща на върха на ЕС в края на юни беше постигната договорка за разделяне на отговорността за приемане на мигрантите между европейските страни, но, както твърди италианското правителство, тя не се изпълнява от европейските партньори. \r\nОт ЕС определиха заплахите на Италия като безсмислени и контрапродуктивни. Освен това, от Европейската комисия напомнят за това, колко получава Италия от структурните фондове на ЕС и посочват, че съкращаването на вноските на първо място ще удари по финансирането на националните програми за развитие. \r\nПревод и редакция:", "date": "2018.08.26", "title": "Луиджи ди Майо, вицепремиер и икономически министър на Италия: Може да наложим вето на бюджета на ЕС на следващата среща на върха"}
{"url": "http://www.focus-news.net/news/2018/08/26/2560143/ministar-nikolay-nankov-5-pati-ot-api-sa-iziskvali-ot-firmata-izpalnitel-da-otstranyava-defekti-po-patya-na-koyto-stana-katastrofata-kray-svoge.html", "text": "От март до юли от АПИ пет пъти са уведомявали фирмата- изпълнител на обекта, във връзка с активизиране на гаранцията, да отстрани посочени дефекти. Те не са само в участъка на произшествието, където говорим за компрометирани характеристики на износващия пътен слой и лошо сцепление с горния износващ слой на асфалта. Това каза на брифинг в Министерски съвет министърът на регионалното развитие и благоустройство Николай Нанков след среща при премиера Бойко Борисов за тежкия инцидент с автобус в Своге, предаде репортер на  Агенция „Фокус“ . „От АПИ последно на 27 юли са изискали моментално стартиране на възстановителни дейности от фирмата, съгласно сключения през 2011 година договор и течащата гаранция“, обяви той. „Подобен ремонт не е стартирал, въпреки указаният срок за приключване на тези дейности, който е 15 август“, изтъкна регионалният министър. Той обясни, че пътят е възложен за рехабилитация през 2011 година и въведен в експлоатация през 2016 година. „Издаден е технически паспорт през февруари 2017 година. Всички експерти от административните структури, от институциите, от участниците в строителния процес са подписали протоколите без забележки“, посочи Николай Нанков. „В края на 2017 година от Областната дирекция на полицията София сигнализират в Областно пътно управление за повишена честота на пътнотранспортни произшествия в някои от участъците и специално в участъка, в който се случи трагичният инцидент вчера“, каза още министърът. \r\nЦветилена СИМЕОНОВА", "date": "2018.08.26", "title": "Министър Николай Нанков: 5 пъти от АПИ са изисквали от фирмата-изпълнител да отстранява дефекти по пътя, на който стана катастрофата край Своге"}
{"url": "http://www.focus-news.net/news/2018/08/26/2560146/ekspertna-grupa-ot-instituta-za-patna-bezopasnost-zapochva-na-27-avgust-nezavisimo-razsledvane-na-prichinite-doveli-do-tezhkiya-intsident-kray-svoge.html", "text": "В 06.00 часа на 27 август 2018 г. експертна група от Института за пътна безопасност (ИПИ) ще започне действия по провеждането на независимо разследване на причините, довели до тежкия пътнотранспортен инцидент до град Своге. Това съобщиха от пресцентъра на  ИПИ .", "date": "2018.08.26", "title": "Експертна група от Института за пътна безопасност започва на 27 август независимо разследване на причините, довели до тежкия инцидент край Своге"}
{"url": "http://www.focus-news.net/news/2018/08/26/2560152/burgas-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Бургас, съобщи за  Радио „Фокус“-Бургас  дежурният от Областно пътно управление-Бургас. Пътищата са сухи, нормално проходими, видимостта е отлична. По-натоварен е трафикът в направленията Слънчев бряг-Бургас и Созопол-Бургас, както и по автомагистрала „Тракия“ в посока София. \r\nПо-интензивно е движението в град Бургас в района на кръговото кръстовище „Трапезица”, пред Окръжна болница, при кръстовището между улиците „Спортна“ и „Индустриална“, по бул. „Сан Стефано“, в участъци от бул. „Демокрация” и около големите търговски обекти в кварталите „Изгрев” и „Славейков”. \r\nДеница ДИМИТРОВА", "date": "2018.08.26", "title": "Бургас: С нормална интензивност е движението по пътищата в областта"}
{"url": "http://www.focus-news.net/news/2018/08/26/2560151/ria-novosti-velikobritaniya-vdigna-iztrebiteli-nad-cherno-more-zaradi-ruski-samoleti.html", "text": "Британски изтребители Eurofighter Typhoon в неделя сутринта са съпроводили два руски самолета над акваторията на Черно море, съобщава пресслужбата на кралските военновъздушни сили, предава  РИА Новости . \r\nКакто се казва в съобщението на ведомството, самолетите са излетели от авиобаза в Румъния в отговор на полет на самолет за борба с подводници Бе-12 и военнотранспортен многоцелеви самолет Ан-26 от Военнокосмическите сили на Русия. \r\n„Това е трети случай през тази седмица, когато изтребители от кралските ВВС в рамките на мисия на НАТО по патрулиране на въздушното пространство са вдигнати за предотвратяване на провокационни действия от страна на руски самолети и за оказване на поддръжка на Румъния и съюзниците в Алианса“, се отбелязва в заявлението. \r\nПри това, по думите на един от пилотите от ВВС на Великобритания и двата руски самолета предполагаемо са навлезли във въздушното пространство на Румъния. Както е заявил военният, приближаването е изпълнено „безопасно и професионално от двете страни“. \r\nРИА припомня, че в петък британското Министерство на отбраната съобщи за поредно съпровождане на руски самолети във въздушното пространство над Черно море. Изтребители Eurofighter Typhoon от кралските ВВС изпълниха приближаване към руски самолет за борба с подводници Бе-12. От руското посолство в Лондон определиха тези действия като провокация. \r\n„... Каква хипотетична заплаха за Великобритания или дори нейните съюзници представлява руски патрулен самолет, летящ в близост до собственото руско крайбрежие, намиращо се на повече от 2000 километра от Британските острови“, заявиха от дипломатическото представителство и добавиха:  \r\n„Вместо да засилват сигурността на който и да е, британските власти използват това военно присъствие (в района на Черно море) за провокативни акции. Не само с думи, както, за съжаление, правят, но и с реални военни действия, което просто е опасно“. \r\nПревод и редакция:", "date": "2018.08.26", "title": "РИА Новости: Великобритания вдигна изтребители над Черно море заради руски самолети"}
{"url": "http://www.focus-news.net/news/2018/08/26/2560145/ministar-ivaylo-moskovski-pri-proverkata-na-avtobusa-katastrofiral-kray-svoge-ne-sa-ustanoveni-narusheniya.html", "text": "При проверката на автобуса, катастрофирал край Своге, не са установени нарушения. Това каза министърът на транспорта, информационните технологии и съобщенията Ивайло Московски на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\nМинистър Московски посочи, че днес сутринта е приключила проверката на фирмата превозвач и документацията е предадена на разследващите органи. „Фирма „Мобилус – 5“ ООД е компанията превозвач. Тя притежава валиден лиценз за извършване на автобусен превоз на пътници, валиден до 14 март 2027 г. Фирмата е регистрирана в град Божурище и притежава доказана финансова стабилност, валидна до март 2019 г. На 5 април 2018 г. „Автомобилна администрация“ е извършила цялостна комплексна проверка на компанията и не са били установени нарушения. Проверката установява и констатира, че в лиценза на фирмата има вписани общо 6 автобуса от категория М2 и М3. Автобусът, който участва в този инцидент, е с дата на първа регистрация 2001 г.“, обясни Московски. \r\nЦветилена СИМЕОНОВА", "date": "2018.08.26", "title": "Mинистър Ивайло Московски: При проверката на автобуса, катастрофирал край Своге, не са установени нарушения"}
{"url": "http://www.focus-news.net/news/2018/08/26/2560153/sport-uotford-s-treta-poredna-pobeda-vav-visshata-liga.html", "text": "Уотфорд продължи отличното си представяне от началото на сезона в английската Висша лига, след като записа трета поредна победа с 2:1 над Кристал Палъс на своя стадион „Викаридж роуд“ и е на върха в класирането, заедно с Ливърпул. Отборът започва с три поредни успеха в групата на майсторите за първи път в историята си. В 18:00 започнаха и останалите две срещи от трети кръг на шампионата за неделя – Нюкасъл срещу Челси и Фулъм срещу Бърнли.", "date": "2018.08.26", "title": "Спорт: Уотфорд с трета поредна победа във Висшата лига"}
{"url": "http://www.focus-news.net/news/2018/08/26/2560149/halil-letifov-komisiya-po-transport-v-ns-otnovo-shte-povdignem-debata-za-zadalzhitelnoto-postavyane-na-kolani-v-avtobusite.html", "text": "Отново ще поставим дебата за задължителното поставяне на колани в автобусите. Това каза зам.-председателят на ДПС и председател на комисията по транспорт в Народното събрание Халил Летифов на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\nЛетифов посочи, че дебатът за промени в Закона за движение по пътищата е бил отворен с голяма сила заради трагедията. „Отново се отвори дебатът за поставяне задължително на колани в автобусите – той вече е бил предмет на работа на Комисията по транспорт. Винаги сме се отнасяли изключително отговорно към тази тема. Ще поставим това в дебат, за да се намери добро решение. Това ще направим на първия блицконтрол след старта на заседанията на парламента“, обясни той. \r\nЦветилена СИМЕОНОВА", "date": "2018.08.26", "title": "Халил Летифов, комисия по транспорт в НС: Отново ще повдигнем дебата за задължителното поставяне на колани в автобусите"}
{"url": "http://www.focus-news.net/news/2018/08/26/2560154/premierat-boyko-borisov-otmenya-poseshtenieto-si-v-albaniya-toy-be-pokanen-da-uchastva-v-neformalna-sreshta-na-premierite-na-shestte-strani-ot-zapadnite-balkani.html", "text": "Министър-председателят Бойко Борисов отменя посещението си в Албания заради обявения в понеделник ден на национален траур в памет на жетвите от тежката катастрофа край Своге. това съобщиха от  правителствената информационна служба . Българският премиер беше поканен да участва в неформалната среща на премиерите на шестте страни от Западните Балкани за регионалната икономическа интеграция. На форума в град Дуръс е предвидено да се обсъжда изработването на обща визия за Стратегията за интеграция на шестте страни от региона, както и създаването и укрепването на Регионалното икономическо пространство.  \r\nОсвен министър-председателите, в събитието участие ще вземат еврокомисарят по европейската политика за съседство и преговори за разширяване Йоханес Хан и президентът на Европейската банка за възстановяване и развитие Сума Чакрабарти.", "date": "2018.08.26", "title": "Премиерът Бойко Борисов отменя посещението си в Албания, той бе поканен да участва в неформална среща на премиерите на шестте страни от Западните Балкани"}
{"url": "http://www.focus-news.net/news/2018/08/26/2560156/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Движението по автомагистрала „Струма“, главен път Е-79 и второкласен път 19 Симитли – Гоце Делчев в Благоевградска област е натоварено, но не се образуват колони от автомобили. Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти в областта. В региона не се извършват ремонтни дейности по републиканската пътна мрежа, заради които да са въведени ограничения за движението. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nС нормална интензивност е движението по основните улици и булеварди в град Благоевград. По-натоварен е трафикът по входните и изходните пътни артерии на града. По булевардите „Васил Левски“, „Св. Димитър Солунски“ и „Св. св. Кирил и Методий“ двинението е интензивно, но не се образуват задръствания. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.26", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/08/26/2560157/pazardzhik-natovareno-e-dvizhenieto-v-uchastaka-na-glaven-pat-i-8-v-oblastta.html", "text": "Натоварено е движението в участъка на главен път I-8 Белово - Пазарджик - Пловдив в Пазарджишка област, предаде репортер на  Радио „Фокус“ – Пазарджик . Движат се много автомобили и автобуси в посока Пазарджик. Патрул на „Пътна полиция“ е разположен на разклона при Септемврийски ханчета, както и на входа на Пазарджик по пътя от село Звъничево.  \r\nПътните настилки са сухи. \r\nАлбена ЖИЛЕКОВА", "date": "2018.08.26", "title": "Пазарджик: Натоварено е движението в участъка на главен път I-8 в областта"}
{"url": "http://www.focus-news.net/news/2018/08/26/2560159/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на македонската албанска политическа партия „Алианс за албанците“ Зиядин Села след двучасови дебати по време на събранието на Централното събрание на фракцията заяви, че е взето решение да се подкрепи референдума, предвиден за 30 септември, но партията продължава да има забележки към подписания договор с Гърция, предава  македонската агенция „Макфакс“ . \r\n„Нито правителството на Македония, нито пък правителството на Гърция има легитимност да решава за националността и езика на гражданите. Ние, конкретно, имаме забележки по тези две точки от договора с Гърция“, заяви Села. \r\nПо отношение на обявения блок, който ще се формира за провеждане на кампанията в подкрепа на референдума от страна на албанските партии, председателят на „Алианса за албанците“ подчерта, че това е блок, формиран от правителството, за който партията все още не е взела решение дали ще се включи. Той допълни, че в рамките на кампанията за референдума, ще се говори за всичко онова, което правителството е направило досега заедно със своите политически партньори. \r\n„Доколкото съответства на нашия дневен ред да говорим за свършеното от правителството и албанските партньори досега, можем да седнем на една маса за провеждане на кампанията. Но ако не се съгласят на това, ще водим кампанията отделно“, обясни политикът. \r\nСела е категоричен, че не е важно за него колко пари ще получи „Алианс за албанците“ от общата сума, която правителството отделя на парламентарните партии за провеждане на кампанията, защото, както подчерта той, партията не е за продан. \r\n***  Британски изтребители Eurofighter Typhoon в неделя сутринта са съпроводили два руски самолета над акваторията на Черно море, съобщава пресслужбата на кралските военновъздушни сили, предава  РИА Новости . \r\nКакто се казва в съобщението на ведомството, самолетите са излетели от авиобаза в Румъния в отговор на полет на самолет за борба с подводници Бе-12 и военнотранспортен многоцелеви самолет Ан-26 от Военнокосмическите сили на Русия. \r\n„Това е трети случай през тази седмица, когато изтребители от кралските ВВС в рамките на мисия на НАТО по патрулиране на въздушното пространство са вдигнати за предотвратяване на провокационни действия от страна на руски самолети и за оказване на поддръжка на Румъния и съюзниците в Алианса“, се отбелязва в заявлението. \r\nПри това, по думите на един от пилотите от ВВС на Великобритания и двата руски самолета предполагаемо са навлезли във въздушното пространство на Румъния. Както е заявил военният, приближаването е изпълнено „безопасно и професионално от двете страни“. \r\nРИА припомня, че в петък британското Министерство на отбраната съобщи за поредно съпровождане на руски самолети във въздушното пространство над Черно море. Изтребители Eurofighter Typhoon от кралските ВВС изпълниха приближаване към руски самолет за борба с подводници Бе-12. От руското посолство в Лондон определиха тези действия като провокация. \r\n„... Каква хипотетична заплаха за Великобритания или дори нейните съюзници представлява руски патрулен самолет, летящ в близост до собственото руско крайбрежие, намиращо се на повече от 2000 километра от Британските острови“, заявиха от дипломатическото представителство и добавиха:  \r\n„Вместо да засилват сигурността на който и да е, британските власти използват това военно присъствие (в района на Черно море) за провокативни акции. Не само с думи, както, за съжаление, правят, но и с реални военни действия, което просто е опасно“. \r\n*** Италия разглежда възможността да наложи вето на многогодишния бюджет на Европейския съюз на следващата среща на върха на държавните глави и премиерите на страните от Съюза. Това заяви в неделя във „Фейсбук“ вицепремиерът и икономически министър на Италия Луиджи ди Майо, предава  ТАСС . \r\n„В момента работим над възможността да наложим вето при гласуване на бюджета на ЕС на следващата среща на върха. И ние имаме намерение внимателно да изучим всички европейски предложения и тези, които не са ни изгодни, ще ги блокираме“, заяви ди Майо. По неговите думи, на първо място е споразумението за свободна търговия между Съюза и Канада (СЕТА), което може да не бъде ратифицирано от италианския парламент. \r\nПо-рано пресслужбата на правителството в Рим разпространи заявление на премиера Джузепе Конте, в което той осъжда нежеланието на европейските партньори да сътрудничат в решаването на миграционните проблеми. „В сегашните условия Италия счита за невъзможно да подкрепи бюджет, в който не се следва определена последователност в осъществяването на социалните програми. И в това се съдържа нашия принос в развитието на Европа, защото ние не можем да се задоволим само с общия пазар и блок, който се основава само на икономически интереси“, заяви министър-председателят. \r\nТАСС припомня, че изострянето на отношенията между Рим и Брюксел е свързано с миграционните проблеми. Новото правителство на Италия, съставено от партиите „Движение ‚5 Звезди‘“ и „Лига“ си постави за задача да спре мигрантския поток от Северна Африка. Рим настоява събраните в Средиземно море бежанци да бъдат разпределяни сред различни европейски пристанища, а не само в италианските и забрани влизането на кораби с мигранти в пристанищата на Апенините. На последната среща на върха на ЕС в края на юни беше постигната договорка за разделяне на отговорността за приемане на мигрантите между европейските страни, но, както твърди италианското правителство, тя не се изпълнява от европейските партньори. \r\nОт ЕС определиха заплахите на Италия като безсмислени и контрапродуктивни. Освен това, от Европейската комисия напомнят за това, колко получава Италия от структурните фондове на ЕС и посочват, че съкращаването на вноските на първо място ще удари по финансирането на националните програми за развитие. \r\n***  Всички албански политически партии освен най-голямата - Демократичния съюз за интеграция (ДСИ), все още се двоумят как ще постъпят по отношение на референдума за името в Македония и са готови да проведат общи преговори преди 30 септември. Фадил Зендели, представител на тетовското крило на Движението „Беса“ - на Билал Касами, което не участва в управлението, заяви, че такова заседание е трябвало да се проведе преди да се подпише договорът между Македония и Гърция, за да се разговаря за възможните последици за албанската идентичност, предава  излъчващият на албански скопски телевизионен канал „Алсат – М“ . \r\n„Нямам информация за каквато и да била инициатива за организиране на среща на албанските политически партии. Това, което мога да кажа е, че всички албански политически партии подкрепят договора с Гърция. Има само няколко нюанса по въпроса за организацията на референдума, но не и за самия договор Гърция като процес, или друга важна стъпка по пътя на евроинтеграция. Но, трябва да се вземат предвид забележките към договора, които имаме като албанци и които ще имаме като общност в политическия живот на страната“, заяви Зендели, депутат от „Беса“ на Касами. \r\nМедията отбелязва, че недоволни от недостатъчната координация между албанските партии са и от „Алианс за албанците\". Но от партията на Зиядин Села обясняват, че лидерите на тези фракции трябва да се съберат преди промените в Конституцията, които трябва да се въведат след референдума. \r\n„Алсат – М“ представят позицията на „Алианс за албанците“: \r\n„В договора Али Ахмтеи нарича албанците македонци, което противоречи на общата декларация на албанските политически партии. Сега, в навечерието на референдума и конституционните промени, свикването на кръгла маса е нещо, което е необходимо, за да може албанският национален интерес да бъде част от конституционните промени, затова Алианса за албанците подкрепя идеята за свикване на кръгла маса на политическите партии“. \r\nМедията отбелязва, че дори и от Движението „Беса“ на Африм Гаши, което участва в правителството, не отхвърлят нуждата от такава среща, но смятат, че най-важен е позитивният изход на референдума: \r\n„За Движението Беса успехът на референдума е основен държавен интерес, но също така и албански национален интерес, а всяка координация за тези интереси е важна, а дори и необходима. Разбира се, ние сме за истински и значителни срещи, а не за формални срещи. Ако има такава инициатива, ние ще я разгледаме сериозно и ще отговорим. Оставаме сериозно посветени на това, референдумът да бъде успешен“. \r\n„Алсат – М“ припомня, че общата декларация на албанските политически партии, подписана веднага след последните парламентарни избори предвижда постигане на цялостна равнопоставеност между албанците и славянското население в Македония в съгласие с Охридския договор, подкрепа за специализираната прокуратура на страната и постигане на икономическа равнопоставеност... Предвидено е кръглата маса на албанските политически партии да функционира според принципа на ротация, но и да се провежда преди вземането на важни държавни решения. \r\n*** Украинските посланици са в Донбас заедно с министъра на външните работи Павел Климкин съобщи в неделя посланикът на Киев в Покша Андрей Дешица в „Туитър“, предава  РИА Новости. \r\nДипломатическите представители на Украйна в много страни се събраха тези дни в страната на съвещание на ръководителите на дипломатическите представителства на страната, което трябва да се проведе на 27 и 28 август. \r\n„Практическото измерение на днешното съвещание на посланиците е пътуване в зоната на бойните действия в Донбас“, написа Дешица. \r\nТой публикува фотография, на която посланиците са се наредили пред самолета, както и снимки от самолета, където седи до Климкин. \r\nПосланикът на Украйна в Германия Андрей Мелник също написа в „Туитър“, че се провежда „малко необичайна дипломатическа мисия: заедно с нашите военни, посланиците летят към фронтовата линия“. \r\n***    Албанският министър на външните работи и европейските въпроси, Дитмир Бушати, заяви, че желае успешен референдум в Македония на 30 септември, който, според него, ще е „възможност за развитие на страната“, предава македонското електронно издание   „Курир“. \r\nТой подчерта, че Албания е подкрепяла диалога между Атина и Скопие, а в същото време насърчава единството на албанския политически фактор в съседната страната, за да участва в преобразуванията, които „ще позволят на Скопие напредък в процеса на присъединяване към евроатлантическите структури“. \r\n„ В този процес ролята на албанците е решаваща. Демократичната стабилност, междуетническите отношения и членството на Северна Македония в НАТО са в интерес на албанците. Изпълнението на задълженията, произтичащи от този процес са от особена важност за Западните Балкани“, смята Бушати. \r\n„ Ние винаги сме били заинтересовани от стабилността и демократичното развитие на нашите съседи в трудните дни“, заяви министърът и  добави, че ще продължи да работи за укрепване на политическата и социалната сплотеност на албанците. \r\n***   Министърът на отбраната на Иран Амир Хатами е пристигнал на двудневно посещение в Сирия, предава  ТАСС. \r\nСпоред наличните данни на летището в Дамаск министърът е бил посрещнат от високопоставени представители на сирийското министерство на отбраната. \r\nАгенцията информира, че Хатами планира провеждането на преговори, в това число и президента на Сирия Башар Асад. \r\n***   Председателят на фракцията на Републиканската партия в  сената на САЩ Мич Макконъл е поиска минута мълчание от присъстващите на събитие на Републиканската партия в щата Кенеди, където е участвал, когато е разбрал за смъртта на сенатора-републиканец от Аризона Джон Маккейн, предава   ABC News. \r\nМакконъл изрази съжаление, че сега със смъртта на Маккейн надмощието на републиканците в горната камара на американския конгрес се свива до 50 срещу 49. Той определи покойника като „уникален американец, който успяваше да излезе от всеки напрегнат момент по-добър“. \r\nВицепрезидентът на САЩ Майк Пенс и съпругата му Карън също предадоха съболезнования. \r\n„Ние почитаме целия му живот служба към нацията и армията. Бог да го благослови“, написа вицепрезидентът на профила си в „Туитър“.", "date": "2018.08.26", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/08/26/2560147/ministar-ivaylo-moskovski-firmata-prevozvach-chiyato-sobstvenost-e-avtobusat-katastrofiral-kray-svoge-ne-e-predostavila-zadalzhitelnite-danni-za-patuvaneto.html", "text": "Фирмата превозвач, чиято собственост е автобусът, катастрофирал край Своге, не е предоставила задължителните данни за пътуването. Това каза министърът на транспорта, информационните технологии и съобщенията Ивайло Московски на брифинг след извънредна среща в Министерски съвет на институциите във връзка с трагичната катастрофа край Своге, предаде репортер на  Агенция „Фокус“ . \r\n„По задължение и по наредба такъв вид превози имат задължението да уведомяват предварително „Автомобилна администрация“ при случаи на случаен превоз на пътници, където трябва да се съдържа информация относно маршрута, датата, часа на пътуване, мястото на тръгване и ориентировъчен час на пристигане. Такова обаче не е изпратено“, коментира Московски. \r\nТой посочи, че водачът, управлявал автобуса, е Григор Григоров, който е и управител на фирмата. „Професионално компетентното лице е друг собственик на фирмата – Румен Павлов. Водачът притежава психологическо изследване, издадено на 22 август 2018 г., с валидност до 2021 г. има валидна карта за квалификация, издадена на 13 април 2018 г., валидна до 13 април 2023 г., както и валидно свидетелство за управление на съответното превозно средство“, обясни Московски. \r\nЦветилена СИМЕОНОВА", "date": "2018.08.26", "title": "Mинистър Ивайло Московски: Фирмата превозвач, чиято собственост е автобусът, катастрофирал край Своге, не е предоставила задължителните данни за пътуването"}
{"url": "http://www.focus-news.net/news/2018/08/26/2560158/makfaks-makedoniya-alians-za-albantsite-shte-podkrepi-referenduma-za-imeto-ima-zabelezhki-kam-dogovora-s-gartsiya.html", "text": "Лидерът на македонската албанска политическа партия „Алианс за албанците“ Зиядин Села след двучасови дебати по време на събранието на Централното събрание на фракцията заяви, че е взето решение да се подкрепи референдума, предвиден за 30 септември, но партията продължава да има забележки към подписания договор с Гърция, предава  македонската агенция „Макфакс“ . \r\n„Нито правителството на Македония, нито пък правителството на Гърция има легитимност да решава за националността и езика на гражданите. Ние, конкретно, имаме забележки по тези две точки от договора с Гърция“, заяви Села. \r\nПо отношение на обявения блок, който ще се формира за провеждане на кампанията в подкрепа на референдума от страна на албанските партии, председателят на „Алианса за албанците“ подчерта, че това е блок, формиран от правителството, за който партията все още не е взела решение дали ще се включи. Той допълни, че в рамките на кампанията за референдума, ще се говори за всичко онова, което правителството е направило досега заедно със своите политически партньори. \r\n„Доколкото съответства на нашия дневен ред да говорим за свършеното от правителството и албанските партньори досега, можем да седнем на една маса за провеждане на кампанията. Но ако не се съгласят на това, ще водим кампанията отделно“, обясни политикът. \r\nСела е категоричен, че не е важно за него колко пари ще получи „Алианс за албанците“ от общата сума, която правителството отделя на парламентарните партии за провеждане на кампанията, защото, както подчерта той, партията не е за продан. \r\nПревод и редакция:", "date": "2018.08.26", "title": "„Макфакс“ (Македония): „Алианс за албанците“ ще подкрепи референдума за името, има забележки към договора с Гърция"}
{"url": "http://www.focus-news.net/news/2018/08/26/2560160/kiril-stoyanov-kmet-na-selo-samuilovo-ako-do-kraya-na-godinata-ne-badat-premahnati-opasnite-darveta-po-patya-petrich-parvomay-shte-predpriemem-po-seriozni-deystviya.html", "text": "Ако до края на годината не бъдат премахнати опасните дървета по пътя Петрич – Първомай, ще предприемем по-сериозни действия. Това каза за  Радио „Фокус“ – Пирин  кметът на село Самуилово, община Петрич, Кирил Стоянов, който тази седмица, заедно с кметове от другите села в Подгорието и Огражден, започна подписка с искането за премахването на орехите в района. Той обясни, че изгледите са в най-кратки срокове подписката да бъде събрана изцяло. Стоянов отбеляза, че за първите 2 часа от нейното започване са събрани 150 подписа на жителите от Самуилово.  \r\n„Това означава, че в другите села броят на подписите ще е много по-голям, защото Самуилово не е най-голямото населено място в района. Сами разбирате, че само от община Петрич по този път се движат около 15 000 души. По този път обаче минават и много други хора, пътуващи за Македония. След събирането на подписката и надлежното ѝ внасяне към отговорните институции, ще изчакаме до края на година тези дървета да не бъдат там“, каза още Стоянов. Той изрази надежда, че и по-рано дърветата ще бъда премахнати. „Краят на годината е последният срок – колкото по-рано, толкова по-добре“, коментира Стоянов и заяви, че ако до края на годината не бъдат предприети необходимите мерки, кметовете на населените места в община Петрич ще обмислят нови действия.  \r\n„Те, обаче, ще бъдат много по-сериозни от досегашните, защото говорим за човешките животи, на нашите и вашите деца, както и на всички, които ползват пътя. Категорични сме, че целта оправдава средствата“, отбеляза Кирил Стоянов. \r\nЛивия НИНОВА", "date": "2018.08.26", "title": "Кирил Стоянов, кмет на село Самуилово: Ако до края на годината не бъдат премахнати опасните дървета по пътя Петрич – Първомай, ще предприемем по-сериозни действия"}
{"url": "http://www.focus-news.net/news/2018/08/26/2560162/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-kapitan-andreevo-gkpp-lesovo-i-na-vsichki-granichni-punktove-s-rumaniya.html", "text": "Интензивен е трафикът на ГКПП \"Калотина\", ГКПП \"Маказа\", ГКПП \"Капитан Андреево\", ГКПП \"Лесово\" и на всички гранични пунктове с Румъния. Това съобщиха от пресцентъра на  ГД \"Гранична полиция\" . На ГКПП \"Капитан Андреево\" и ГКПП \"Лесово\" е интензивен на изход за товарни автомобили. На българо-румънската граница трафикът е интензивен на вход и изход за леки автомобили на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове.", "date": "2018.08.26", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Капитан Андреево\", ГКПП \"Лесово\" и на всички гранични пунктове с Румъния"}
{"url": "http://www.focus-news.net/news/2018/08/26/2560161/sport-sebastiyan-fetel-specheli-gran-pri-na-belgiya.html", "text": "Пилотът на Ферари Себастиян Фетел спечели състезанието за Голямата награда на Белгия на пистата „Спа“, след като изпревари спечелилия квалификацията и основен негов съперник за титлата Люис Хамилтън с Мерцедес още в първата обиколка и не му даде шансове до края. Третото място остана за пилотът на Ред Бул Макс Верстапен. На старта на състезанието се получи верижна катастрофа, в резултат от която отпаднаха двукратния световен шампион Фернандо Алонсо, Нико Хюлкенберг и Шарл Льклер. След този успех, Фетел намали изоставането си от Хамилтън в класирането при пилотите до 17 точки и вече има 52 победи във Формула 1, с които изпревари легендата Ален Прост.", "date": "2018.08.26", "title": "Спорт: Себастиян Фетел спечели Гран При на Белгия"}
{"url": "http://www.focus-news.net/news/2018/08/26/2560163/georgi-svilenski-bsp-sistemno-nerabotene-na-darzhavnite-institutsii-e-osnoven-problem-u-nas.html", "text": "Системно неработене на държавните институции е основен проблем у нас. Това каза пред  Радио „Фокус“  Георги Свиленски, заместник-председател на ПГ на „БСП за България“ и на Комисията по транспорт, информационни технологии и съобщения по повод трагедията в Своге, при която загинаха 16, а други 21 бяха ранени. Свиленски обясни, че е крайно време държавата като стопанин на пътя да си поеме отговорностите и задълженията, които трябва да изпълнява. „Да загиват по над 700 човека на година от пътнотранспортни произшествия е повече от притеснително и опасно за държавата, тъй като ние без война и природни бедствия губим много хора, а над 10 000 остават инвалиди след инцидентите. Крайно време е държавата да има политика за справяне с това бедствие, наричам го бедствие, защото виждате само за този летен сезон колко загинали има, извън тази катастрофа и никой нищо не прави“, коментира Свиленски. Той каза още, че ситуацията е кризисна и е в безконтролно положение. Според него трябва да се приеме план със срокове, месеци и цели, чрез който да става ясно какво и защо се прави, със съответните хора, които трябва да отговарят за тези неща. \r\nЙоланда ПЕЛОВА", "date": "2018.08.26", "title": "Георги Свиленски, БСП: Системно неработене на държавните институции е основен проблем у нас"}
{"url": "http://www.focus-news.net/news/2018/08/26/2560150/api-vazstanoveno-e-dvizhenieto-v-dvete-posoki-po-pat-ii-16-sofiya-mezdra.html", "text": "Възстановено е движението в двете посоки по път II-16 София - Мездра. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.26", "title": "АПИ: Възстановено е движението в двете посоки по път II-16 София - Мездра"}
{"url": "http://www.focus-news.net/news/2018/08/26/2560165/vidin-kmetat-ognyan-tsenkov-izdade-zapoved-za-zabrana-izpolzvaneto-na-ozvuchitelna-tehnika-i-zhiva-muzika-na-teritoriyata-na-vidinskiya-panair-na-27-avgust.html", "text": "Кметът Огнян Ценков издаде заповед за забрана използването на озвучителна техника и жива музика на територията на Видинския панаир на 27 август, съобщиха от пресцентъра на  Община Видин . Заповедта е във връзка с Решение на Министерски съвет на Република България, с което 27 август 2018 година е обявен за Ден на национален траур, в памет на жертвите от тежката катастрофа край Своге, станала на 25 август. \r\nИзменя се срокът за провеждането на Видински панаир 2018, като той се удължава до 2 септември включително. Предвиденият за 27 август (понеделник) концерт на сръбския изпълнител Миле Китич ще се състои на 28 август, а концертът на Борис Солтарийски ще бъде на 2 септември. \r\nЗаповедта е публикувана  .", "date": "2018.08.26", "title": "Видин: Кметът Огнян Ценков издаде заповед за забрана използването на озвучителна техника и жива музика на територията на Видинския панаир на 27 август"}
{"url": "http://www.focus-news.net/news/2018/08/26/2560167/georgi-dechev-kolektsionerstvoto-e-dalboko-zalegnalo-v-choveka-zatova-i-svetlo-badeshte-ochakva-sabirachite-na-ilyustrovani-kartichki.html", "text": "Колекционерството е дълбоко залегнало в човека, затова и светло бъдеще очаква събирачите на илюстровани картички. Това каза за предаването „Съкровищницата на тайните“ на Радио „Фокус“ Георги Дечев – издател на сп. „Филателен преглед“ и заместник-председател на Съюза на филателистите в България. Той обрисува пътя на отворената пощенска карта и илюстрованата картичка от появата им до ръцете на колекционерите днес. „В съвременната българска филателна терминология разграничаваме понятието „пощенска карта“ от понятието „илюстрована пощенска картичка“. Пощенската карта е открита пощенска пратка, която се съобразява с изискванията на Световната пощенска конвенция. В ония години е играла ролята на нещо като съвременния Фейсбук – всеки пътува някъде, иска нещо да изпрати, да се похвали, че е бил някъде – той взима една илюстрована карта, написва я и я пуска по пощата. В България от 1879 до 1890, отворените пощенски карти са една голяма част от кореспондентския трафик. През 1892 г. през февруари се случва едно значимо събитие – покръстването в православната вяра на княжеския престолонаследник Борис. Тогава за първи път в България върху пощенска карта с отпечатан таксов знак се отпечатва и изображението на малкия княз. Това е и първата илюстрована пощенска карта в Българи“, разказа Дечев. Той уточни, че те стават обект на колекционерски интерес много по-късно. „Най-забележителните български филателисти и колекционери на пощенски марки от началото на века не са обръщали внимание на пощенската цялост, пощенски плик или пощенска карта, пътували по пощата. Те са гледали само марката. Според моите изследвания, някъде в края на 50-те – началото на 60-те години, започва сериозното колекциониране на илюстровани картички. Тия колекционери гледат на пощенската картичка като носител на история, на памет“, допълни той. Според Георги Дечев съвременните колекционери на илюстровани картички все по-трудно намират неща, които са редки и уникални. „Илюстрованата картичка е част от националната ни култура. Качествената илюстрована картичка носи спомена за отминали времена, за нашата национална идентичност“, обясни още той. \r\nАнна АНГЕЛОВА", "date": "2018.08.26", "title": "Георги Дечев: Колекционерството е дълбоко залегнало в човека, затова и светло бъдеще очаква събирачите на илюстровани картички"}
{"url": "http://www.focus-news.net/news/2018/08/26/2560164/vladimir-putin-rusiya-shte-prodalzhi-da-pomaga-na-yuzhna-osetiya-po-vaprosite-na-sigurnostta.html", "text": "Русия ще продължи да оказва помощ на Южна Осетия, включително по въпросите за обезпечаването на националната сигурност, се казва в приветствие на руския президент Владимир Путин, прочетено от посланика на страната в Южна Осетия Марат Кулахметов по случай 10-ата годишнина от признаването на независимостта на тази република от Москва, предава  ТАСС . \r\n„Русия с удоволствие отбелязва успехите, постигнати от Южна Осетия в изграждането на държавните институции, както и различни сфери на държавното развитие. Имаме намерение и в бъдеще да оказваме съдействие в решаването на стоящите пред Южна осетия задачи, включително и в сферата на обезпечаването на националната сигурност“, се казва в текста. \r\nПутин отбелязва, че признаването на държавния суверенитет на републиката от Русия е открило пред нея „широки перспективи за самостоятелно развитие“. Президентът пожела на населението на Южна Осетия мир и благоденствие. \r\nТАСС припомня, че в нощта срещу 8 август 2008-а година Грузия нападна Южна Осетия. Русия се изправи в защита на гражданите на републиката, много от които временно приеха руско гражданство и на своите миротворци. В резултат от петдневната война загинаха повече от хиляда души, от които 72 руски военнослужещи. На 26 август 2008 година Русия призна независимостта на Южна Осетия и друга бивша грузинска автономна област – Абхазия. \r\nПревод и редакция:", "date": "2018.08.26", "title": "Владимир Путин: Русия ще продължи да помага на Южна Осетия по въпросите на сигурността"}
{"url": "http://www.focus-news.net/news/2018/08/26/2560166/predstoyashti-sabitiya-v-stranata-za-27-avgust-agentsiya-fokus.html", "text": "*** \r\nОт 10.00 часа в Национален пресклуб на БТА родители на деца от състава на Детския хор на БНР и бивши хористи организират пресконференция.  \r\n*** \r\nОт 18.30 часа на ъгъла на ул. „Монтевидео“ и ул. „Братя Бартел“ в жк. „Овча купел 1“ жители на квартала се събират на протест срещу презастрояването в него. \r\n*** \r\nОт 20.00 часа на площад „Македония“ ще бъде официално открит VI Международен футболен турнир „Купите на Община Благоевград“.  \r\n*** \r\nОт 11.30 часа в Заседателната зала на Община Бургас ще се проведе заключителна пресконференция, свързана с финализиране на изпълнението на проект: „Подобряване на качеството на образованието чрез модернизиране на образователната инфраструктура в Бургас – етап I”. Пресконференцията ще открие Йорданка Ананиева, зам.-кмет „Култура и образование“, която ще представи постигнатите резултати в рамките на проекта.  \r\n*** \r\nОт 20.00 часа в Експо център \"Флора Бургас“ „Трио Владигеров\" ще изнесат концерт.  \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 10.30 часа в Художествена галерия – Добрич ще се състои Лятна работилница за въображение. \r\n*** \r\nВ Регионален исторически музей – Добрич ще се проведе Образователна програма „Лято в музея, 2018“. \r\n*** \r\nОт 9.30 часа в Санаторно-оздравителния комплекс „Камчия” ще се проведе втория ден от семинара „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 12.00 часа на Гаровия площад ще бъдат отбелязани 72 години от създаването „Гранични войски” и празник на бившите граничари в Кюстендил.   \r\n***  \r\nОт 10.00 часа в Детски отдел на Градската библиотека ще се проведе инициативата „7-те чудеса на света” – пътешествие без куфар до Египетските пирамиди.  \r\n*** \r\nОт 11.00 часа в 210 зала на Регионално управление на образованието – Сливен ще бъдат връчени дипломите на отличените зрелостници с почетно отличие на Министерството на образованието и науката „Национална диплома\". \r\n*** \r\nОт 9.30 часа общинските съветници от ГЕРБ - Сливен Георги Николаев и Керанка Стамова ще проведат приемни за граждани. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе \r\nМайсторски клас на Веселина Кацарова.", "date": "2018.08.26", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2018/08/26/2560168/anadolskata-agentsiya-vitseprezidentat-na-turtsiya-otbelyaza-godishninata-ot-pobedata-na-turtsite-pri-mantsikert-prez-1071-godina.html", "text": "Вицепрезидентът на Турция в неделя отбеляза годишнината от историческата победа на селджукските турци срещу Византия при Манцикерт през 1071 година преди близо хилядолетие, предава  „Анадолската агенция“ . \r\n„Отбелязвам султан Арп Арслан и славните мъченици с преклонение и благодарност на 947-ата годишнина от битката при Манцикерт, която откри Анадола за нас“, написа Фуат Октай в „Туитър“. \r\nТурската държавна агенция припомня, че в битката при Манцикерт, Армения (на тур. – Малазгирт) на 26 август 1071 година, селджукските турци, предвождани от султан Арп Арслан, разгромяват армията на Византия и това отваря пътя им за заселване в Анадола и бъдещата доминация на този етнос в региона. \r\nПревод и редакция:", "date": "2018.08.26", "title": "„Анадолската агенция“: Вицепрезидентът на Турция отбеляза годишнината от победата на турците при Манцикерт през 1071 година"}
{"url": "http://www.focus-news.net/news/2018/08/26/2560169/veliko-tarnovo-kniga-s-istorii-za-tolerantnost-podgotvyat-mladezhkite-rabotnitsi-ot-institut-perspektivi-v-svishtov.html", "text": "Книга с истории за толерантност подготвят младежките работници от „Институт Перспективи“ в Свищов. Това каза за  Радио „Фокус“ – Велико Търново  Ахмед Куйтов, който е председател на сдружението. Той обясни, че по проекта работят и трима стажанти от Финландия и Турция. Те се срещат с възрастни хора в крайдунавския град и от тях събират истории от миналото. „Свищов е град, в който още от периода на Османската империя, хората са живели в мир и разбирателство, помагали са си. В момента подготвяме книга, не мога да прогнозирам кога ще излезе, но сме в процес на работа. Това, което правят нашите стажанти е да се срещат с хора и събират историите им от миналото, защото там стоят тези общи ценности на разбирателство, уважение, съпричастност и солидарност. По този начин искаме да съхраним тези примери и след това, когато книгата е готова, можем да помислим как да направим тази информация и по-атрактивна“, коментира Ахмед Куйтов. Той допълни, че следващите стажанти, които отидат в института биха могли да помислят за пиеси или късометражни филми в тази насока. \r\nПо думите на Ахмед Куйтов, се работи и по 7 проекта за международни младежки обмени по програма Еразъм +. Чрез тях над 30 младежи от цялата страна ще имат възможност да се включат в различни дейности, където да развият ключовите си компетенции и по-лесно да се реализират на пазара на труда. \r\nМария НЕДЕВА", "date": "2018.08.26", "title": "Велико Търново: Книга с истории за толерантност подготвят младежките работници от „Институт Перспективи“ в Свищов"}
{"url": "http://www.focus-news.net/news/2018/08/26/2560174/85-dushi-sa-poluchili-bezplatna-konsultatsiya-v-regionalniya-tsentar-za-konsultirane-kam-advokatski-savet-na-velikotarnovskata-advokatska-kolegiya.html", "text": "85 души са получили безплатна консултация в Регионалния център за консултиране към Адвокатски съвет на великотърновската адвокатска колегия. Това съобщи за  Радио „Фокус“ – Велико Търново  адвокат Ирена Стасинопулу, координатор на Центъра. Той функционира от 4 май миналата година и набира все по-голяма популярност, съответно повишава се и броят на гражданите, които търсят помощ в него. Неговата практическа насоченост е предоставяне на безплатни консултации и правни съвети, които да помогнат на ползващия услугата по отношение на компетентни органи, срокове, ред и начин за решаване на проблема му. По думите на адвокат Стасинопулу, 20 от осъществените консултации са се развили в съдебни производства и са заведени дела. Част от тях вече са приключили и то успешно за клиентите на Центъра. „Основно казусите са от граждански характер, свързани най-вече с въпроси, касаещи семейното и наследствено право, имотни казуси, неизплатени трудови възнаграждения от работодател или проблеми, свързани със съдебното изпълнително производство. Често имаме случаи, при които имаме заведени, и даже приключени бракоразводни дела, упражняване на родителски права, заплащане на издръжка от родителя, който не упражнява родителските права и трудови спорове. Мога да кажа, че повечето трудови спорове завършват успешно и на клиентите ни са изплатени трудовите възнаграждения след намесата на колега, който ги е консултирал в центъра“, обясни адвокат Стасинопулу. \r\nМария НЕДЕВА", "date": "2018.08.26", "title": "85 души са получили безплатна консултация в Регионалния център за консултиране към Адвокатски съвет на Великотърновската адвокатска колегия"}
{"url": "http://www.focus-news.net/news/2018/08/26/2560171/pazardzhik-uchilishteto-v-selo-sestrimo-e-remontirano-i-s-nova-dograma.html", "text": "Училището в село Сестримо, община Белово, е ремонтирано и с нова дограма. Това каза за  Радио „Фокус“ – Пазарджик  кметът на селото Стефан Джамов. Той обясни, че в него учат около 50 деца. „Състоянието на обществените сгради е много добро – читалището, училището и детската градина функционират нормално. Грижим се и за храма в село Сестримо, който носи името „Свети Георги“. През тази година се надявам да осъществим проекта за ремонт на площада в село Сестримо, който е голям и много хубав, но край него минава Крива река и има пропаднал участък“, коментира кметът. Той каза също, че с отпуснатите от правителството средства е възстановен свлеченият път за ВЕЦ „Сестримо“ като е изградена подпорна стена, извършено е валиране и асфалтиране на проблемния участък. \r\nВаня НИКОЛОВА", "date": "2018.08.26", "title": "Пазарджик: Училището в село Сестримо е ремонтирано и с нова дограма"}
{"url": "http://www.focus-news.net/news/2018/08/26/2560173/marin-belev-kmet-na-s-gostun-ima-danni-za-sashtestvuvaneto-na-seloto-oshte-ot-1600-nata-godina.html", "text": "Има данни за съществуването на село Гостун още от 1600-ната година. Това каза за  Радио „Фокус“-Пирин  Марин Белев, кмет на малкото населено място. Той обясни, че има много версии за това кога и как е възникнало селото, но една от тях е, че някога през населеното място е минавал хан Гостун и може би е кръстено на него. Белев допълни, че село Гостун е посещавано от туристи и има интерес към него. Той отбеляза, че дори вече имат 3 къщи за гости. По думите му селото е на много подходящо място – само на 3,5 км от главния път и пътят е хубав. „Имаме черква, която е вградена в земята, каквато има и в Банско. Нашата черква се казва „Света Богородица“. Хората казват, че някога е било задължително църквите да не са по-високи от турчин със сабя и вероятно затова черквата е изградена по този начин“, коментира кметът. Марин Белев посочи, че населението на село Гостун в момента наброява 40 души, като около 70% от тях са много възрастни, а около 10 човека са по-млади и на средна възраст. \r\nНатали СТЕФАНОВА", "date": "2018.08.26", "title": "Марин Белев, кмет на с. Гостун: Има данни за съществуването на селото още от 1600-ната година"}
{"url": "http://www.focus-news.net/news/2018/08/26/2560155/a1-on-makedoniya-sarbite-ot-severno-kosovo-ne-saobshtavat-za-umrelite-i-novorodenite-v-prishtina.html", "text": "Агенцията за статистика на Косово (АСК), в последния си доклад за демографските промени в страната, обяви, че институциите в Прищина не получават почти никаква информация за броя на родените и умрелите в северните части на държавата, населени предимно със сръбско население, съобщава кореспондентът на МИА от Прищина, предава  македонската електронна медия „А1 Он“ . \r\nСърбите въобще не се отчитат на съответните служби в Прищина и се смята, че правят това пред институциите в Белград. \r\nВ доклада на АСК, озаглавен „Оценки за населението през 2017-а година“ се казва, че „в случаите на раждания и умирания в сръбската общност, част от тях се регистрират, докато другата част, особено в общините в северната част на Косово, не се регистрират и конкретно не се съобщава за случаите на новородени и починали“. \r\nПревод и редакция:", "date": "2018.08.26", "title": "„А1 Он“ (Македония): Сърбите от Северно Косово не съобщават за умрелите и новородените в Прищина"}
{"url": "http://www.focus-news.net/news/2018/08/26/2560176/ahmed-kuytov-institut-perspektivi-partnyori-sme-v-mezhdunaroden-proekt-za-sazdavaneto-na-obrazovatelna-programa-za-efektivno-izpolzvane-na-resursite-na-planetata.html", "text": "Сдружение „Институт Перспективи“ е партньор в международен проект за създаването на образователна програма за ефективно използване ресурсите на планетата. Това каза за  Радио „Фокус“ – Велико Търново  Ахмед Куйтов, председател на сдружението в Свищов. По думите му в разработката участват училища и младежки организации от Латвия, Полша, Румъния и Турция. Младежите от сдружението разработват и метод, по който да направят обществените места, като читалища и библиотеки, по-привлекателни за младите хора. „Започнахме да създаваме контакти с тези институции, като идеята ни е тези места да бъдат по-ефективни за младите, стремим се да съчетаем методите на младежката работа. Стремим се нашите младежки работници да привличат хора, които да ползват услугите на тези традиционни културни места за знания. Те са полезни, но все още техният пълен потенциал не е използван“, посочи Ахмед Куйтов. „Това са „врати на знанието“, които стоят затворени и в момента подготвяме различни проекти в тази насока. Има доста читалища и библиотеки, които не използват капацитета си, а младите хора имат нужда от знания“, каза още. \r\nМария НЕДЕВА", "date": "2018.08.26", "title": "Ахмед Куйтов, „Институт Перспективи“: Партньори сме в международен проект за създаването на образователна програма за ефективно използване на ресурсите на планетата"}
{"url": "http://www.focus-news.net/news/2018/08/26/2560178/washington-times-legendarniyat-ruski-kontsern-kalashnikov-shte-proizvezhda-elektricheski-avtomobili.html", "text": "Най-известното име в руската оръжейна индустрия ще конкурира Илон Мъск и неговите електрически коли „Тесла“, пише  електронното издание на вестник Washington Times . \r\nОт руските бизнес кръгове съобщават, че концернът „Калашников“, производител на знаковия автомат АК-47 с неговия знаменит извит пълнител, разкри своята концепция за електрически автомобил, с който компанията трябва да се конкурира с лидера на пазара „Тесла“. \r\nОт „Калашников“ заявиха, че са разработили сами много голяма част от технологиите за създанието си. \r\n„Тази технология ще ни позволи да застанем на едно ниво със световни производители на електрически автомобили като Тесла и да се конкурираме с тях“, заявиха от компанията пред руски медии. „Вдъхновихме се от опита на лидерите на световния пазар, когато създавахме нашата концепция“. \r\nКомпанията дебютира с бледосин прототип на СВ-1 на военно-търговското изложение в Москва тази седмица. Технологията от бъдещето е съчетана с дизайн, взаимстван от съветски модел седан о 70-те, известен като „Иж-Комби“. \r\nПревод и редакция:", "date": "2018.08.26", "title": "Washington Times: Легендарният руски концерн „Калашников“ ще произвежда електрически автомобили"}
{"url": "http://www.focus-news.net/news/2018/08/26/2560179/pazardzhik-lipsata-na-ukazatelni-tabeli-za-prirodnata-zabelezhitelnost-bekovi-skali-kray-ravnogor-zatrudnyava-turistite.html", "text": "Липсата на указателни табели за природната забележителност Бекови скали край Равногор затруднява туристите, предаде репортер на  Радио „Фокус“ – Пазарджик . Бекови скали се намират извън селото, като до тях се стига по чакълест път, който се разклонява в две посоки, но след това се събира в планинска пътека. Трасето е живописно. Открива се гледка както към земеделските ниви, така и към тучните поляни с билки и Родопите. Трудност за туристите е да излязат от селото и да се насочат в правилна посока, тъй като указателни табели там липсват. За да откриеш правилния път, трябва през две пресечки за питаш местните хора. Извън селото вече има три табели, които насочват към Бековите скали. На самите скали и е изградена беседка и три пейки, където може да се поседне и да се направят уникални снимки с изглед към река Въча, язовира и Родопите. Останалите природни забележителности, които са в непосредствена близост до селото, са Фотинските водопади, защитената местност Атолука и резерват „Дупката“. В землището на Равногор са намира и връх Света Елена, където има параклис, носещ същото име, а на най-високия връх в района – Света Неделя, се намира оброчен камък. \r\nАлбена ЖИЛЕКОВА", "date": "2018.08.26", "title": "Пазарджик: Липсата на указателни табели за природната забележителност Бекови скали край Равногор затруднява туристите"}
{"url": "http://www.focus-news.net/news/2018/08/26/2560172/redzhep-taiyp-erdogan-s-bozhiyata-pomosht-shte-donesem-mir-i-sigurnost-na-siriya-i-irak.html", "text": "Президентът на Турция Реджеп Таийп Ердоган обеща в неделя Анкара да донесе мир и сигурност на Ирак и сирийските райони, които са под неин контрол и заяви, че терористичните организации там ще бъдат ликвидирани, предава  Reuters . \r\nАмериканската агенция отбелязва, че Турция подкрепя някои бутновнически групировки в Сирия, но работи с Русия, която подкрепя сирийския президент Башар Асад и Иран за политическо разрешаване на кризата. \r\nВ обръщение пред множеството в югоизточната провинция Мус по случай годишнината от битката при Манцикерт през 1071 година, Ердоган обеща да донесе мир и сигурност в Сирия и Ирак. \r\n„Не е случайно, че единствените места в Сирия, където са установени мир и сигурност са в зоните под турски контрол. С Божията помощ, ние ще установим същия мир и в други части на Сирия. С Божията помощ, ние ще донесем същия мир и на Ирак, където терористичните организации са активни“, заяви турският президент. \r\nЕрдоган свърза регионалните конфликти с продължаващата валутна криза в Турция, която той определя като „икономическа война“, с предишните опити за нашествие в Анадола, предупреждавайки, че това ще доведе до разпадане на съседните региони. \r\n„Тези, които търсят временни причини зад бедите, с които се сблъскваме напоследък, грешат, грешат много. Атаките, на които сме подложени днес... се коренят в историята“, обясни той. \r\n„Не забравяйте, Анадола е стена и ако тази стена падне, повече няма да има Близък Изток, Африка, Централна Азия, Балкани или Кавказ“, предупреди турският държавен глава. \r\n„Някои невнимателни хора сред нас си мислят, че това е заради Таийп Ердоган, или  \r\n„Партията на справедливостта и развитието“. Не, става въпрос за Турция“, категоричен е турският президент. \r\nПревод и редакция:", "date": "2018.08.26", "title": "Реджеп Таийп Ердоган: С Божията помощ, ще донесем мир и сигурност на Сирия и Ирак"}
{"url": "http://www.focus-news.net/news/2018/08/26/2560177/burgas-detskiyat-otdel-na-regionalna-biblioteka-peyo-yavorov-razpolaga-s-dve-novovavedeniya-lyatna-rabotilnitsa-i-interaktivna-pyasachna-kutiya.html", "text": "В Детския отдел на Регионална библиотека „Пейо Яворов“ – Бургас разполагаме с две нововъведения – лятната работилница и интерактивната пясъчна кутия. Това каза за  Радио „Фокус“ – Бургас  Стоянка Дянкова, завеждащ отдела. По думите ѝ служителите на библиотеката се стремят да покажат, че освен полезно, четенето може да бъде много забавно и приятно. \r\n„Лятната работилница се провежда само през ваканцията и заниманията ѝ са насочени към книгата, четенето и забавлението. Правим различни проекти – четем и рисуваме заедно“, каза още Дянкова. Тя добави, че най-новото в Детския отдел е интерактивната пясъчна кутия, с чийто пясък могат да се оформят планини, водоеми, вулкани, лава и други. \r\n„Смятам, че в Бургас няма друга такава. Тя е спечелена по проект от Глобални библиотеки, а той има екологична насоченост. По този начин ще дадем възможност на децата за нестандартно обучение. Интерактивната пясъчна кутия може да бъде ползвана в часовете по география и околен свят“, посочи още Дянкова. Тя добави още, че кутията ще даде възможност на децата да се забавляват и да учат едновременно. \r\nМария ГЕОРГИЕВА", "date": "2018.08.26", "title": "Бургас: Детският отдел на Регионална библиотека „Пейо Яворов“ разполага с две нововъведения – лятна работилница и интерактивна пясъчна кутия"}
{"url": "http://www.focus-news.net/news/2018/08/26/2560180/velizar-eremiev-obshtina-blagoevgrad-trenirovachnata-baza-v-selo-padesh-otgovarya-na-vsichki-savremenni-iziskvaniya-za-sportni-sgradi-i-saorazheniya.html", "text": "Тренировъчната база в село Падеш отговаря на всички съвременни изисквания за спортни сгради и съоръжения. Това каза за  Радио „Фокус“- Пирин  Велизар Еремиев, ПР на Община Благоевград. „Очаква се спорната база да бъде въведена в експлоатация през есента тази година. Площта на обекта е близо 16 000 кв. метра. Спортното съоръжение ще предоставя възможност за състезания, тренировки на местни и гостуващи отбори, приятелски срещи на аматьорско и професионално ниво. То ще бъде използвано и от младите надежди от ДЮШ „Пирин““, каза още Еремиев. По думите му към този момент строително-монтажните дейности на новоизграждащата се тренировъчна база се извършват качествено и в срок. Тя се състои от основен футболен терен и допълнително тренировъчно игрище. На място е засадена тревна настилка, положена върху уплътнен дренажен слой от фракция от трошен камък. „Върху стоманена трибуна, към основното игрище, са поставени 200 бр. седалки за зрители, като около спортния терен е поставена ограда, а зад вратите има предпазни мрежи. Към тренировъчната база има и паркинг с над 30 места. Изградена е алея от трошена каменна фракция от страна на основното игрище. Поставени са съблекални за спортистите. Има и санитарни помещения, включително тоалетна за хора в неравностойно положение“, каза още Еремиев. \r\nЛора КАЛЧЕВА", "date": "2018.08.26", "title": "Велизар Еремиев, Община Благоевград: Тренировъчната база в село Падеш отговаря на всички съвременни изисквания за спортни сгради и съоръжения"}
{"url": "http://www.focus-news.net/news/2018/08/26/2560181/sport-chelsi-pobedi-nyukasal-s-21-kato-gost-fulam-s-uspeh-sreshtu-barnli.html", "text": "Някасъл загуби с 1:2 от Челси в мач от 3-ия кръг на английската Висша лига, игран на неговия „Сейнт Джеймсис парк“. Всичките голове паднаха в края на второто полувреме, като първо Еден Азар откри от дузпа за гостите в 76-ата минута. Домакините изравниха чрез гол на Хоселу в 83-ата, но Йедлин си отбеляза автогол 4 минути по-късно. Лондончани са с пълен актив от 3 победи в 3 мача и делят първото място с Ливърпул и Уотфорд, докато Нюкасъл е 16-и със само 1 точка. В мач игран по същото време на „Крейвън Котидж“ в Лондон Фулъм победи Бърнли с 4:2 и записа първите си три точки през новия сезон и е на 12-о място. Гостите са с 1 точка на 18-ото място.", "date": "2018.08.26", "title": "Спорт: Челси победи Нюкасъл с 2:1 като гост, Фулъм с успех срещу Бърнли"}
{"url": "http://www.focus-news.net/news/2018/08/26/2560183/inzh-vladislav-georgiev-dgs-varna-proverki-za-nezakonna-sech-i-brakonierstvo-se-izvarshvat-neprekasnato.html", "text": "Проверки за незаконна сеч, а също и за съхранение на незаконно добита дървесина, за бракониери, отстреляли незаконно дивеч и др., се извършват непрекъснато. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. „Освен служителите на Държавно горско стопанство „Варна”, в обхвата на териториалното ни поделение контрол осъществяват и колегите от Регионалната дирекция по горите, както и от Североизточно държавно предприятие. Знаете, че сме част от предприятието заедно с останалите 12 горски и 5 ловни стопанства в областите Варна, Добрич, Търговище и Шумен“, посочи инж. Владислав Георгиев. Той допълни, че горските стражари периодично обхождат горите, следят за спазване на правилата и реагират при сигнали на телефон 112, свързани със съмнения за нарушения. „Създали сме организация за ефективен контрол, като разчитаме на добрата координация с колегите от други компетентни институции. Провеждаме съвместни проверки с участието на органите на МВР, а също и на горските и ловни стопанства в района на Варна и Добрич“, отбеляза инж. Владислав Георгиев. \r\nМарияна ВАЛЕНТИНОВА", "date": "2018.08.26", "title": "Инж. Владислав Георгиев, ДГС „Варна“: Проверки за незаконна сеч и бракониерство се извършват непрекъснато"}
{"url": "http://www.focus-news.net/news/2018/08/26/2560170/bashar-asad-siriya-i-iran-razrabotvat-plan-za-dalgosrochno-satrudnichestvo.html", "text": "Сирия и Иран ще работят над планове за дългосрочно сътрудничество и за засилване на военните способности. Това, както предава сирийската държавна агенция SANA, е заявил в неделя президентът на арабската република Башар Асад, който прие в Дамаск министъра на отбраната на Иран Амир Хатами, предава  ТАСС . \r\nХатами е в Сирия на двудневна визита, отбелязва руската агенция. Както е заявил Асад, Дамаск и Техеран „тясно координират своята политика и разработват планове за дългосрочно сътрудничество с цел засилване на съпротивителните сили на двата народа срещу действията на враждебните сили“. \r\nКакто е подчертал сирийският държавен глава, САЩ „провеждат курс, целящ да подрие стабилността в Близкия Изток и удължаване на конфликта в Сирия чрез подкрепа за терористичните формирования“. По неговите думи, ескалацията на агресивни заплахи по адрес на Дамаск от САЩ изисква засилване на взаимодействието между Сирия, Иран и техните съюзници. \r\nТАСС отбелязва, че по-рано Хатами е провел преговори с министъра на отбраната на Сирия Али Аюб. Според сведенията на телевизионния канал Al Manar, в рамките на неговата визита ще бъде подписано споразумение за военно-техническо сътрудничество между двете страни. \r\nПревод и редакция:", "date": "2018.08.26", "title": "Башар Асад: Сирия и Иран разработват план за дългосрочно сътрудничество"}
{"url": "http://www.focus-news.net/news/2018/08/26/2560185/nimh-utre-shte-ima-kratkotrayni-valezhi-pridruzheni-s-gramotevichni-buri.html", "text": "През нощта на отделни места в западните райони на страната ще превали и прегърми. Над Източна България ще се образува ниска облачност или мъгла. През деня над западната половина на страната ще продължи да се развива купеста и купесто-дъждовна облачност, след обяд на отделни места и над източната. Ще има краткотрайни валежи, придружени с гръмотевични бури, в западните и планинските райони явленията ще са интензивни. Вятърът ще е до умерен: в Западна България ще се ориентира от северозапад и с него за кратко ще нахлуе по-студен въздух, в източните райони ще остане от североизток. Максималните температури ще са от около 23° в западните райони, до 33° в източните, където преди обяд ниската облачност ще се разкъса и намалее и ще има повече слънчеви часове. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Евгения Егова. \r\nАтмосферното налягане е по-ниско от средното за месеца – ще се повишава и вечерта ще е близко до обичайното. \r\nПо Черноморието в сутрешните часове ще е с ниска облачност или мъгла, почти без валеж, която до около обяд ще се разкъсва и намалява до предимно слънчево. В следобедните часове ще има и развитие на купеста и купесто-дъждовна облачност, но главно по Южното Черноморие ще превали и прегърми. Ще духа до умерен вятър от изток-североизток. Максималните температури ще са 27-30°. Температурата на морската вода е около 27°. Вълнението на морето ще е 2-3 бала. \r\nНад планините ще се развива купеста и купесто-дъждовна облачност и на много места ще има краткотрайни валежи и гръмотевични бури. По-интензивни ще са явленията в следобедните часове, главно в Рило-Родопската област. Ще духа умерен до силен вятър от изток-североизток. Максималната температура на височина 1200 метра ще е около 20°, на 2000 метра – около 13°. \r\nВъв вторник ще се понижат температурите и в югоизточната половина от страната. Ще е ветровито, с променлива облачност и на отделни места с превалявания от дъжд, след обяд – с гръмотевици. Преобладаващите максимални температури ще бъдат между 25° и 30°. В средата на седмицата ще има повече слънчеви часове, но след обяд на отделни места, главно в планините, ще превали дъжд. Северозападният вятър постепенно ще отслабне, само в източните райони ще остане до умерен, вече от север-североизток.", "date": "2018.08.26", "title": "НИМХ: Утре ще има краткотрайни валежи, придружени с гръмотевични бури"}
{"url": "http://www.focus-news.net/news/2018/08/26/2560186/predstoyashti-mezhdunarodni-sabitiya-za-27-avgust-agentsiya-fokus.html", "text": "*** Иран ще призове Върховния съд на ООН да нареди незабавната отмяна на американските санкции срещу страната \r\n*** Външният министър на Германия Хайко Маас и неговата канадска колежка Синтия Фриланд ще открият посланическа конференция \r\n*** Президентът на Франция Еманюел Макрон ще изнесе пространна реч пред посланиците на страната \r\n*** Външният министър на Гърция Никос Коцияс ще се срещне с китайския си колега Ван И \r\n*** Президентът на САЩ Доналд Тръмп ще приеме кенийския си колега Ухуру Кениата в Белия Дом \r\n*** Съветът за сигурност на ООН ще обсъди ситуацията в ДР Конго преди изборите през декември \r\n***", "date": "2018.08.26", "title": "Предстоящи международни събития за 27 август ( Агенция „Фокус“ )"}
{"url": "http://www.focus-news.net/news/2018/08/26/2560188/blagoevgrad-izvarshena-e-tsyalostna-podmyana-na-vodoprovodnata-mrezha-na-ulitsa-gotse-delchev-v-selo-krupnik.html", "text": "Усилено работим по най-различни проекти за цялостното благоустрояване на село Крупник. Това каза за  Радио „Фокус“ – Пирин  Иванка Чакалска, кмет на населеното място. Тя отбеляза, че през 2017 година е бил завършен ремонтът на улица „Средолек“, а тази е работено по улица „Васил Коларов“. „Бих искала да се похваля, но и със задоволство да отбележа, че в момента тече усилена работа на улица „Гоце Делчев“. На нея първо се подмени водопроводната мрежа. От 20 години живущите на тази улица чакат с нетърпение тя да бъде ремонтирана, защото това бе най-лошият пътен участък в нашето село. Сега използвам случая – от мое име, но и от името на доволните жители да изкажа благодарността си към кмета на Община Симитли Апостол Апостолов, директора на ВиК – Благоевград г-жа Росица Димитрова и на нашият депутат Стефан Апостолов за спазеното обещание и мечтания ремонт от две десетилетия“, каза още Чакалска. Тя добави, че в най-скоро време ще бъде подменена и водопроводната мрежа на улица „Георги Димитров“, която след това ще бъде благоустроена. „Предстои да реализираме и спечелен проект за Спортна зала в училището ни. Имаме готови проекти за парка, за дерето в края на селото и за площадното пространство, но те все още чакат одобрение. Бих искала също да отбележа, че предстои изграждането на параклис в святата местност „Св. Георги“, чието построяване ще бъде главно на доброволни нещата от жителите на селото“, добави кметът Иванка Чакалска. \r\nЛивия НИНОВА", "date": "2018.08.26", "title": "Благоевград: Извършена е цялостна подмяна на водопроводната мрежа на улица „Гоце Делчев“ в село Крупник"}
{"url": "http://www.focus-news.net/news/2018/08/26/2560184/umbalsm-nipirogov-informatsiya-za-sastoyanieto-na-postradalite-v-katastrofata-kray-svoge-shte-bade-dadena-na-brifing-na-27-avgust.html", "text": "Информация за състоянието на пострадалите в тежката автобусна катастрофа край Своге, настанени в УМБАЛСМ „Н.И. Пирогов“, ще бъде дадена на брифинг от 7.30 часа на 27 август. Това съобщи говорителят на  УМБАЛСМ „Н.И. Пирогов“  Мария Пойразова.", "date": "2018.08.26", "title": "УМБАЛСМ „Н.И.Пирогов“: Информация за състоянието на пострадалите в катастрофата край Своге ще бъде дадена на брифинг на 27 август"}
{"url": "http://www.focus-news.net/news/2018/08/26/2560175/aleksandar-vuchich-trudno-shte-stignem-do-dogovor-s-kosovo.html", "text": "Президентът на Сърбия Александър Вучич в неделя потвърди, че в петък във Виена е преговарял с косовския си колега Хашим Тачи при посредничеството на австрийския канцлер Себастиян Курц и Комисарят по европейска политика за съседство и преговори за разширяване Йоханес Хан, предава  македонският „Фокус“ . \r\n„Надявам се, че ще имаме възможност да продължим тези разговори. Не мога да изнеса детайли, защото нищо не е договорено, докато не бъде договорено всичко, каквото е и мотото на върховният представител на ЕС Федерика Могерини“, обясни Вучич на пресконференция в Алпбах заедно с Тачи, президентите на Австрия и Словения и Хан. \r\nСръбският президент посочи още, че знае колко трудно ще бъде да се стигне до договор между Белград и Прищина, тъй като между него и косовският държавен глава има големи различия. \r\n„Това няма да е нито лесно, нито просто. И двамата знаем колко са големи различията между нас в намирането на каквото и да е компромисно решение“, обясни Вучич, като добави, че това е възможно, но и че не може да каже дали е реално. \r\nТой констатира, че всеки договор би бил тежък за Сърбия, но той не може да бъде „унизителен“. \r\nАко всички страни-членки на Европейския съюз не подкрепят договора, той няма да бъде постигнат. \r\nСъщността на действията на част от международната общност, която се противопоставя на промяна на границата между Сърбия и Косово е да покаже на Белград, че Косово е изцяло загубено и че ако се опита да получи нещо, ще му бъде лепнат етикета „лошо момче“. \r\nТой отбеляза, че чувства умора да обяснява всекидневно, че Сърбия няма да заплаши териториалния интегритет на Хърватия, Босна и Херцеговина или която и да е друга страна в региона. \r\nПревод и редакция:", "date": "2018.08.26", "title": "Александър Вучич: Трудно ще стигнем до договор с Косово"}
{"url": "http://www.focus-news.net/news/2018/08/26/2560192/sport-slaviya-i-ludogorets-zavarshiha-naravno-00.html", "text": "Отборите на Славия и Лудогорец завършиха при нулево равенство двубоя помежду си от шестия кръг на Първа лига, игран на Националния стадион „Васил Левски“ в София. Мачът започна с едноминутно мълчание в памет на жертвите от катастрофата край Своге. Разградчани имат 11 точки и са на трето място във временното класиране, докато Славия е на 9-о с осем точки. В 21:00 започна срещата на стадион „Българска армия“ между ЦСКА и Верея, а утре ще се играе и последният мач от кръга между Берое и Ботев (Враца).", "date": "2018.08.26", "title": "Спорт: Славия и Лудогорец завършиха наравно 0:0"}
{"url": "http://www.focus-news.net/news/2018/08/26/2560191/22-godishen-mazh-zagina-a-zhena-e-sas-schupena-raka-sled-katastrofa-mezhdu-lek-avtomobil-i-taksi-v-rayona-na-park-rila-v-dupnitsa-obzor.html", "text": "22-годишен мъж загина, а жена е със счупена ръка след катастрофа между лек автомобил и такси в района на парк „Рила“ в Дупница. Инцидентът е станал около 15.00 часа в неделя, 26 август. Говорителят на Областна дирекция на МВР – Кюстендил Катя Табачка уточни, че лекият автомобил е пътувал от парка към Дупница, а таксито - в обратната посока. При сблъсъка е загинал водачът на лекия автомобил. В таксиметровата кола са се возили трима души и шофьорът. Жена е с фрактура на ръката, а две деца са били прегледани от екип на Спешен център – Дупница и освободени за домашно лечение.", "date": "2018.08.26", "title": "22-годишен мъж загина, а жена е със счупена ръка след катастрофа между лек автомобил и такси в района на парк „Рила“ в Дупница (ОБЗОР)"}
{"url": "http://www.focus-news.net/news/2018/08/26/2560189/the-new-york-times-noviyat-premier-na-avstraliya-skot-morisan-naznachi-ministrite-si.html", "text": "Новият министър-председател на Австралия назначи министрите в кабинета си в неделя, като замени министъра на външните работи и преразпредели отговорностите за два от най-спорните въпроси за неговата партия и консервативното движение, като цяло: имиграцията и климатичните промени, пише  електронното издание на вестник The New York Times . \r\nСкот Морисън, на 50 години, който стана премиер в петък след разцепление в управляващата Либерална партия, който доведе до детронацията на Малкълм Търнул, заяви, че неговият „екип от новото поколение“ ще започне „оздравителен процес“. \r\n„Знам, че този екип може да постигне резултатите в икономиката, от които се нуждаем, сигурността от която се нуждаем и единството от което се нуждаем“, заяви той. \r\nНай-значителната промяна в кабинета е смяната на външния министър при Търнбул Джули Бишъп с Марис Пейн, който за последно беше министър на отбраната и прекара голяма част от миналата седмица в срещи с представители на американската администрация във връзка със сигурността в региона \r\nПревод и редакция:", "date": "2018.08.26", "title": "The New York Times: Новият премиер на Австралия Скот Морисън назначи министрите си"}
{"url": "http://www.focus-news.net/news/2018/08/26/2560187/washington-examiner-sasht-i-meksiko-sa-blizo-do-sporazumenie-za-nafta.html", "text": "Твърди се, че САЩ и Мексико са близко до постигане на съгласие за промяна на търговското споразумение между двете страни и Канада НАФТА, пише  електронното издание на вестник Washington Examiner . \r\nПреговорите за осъвременяване на Северноамериканското споразумение за свободна търговия (НАФТА) бяха зациклили през последните месеци заради несъгласия, освен по другото, за текстовете, свързани с автомобилната и енергетическата индустрии. Преговарящите от САЩ и Канада обаче са постигнали пробиви по тези теми и сделката може да бъде утвърдена още в понеделник, твърди Bloomberg. \r\nВсякакво споразумение между двете страни ще трябва да бъде одобрено от Канада, която се отстрани от разговорите през последните няколко седмици. Премиерът на Канада Джъстин Трюдо наскоро е заявил, че Канада е „насърчена от оптимизма, изразен от САЩ и Мексико“. \r\nТърговският представител на Вашингтон Робърт Лайтизър проведе извънредни срещи този месец с икономическия министър на Мексико Илдефонсо Гуахардо. \r\nПоследният е заявил пред The Wall Street Journal, че двете страни са стигнали „много далече“ в списъка на оставащите спорни точки, но предупреди, че „дори да си изключително отдаден, винаги в последния момент може да изскочи нещо, между теб и твоите цели“. \r\nСред неразрешените въпроси е и този дали сделката трябва да бъде подновявана на всеки пет години. \r\nПревод и редакция:", "date": "2018.08.26", "title": "Washington Examiner: САЩ и Мексико са близо до споразумение за НАФТА"}
{"url": "http://www.focus-news.net/news/2018/08/26/2560196/sport-borusiya-dortmund-pobedi-layptsig-s-41.html", "text": "Отборът на Борусия Дортмунд победи Лайпциг с 4:1 като домакин в последния мач от първия кръг на германската Бундеслига. На стадион „Сигнал Идуна Парк“ гостите от Лайпциг откриха още в първата минута след гол на Жан-Кевин Огюстен, но последваха четири попадения на Махмуд Дахуд, Марсел Забитцер, Аксел Витсел и Марко Ройс., които оформиха крайния резултат. След този двубой Борусия се изкачва на първо място в класирането благодарение на головата си разлика.", "date": "2018.08.26", "title": "Спорт: Борусия Дортмунд победи Лайпциг с 4:1"}
{"url": "http://www.focus-news.net/news/2018/08/26/2560194/stoyanka-dyankova-rb-peyo-yavorov-burgas-cheteneto-e-prozorets-kam-sveta-i-chrez-nego-detsata-razvivat-svoeto-vaobrazhenie.html", "text": "Четенето е прозорец към света и чрез него децата развиват своето въображение. Това каза за  Радио „Фокус“ – Бургас  Стоянка Дянкова, завеждащ Детския отдел на Регионална библиотека „Пейо Яворов“ – Бургас. Според нея това, което дава четенето, не може да бъде заменено с нищо друго. \r\n„Представяйки си различни светове с различни герои, децата могат да съпреживеят техните емоции, като по този начин обогатяват своите знания и речник“, каза още Дянкова. Тя добави, че, идвайки в библиотеката, децата избират и книги, извън задължителната литература – енциклопедии, учебни помагала и художествена литература. \r\n„При нас децата посещават и читалнята, където срещат нови приятели, тъй като там имат възможност да общуват“, добави Дянкова. По думите ѝ служителите на библиотеката се надяват, че през идния септември ще зачестят още повече организираните посещения. \r\nМария ГЕОРГИЕВА", "date": "2018.08.26", "title": "Стоянка Дянкова, РБ „Пейо Яворов“ – Бургас: Четенето е прозорец към света и чрез него децата развиват своето въображение"}
{"url": "http://www.focus-news.net/news/2018/08/26/2560195/veliko-tarnovo-zhitelite-na-zlataritsa-se-podgotvyat-za-13-oto-izdanie-na-praznika-na-gradinarskata-chorba.html", "text": "Жителите на град Златарица се подготвят за 13-ото издание на празника на градинарската чорба, предаде репортер на  Радио „Фокус“ – Велико Търново . Традиционното честване в балканското градче, което се намира на няколко километра от Велико Търново, се случва всяка година в началото на септември. И тази година майстори готвачи от града и околните села ще демонстрират своите кулинарни умения. По регламент те трябва да приготвят ястия като използват само зеленчуци. Празникът ще започне рано сутринта на 1 септември (събота) в местността „Черничките“ в Златарица. Както всяка година участниците ще облекат народни носии, а предизвикателството за облеклото е отправено към всички присъстващи, които желаят да се потопят в магията на празника. Според новия регламент, освен градинарски чорби готвачите могат да приготвят различни зеленчукови ястия, по тази причина са осигурени награди за всички отбори. Допълнителна награда е предвидена за отбора, сътворил най-атрактивно ястие „Чудо невидяно“. Предвидена е награда за най-добре аранжиран интериор около казана на отбора. В рамките на празника ще се проведе и конкурс „Атрактивен зеленчук“. В него ще се надпреварват зеленчуци и плодове с нестандартна форма и големина. Кулинарният фест е свързан с гурбетчийското градинарство и посрещането на местни градинари, работили в чужбина през 19-ти век и началото на 20-ти век. Златаришките земеделци били прочути с продукцията си извън страната. Някога гурбетчиите подпомагали финансово балканското градче, те осигурили средства за църквата и музея в града. \r\nМария НЕДЕВА", "date": "2018.08.26", "title": "Велико Търново: Жителите на Златарица се подготвят за 13-ото издание на празника на градинарската чорба"}
{"url": "http://www.focus-news.net/news/2018/08/26/2560197/varna-nad-2-000-proizshestviya-sa-otraboteni-ot-ekipite-na-pozharnata-prez-godinata.html", "text": "Над 2 000 произшествия са отработени от екипите на пожарната във Варна през годината. Това каза за  Радио „Фокус“ – Варна  главен инспектор Стоян Стоянов от Регионална дирекция „Пожарна безопасност и защита на населението“ във Варна. Той отбеляза, че за периода от началото на годината до края на месец юли във Варна и областта са регистрирани 2 186 произшествия, като за същия период на миналата година броят им е 2 246. При инциденти са загинали петима души, а пострадалите са 17. Главен инспектор Стоян Стоянов добави, че през отчетния период с участието на екипи на пожарната са спасени 62 души. \r\nМарияна ВАЛЕНТИНОВА", "date": "2018.08.26", "title": "Варна: Над 2 000 произшествия са отработени от екипите на пожарната през годината"}
{"url": "http://www.focus-news.net/news/2018/08/26/2560190/treys-grup-hold-ad-patyat-mezdra-svoge-novi-iskar-e-pusnat-v-eksploatatsiya-dve-godini-predi-formalnoto-mu-priemane-ne-mozhem-da-vzemem-otnoshenie-kak-e-poddarzhan-v-tozi-period.html", "text": "Асфалтовите настилки са изпълнени през 2014 г., това е и годината, в която пътят е пуснат за експлоатация, две години преди формалното му приемане. Гаранционните срокове обаче, както е регламентирано в Наредбата започват да текат от датата на подписване на Акт 16, което се случи през 2016 г. Това се посочва в изпратена до медиите  позиция на фирмата „Трейс Груп Холд“ АД  за изпълнението на рехабилитацията на пътя II-16 Мездра-Своге-Нови Искър, на който стана тежката катастрофа на 25 август. „Как е поддържан пътя в този период, ние не можем да вземем отношение“, се изтъква в позицията. От фирмата уточняват, че АПИ избира фирма, която да осъществява тази задача. „Нашият ангажимент е единствено свързан с дефекти, които се появяват по трасето в гаранционния двугодишен срок. Установените такива, за този четири годишен период не са определящи и възпрепятстващи движението“, заявяват от фирмата. „По цялото трасе на второкласния път има поставена вертикална сигнализация и хоризонтална маркировка, указваща ограниченията на скоростта и опасностите по старопланинския път“, обясняват от фирмата и заявяват готовност да окажат пълно съдействие на разследващите органи и да информират за свършеното от тях по обекта, след пускането му в експлоатация. От фирмата изказват съболезнования на семействата на загиналите в тежката катастрофа. В позицията си информират за извършените дейности като водещ партньор в обединение ДЗЗД “Трейс Своге“, изпълняващо рехабилитацията на пътя.", "date": "2018.08.26", "title": "„Трейс Груп Холд“ АД: Пътят Мездра-Своге-Нови Искър е пуснат в експлоатация две години преди формалното му приемане, не можем да вземем отношение как е поддържан в този период"}
{"url": "http://www.focus-news.net/news/2018/08/26/2560203/adriana-grigorova-direktsiya-sotsialno-podpomagane-varna-trayno-namalyava-broyat-na-semeystvata-koito-poluchavat-sotsialni-pomoshti.html", "text": "Трайно намалява броят на семействата, които получават социални помощи. Това каза в интервю за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. „По отношение на Закона за социално подпомагане и Правилника за неговото приложение имаме тенденция на непрекъснато намаляване на семействата, които получават месечни социални помощи“, каза Адриана Григорова. 396 месечни помощи е отпуснала Дирекция „Социално подпомагане“ – Варна по програмата за предоставяне на социални помощи при прилагане на диференциран подход за първото шестмесечие на 2018 година. „Спрямо същия период на миналата година се отчита намаление на подпомаганите лица и семейства с 15%, като този процент на намаление се запазва през последните години. Отпуснатите средства за периода са 275 000 лева“, допълни Адриана Григорова. По думите й 151 лица от тези, които получават помощи, са обхванати в програмите за полагане на общественополезен труд. Със спиране на помощта за период от два месеца са наказани 10 души, а на 7 души помощта е прекратена за срок от две години заради повторен отказ за полагане на обществено полезен труд. Адриана Григорова подчерта, че социалните работници от дирекцията редовно извършват проверки дали действително лицата упражняват общественополезен труд. За анализирания шестмесечен период са извършени 16 регулярни проверки, свързани с организацията и изпълнението на общинските програми за полагане на общественополезен труд. \r\nМарияна ВАЛЕНТИНОВА", "date": "2018.08.26", "title": "Адриана Григорова, Дирекция „Социално подпомагане“ – Варна: Трайно намалява броят на семействата, които получават социални помощи"}
{"url": "http://www.focus-news.net/news/2018/08/26/2560182/the-washington-post-severna-koreya-obvini-sasht-che-zamislya-invaziya-dokato-govori-s-usmivka-na-litseto.html", "text": "Основният вестник в Северна Корея обвини САЩ в неделя, че ще проведе военни учения с цел да се подготви за инвазия, докато в същото време говори за диалог с усмивка на лицето си, пише  електронното издание на вестник The Washington Post . \r\n„Родонг Синмун“, официалният печатен орган на Работническата партия на Корея, се позова на движение на американските части в региона, които определи като „изключително провокативни и опасни“ и заяви, че заплашват да сложат край на диалога между САЩ и Северна Корея. \r\nОт американската армия пък отговориха, че обвиненията са „далеч от истината“. \r\nСтатията, пише американското издание, идва два дни, след като американският президент Доналд Тръмп отмени планирано посещение в Северна Корея на държавния секретар Майк Помпео, на основание, че не е постигнат достатъчен прогрес с отказа на Пхенян от ядрените оръжия. \r\nСпоред Wpost, „Родонг Синмун“ не споменава Тръмп по име, нито решението му да отмени визитата на Помпео. Медията, както твърди американският вестник,е внимателна да не критикува американския държавен глава директно след срещата на 12 юни между Тръмп и севернокорейския лидер Ким Чен-ун, запазвайки огъня си за Помпео и други членове на администрацията, но моментът, в който е появява публикацията, може и да е нещо повече от съвпадение. \r\nСевернокорейското издание е цитирало южнокорейско радио, което твърди, че специални части от ВС на САЩ вече са кацнали във Филипините, където ще участват в симулация на „инфилтрация в Пхенян“. Там се твърди още, че американската ядрена подводница USS Michigan е транспортирала „Зелени барети, Делта форс и други специални части“ от базата в Окинава, Япония, до военноморската база Джинхе в Южна Корея в края на юли и началото на август. \r\nПревод и редакция:", "date": "2018.08.26", "title": "The Washington Post: Северна Корея обвини САЩ, че замисля инвазия, докато говори с „усмивка на лицето“"}
{"url": "http://www.focus-news.net/news/2018/08/26/2560204/the-hill-masova-strelba-e-bila-izvarshena-vav-florida.html", "text": "От офиса на шерифа на Джаксънвил, Флорида, предупредиха за „масова стрелба“ в зона за развлечение в централната част на града, извършена в неделя следобед, предава електронното издание на американския вестник  The Hill . \r\n„Масова стрелба в Джаксънвил Ландинг“, пише в съобщението на шерифския офис. „Стойте далеч от района. Той не е безопасен в момента. СТОЙТЕ ДАЛЕЧ“. \r\nВластите съобщават за няколко ранени.  Йонислав Дочев", "date": "2018.08.26", "title": "The Hill: „Масова стрелба“ е била извършена във Флорида"}
{"url": "http://www.focus-news.net/news/2018/08/26/2560193/a1-on-makedoniya-opozitsionen-deputat-poiska-da-se-zabrani-na-hashim-tachi-da-se-varne-v-kosovo-zaradi-iskaneto-mu-za-korektsiya-na-granitsite.html", "text": "Депутатът от косовското опозиционно Движение „Самоопределение“ (Вендевендосие) Фиторе Пацоли поиска да се забрани на президента на страната Хашим Тачи да се връща в Косово заради неговото искане за подялба на страната и размяна на територии със Сърбия, предава  македонската електронна медия „А1 Он“ . \r\nТачи, според депутатката от редиците на партията на Албин Курти, не представлява интересите на косовския народ и „вече не е президент на Косово“. \r\n„Вчера в Австрия Тачи ни каза, че вече няма защо да се консултираме с нашите приятели от международната общност, защото той и неговият приятел (президентът на Сърбия Александър) Вучич решават за бъдещето на Косово и за нашето бъдеще... Затова на Тачи трябва да му се забрани връщането в Косово. Тачи вече не е президент на Косово“, написа Пацоли във „Фейсбук“. \r\n„А1 Он“ припомня, че президентите на Косово и Сърбия, други лидери на страни от региона, лидери на страни от Европейския съюз и представители на Брюксел участват на форум в австрийския град Алпбах, където повториха своето искане за „корекция на границите“, както го нарича Тачи, или „разграничаване“ (делинеация) между Косово и Белград, както казва Вучич. \r\nПревод и редакция:", "date": "2018.08.26", "title": "„А1 Он“ (Македония): Опозиционен депутат поиска да се забрани на Хашим Тачи да се върне в Косово заради искането му за „корекция на границите“"}
