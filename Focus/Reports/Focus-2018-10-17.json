{"url": "http://www.focus-news.net/news/2018/10/17/2579578/ria-novosti-dva-izstrebitelya-ot-silite-na-koalitsiyata-po-greshka-sa-nanesli-udar-po-formirovanie-na-kyurdite.html", "text": "Два изстребителя F-15 от силите на коалицията в Сирия са нанесли удар по кюрдските формирования от Сирийските демократични сили, съобщава  РИА Новости  .  \r\nПричината за това е в непрофесионализма на военно-въздушните сили на САЩ, съобщил за руската новинарска агенция военно-дипломатически източник. \r\nЗагинали са шестима кюрдски бойци и още 15 са получили тежки рани.  Ивелина Ватова", "date": "2018.10.17", "title": "РИА Новости: Два изстребителя от силите на коалицията по грешка са нанесли удар по формирование на кюрдите"}
{"url": "http://www.focus-news.net/news/2018/10/17/2579549/predstoyashti-mezhdunarodni-sabitiya-za-18-oktomvri-agentsiya-fokus.html", "text": "*** Среща на върха на Европейския съюз, на която може да бъде взето решение за Брекзит \r\n*** Политическа криза в Гърция след оставката на външния министър Никос Коцияс \r\n*** Президентът на Южна Корея Мун Дже-ин ще се срещне с папа Франциск \r\n*** Среща на министрите на отбраната от АСЕАН, на която ще присъства и военният министър на САЩ Джеймс Матис \r\n*** Заседание на форума Азия – Европа (АСЕМ) \r\n*** Руският президент Владимир Путин ще присъства на откриването на строителството на първата АЕЦ в Узбекистан \r\n***", "date": "2018.10.17", "title": "Предстоящи международни събития за 18 октомври ( Агенция „Фокус“ )"}
{"url": "http://www.focus-news.net/news/2018/10/17/2579546/varna-zapochva-vtori-etap-ot-izgrazhdaneto-na-kanalizatsionna-mrezha-v-grad-dolni-chiflik-koyato-shte-obhvane-18-ulitsi-v-grada.html", "text": "Започва втори етап от изграждането на канализационна мрежа в град Долни чифлик. Това съобщиха за  Радио „Фокус“ – Варна  от Община Долни чифлик. Канализационната мрежа ще е с дължина 3 405 метра  и ще обхване 18 улици в града –  „Марин тепе“, „Шипка“, „Странджа“, „Вихрен“, „Пирин“, “ Черни връх“, „Стара планина“, „Родопа“, „Кокиче“, „Детелина“, „Синчец“, „Нарцис“, „Латинка“, „Иглика“, „5-ти декември“, „Демокрация“, „Лилия“ и  „Шейново“. Проектът е на стойност 1 355 897,35лв. с ДДС и се финансира безвъзмездно от Предприятие за управление на дейностите по опазване на околната среда.  С изграждането на канализационната мрежа ще бъдат обхванати 260 имота и над 1000 души. Вече е осигурено и финансирането за цялостното преасфалтиране на засегнатите улици след приключване на ремонтните дейности. \r\nСъс символична първа копка кметът на Община Долни чифлик Красимира Анастасова и областният управител на Варна Стоян Пасев откриха строителната площадка днес, а отец Пламен Коларов отслужи празничен водосвет. Красимира Анастасова припомни, че в рамките на мандата през 2016 година беше спечелен проект за първи етап на изграждане на битова канализация в града. Изградени бяха 3 400 метра битова канализация и 256 броя канализационни отклонения, които са въведени в експлоатация през август 2017 година. Със стартиращия втори етап днес и предстоящ трети, за който ще се кандидатства след приключване на настоящия и ще бъде с дължина 1 884 метра и 140 канализационни отклонения, ще бъде изградена на 90 процента битовата канализация на града. \r\n„Благодаря на правителството, лично на премиера Борисов и на всички отговорни институции за това, че този дългоочакван проект ще бъде осъществен“, добави кметът Анастасова. На събитието присъстваха още председателят на ОбС – гр. Долни чифлик Жеко Жеков, зам.-кметът на общината Любомир Вангелов, общински съветници и граждани. \r\nМарияна ВАЛЕНТИНОВА", "date": "2018.10.17", "title": "Варна: Започва втори етап от изграждането на канализационна мрежа в град Долни чифлик, която ще обхване 18 улици в града"}
{"url": "http://www.focus-news.net/news/2018/10/17/2579552/veliko-tarnovo-monumenti-na-sotskulturata-sabirat-v-karta-entusiasti-ot-grada.html", "text": "Монументи на соцкултурата във Велико Търново събират в карта ентусиасти от града. Предвижда се те да бъдат включени като допълнение в създадения преди броени дни гид на паметниците, построени от Уста Колю Фичето в старата столица. Това разказа за  Радио „Фокус“ – Велико Търново  Галин Попов, член на сдружението инициатор на идеята.   Картата, освен обекти, построени от Колю Фичето, включва и други места в града. Създателите й са се фокусирали върху всички независими установени или развиващи се обекти и инициативи. „В нея е вкарано Co-working – space and freedom пространството, както и информация за малки, интересни ресторанти и кафетерии, които гостите на града могат да посетят“, допълни Галин Попов. Идеята е тя да се обновява с нови маршрути на шест месеца или веднъж в годината. „Следващият маршрут , който е много интересен, това е соц-наследството. В него ще се вкарат монументални сгради от Социализма като Интерхотела, „Етър“- хотела, Полтава, сградата на театъра на „Проектантска“, защото те са много интересни и като архитектура и не са много изследвани“, обобщи още Галин Попов. Според него, това ще представи Велико Търново в нова светлина и ще привлече повече туристи в града. \r\nЛуиза ТРАНЧЕВА", "date": "2018.10.17", "title": "Велико Търново: Монументи на соцкултурата събират в карта ентусиасти от града"}
{"url": "http://www.focus-news.net/news/2018/10/17/2579548/brig-gen-yavor-mateev-dnes-kategorichno-mozhe-da-se-kazhe-che-silite-za-spetsialni-operatsii-nikoga-ne-sa-bili-po-blizo-do-vazstanovyavaneto-na-komandvaneto-im.html", "text": "Днес категорично може да се каже, че Силите за специални операции никога не са били по-близо до възстановяването на командването им. Това каза в приветствието си по време на тържественото събрание по повод Празника на парашутиста командирът на 68 бригада Специални сили бригаден генерал Явор Матеев, предаде репортер на  Радио „Фокус“- Пловдив . Той посочи, че и тази година Силите за специални операции имат заслужено признание и доверие от техните партньори, работят в синхрон, тясна координация и партньорство с видовете въоръжени сили, както и с другите структури извън състава на МО. Бриг. ген. Матеев коментира, че като резултат от всичко това Силите за специални операции получават най-накрая подкрепата, от която се нуждаят. „Мога да кажа, че вече няма дори и един процент съмнение, че това нещо ще се случи в близките месеци, а именно Командване на силите за специални операции, чиято основна задача ще бъде да подбира, обучава и подготвя личен състав и военни формирования, да планира, командва и управлява специалните операции, да провежда такива специални операции в рамките на БА и при възложени ангажименти в НАТО“, каза бригаден генерал Явор Матеев.  \r\nПо случай Празника на военния парашутист - 18 октомври, в Пловдив се състоя тържествено честване в район №2 на 68-ма бригада \"Специални сили\". Празникът започна в 10.00 часа с Ден на отворени врати, по време на които имаше показ на въоръжение и снаряжение, а от 16. 00 часа, пак там, имаше тържествен строй на личния състав на военното формирование, благодарствен молебен и поднасяне на венци и цветя на паметника на загиналите парашутисти, който се намира пред параклис \"Св. Йоан Рилски Чудотворец\" в района на бригадата. \r\nОт 17.00 часа в зала \"България\" на Конгресния център на Международния панаир Пловдив се проведе тържествено събрание. След приветствията бяха наградени военнослужещи, граждани и журналисти. \r\nНа тържеството присъства вицепремиера по икономическата и демографската политика Валери Симеонов, областният управител на Пловдив Здравко Димитров, кметът на Пловдив Иван Тотев, председателят на Общинския съвет, висши военни, духовници, кметове на населени места, ветерани и граждани.  \r\nЦветана ТОНЧЕВА", "date": "2018.10.17", "title": "Бриг. ген. Явор Матеев: Днес категорично може да се каже, че Силите за специални операции никога не са били по-близо до възстановяването на командването им"}
{"url": "http://www.focus-news.net/news/2018/10/17/2579553/prof-rumen-gechev-bsp-bsp-shte-napravi-vsichko-vazmozhno-da-spre-promenite-v-zakona-za-darzhavnata-sobstvenost.html", "text": "БСП, с подкрепата на българската общественост, ще направи всичко възможно да спре промените в Закона за държавната собственост. Това каза за обзорното предаване на  Радио „Фокус“  „Това е България“ проф. Румен Гечев, депутат от „БСП за България“. Той окачестви законовите текстове като поредния опит за пладнешки грабеж на управляващите и оцени аргументите във ветото на президента Румен Радев върху тях като юридически прецизни и аргументирани. „Става дума за десетки дружества: ВИК, български енергиен холдинг, българските летища, БДЖ, някои български специализирани научни институции. Става дума за това, че сега управляващите искат да променят така закона, че активите на тези държавни дружества да бъдат залагани като вноска в редица бизнес начинания заедно с частни фирми, чрез публично частно партньорство. Участието на тези държавни фирми от забранителният списък в такива съвместни дружества означава, че чрез промяна в капитала частните партньори ще могат да придобиват собствеността върху държавните активи“ каза той. Проф. Румен Гечев обясни, че това е скрита приватизация или „харизване“ на последните стратегически държавни дружества към същите държавни партньори, които печелят  и до момента обществените поръчки. Най-апетитните хапки са летищата, БДЖ и Българският енергиен холдинг, уточни той. Според него управляващите са форсирали процесите по приватизацията, усещайки управленската агония и тесният времеви хоризонт, с който разполагат. Наложеното от президента вето е правилно решение, каза още той. Според него срещу промените в Закона за държавната собственост могат да се очакват протести още от началото на следващата седмица.", "date": "2018.10.17", "title": "Проф. Румен Гечев, БСП: БСП ще направи всичко възможно да спре промените в Закона за държавната собственост"}
{"url": "http://www.focus-news.net/news/2018/10/17/2579554/the-wall-street-journal-amerikanskite-sanktsii-dadoha-neochakvan-tlasak-na-ruskata-ikonomika.html", "text": "Американските санкции тласнаха в различни посоки цените на петрола и стойността на рублата, давайки на Русия скъп нефт и девалвираща валута – комбинация, която способства развитието на икономиката й, пише  авторитетното американско издание The Wall Street Journal . Материалът е предаден без редакторска намеса. \r\nЦените на петрола, главният експортен продукт на Русия, се увеличи с близо 14% от средата на август. Основната причина за това е възобновяването на американските санкции срещу Иран, ограничаващи износа на нефт от тази страна. В същото време рублата падна с 15% от април, когато Вашингтон въведе санкции в отговор на предполагаемата руска намеса в изборите на САЩ и другите видове агресия. По този начин, цената на нефта в долари става още по-голяма, когато се преведе обратно в по-слабата рубла. \r\nВ последно време петрола и руската валута отново тръгнаха в обратни посоки, когато цената и на суровината, и на долара падна. Но в течение на няколко месеца руската икономика излезе на печалба, след като падащата рубла напълни държавната хазна и бе регистрирано рязко увеличение на доходите на енергийните гиганти в страната. През тази година акциите на руските производители на нефт „Роснефт“ и „Лукойл“ поскъпнаха съответно с 56% и 39%, задминавайки ловко западните си конкуренти. \r\n„Високите цени на петрола и слабата рубла са много по-изгодни за Русия, защото от гледна точка на бюджета това е двоен плюс“, смята Виктор Шабо, управляващ отдела за дълговите задължения на развиващите се пазари към компанията „Абърдийн Стандарт Инвестмънтс“. \r\nРазвиващите се пазари обикновено понасят удар в резултат от увеличаването на стойността на американския долар и на лихвените проценти, както и от безпокойството, свързано с търговията и вътрешнополитическите проблеми в отделните страни, например, в Турция. Рублата обаче получи допълнителна тежест в резултат от американските санкции. \r\nПрез август рублата загуби още повече от стойността си, след като Вашингтон наложи нови санкции по отношение на Русия във връзка с предполагаемото използване на неврно-паралитично вещество във Великобритания и заплаши да ги разшири с втори кръг ограничителни мерки след 90 дни, в случай, че Русия не изпълни списъка от три изисквания, в това число и прекратяване на използването на химическо и биологическо оръжие. \r\nРискът за САЩ е в това, че санкциите не оказват планираното въздействие, отчитайки последствията от комбинацията между слабата рубла и високите цени на петрола. \r\nВ края на миналата година един барел нефт носеше на руските продавачи повече от 3835 рубли при обръщането от долари, в които се търгува суровината. Сега всеки един барел носи по 5262 рубли, т.е. с почти 40% повече. \r\nКомпанията „Роснефт“, най-големият производител на петрол в света, е една от страните, които получава изгода при дадените обстоятелства. Тя съобщи, че е увеличила доходите си с близо 50% преди изчисляването на операционните приходи, данъците, износа и амортизацията за второто тримесечие в сравнение с предходното. \r\nСанкциите също така помагат на страната да понижи нивото на външния си дълг, в момент, когато той нараства за правителствата и компаниите, сочат данните на „Сосиете Женерал“. Това се случва, както заради падането на рублата, което не позволява на емитентите да приемат дълга в долари, така и заради опасенията, че САЩ ще въведат санкции на търговията с доларови дългове на Русия. \r\nЧастният и държавният дълг на Русия, принадлежащ на чуждестранни инвеститори, намалиява от 2016 година, достигайки до 32% от брутния вътрешен продукт през първото тримесечие на тази година, отново по данни на „Сосиете Женерал“. Едновременно с това, печалбата по текущите сметки на Русия, показател за нейните операции с останали свят, е нараснал до 18,3 милиарда долара през март в сравнение с 14,6 милиарда в предходното тримесечие. \r\n„Русия се адаптира впечатляващо към понижаването на цените на нефта и санкциите“, се казва в комюнике до клиентите на анализаторската къща „КредитСайтс“. „Суверенният дълг остава на разумно ниско ниво, а обемът на външните задължения намаля значително“. \r\nБез съмнение, годините на санкции нанесоха удар по руската икономика. Множеството западни ограничителни мерки по отношение на Русия, след като Владимир Путин взе решение да анексира Крим през 2014 година, доведоха до двойно понижаване на стойността на рублата и съкращаване на обема на инвестициите в енергийния сектор. \r\nВ последно време пострадаха и руските пазари. От началото на т.г. доходността на доларовите държавни облигации на САЩ се увеличи до 4,36% от 3,28%. Руският индекс на акции ММВБ през същия период намаля с 12%, независимо от отслабването на рублата, което направи износа по-печеливш. \r\nСлабата валута допринася и за инфлацията, която, по прогнозите на Централната банка, ще нарасне до 5,5% към края на следващата година, което е много повече от установената рамка 4%.  \r\nПревод и редакция:", "date": "2018.10.17", "title": "The Wall Street Journal: Американските санкции дадоха неочакван тласък на руската икономика"}
{"url": "http://www.focus-news.net/news/2018/10/17/2579556/shumen-3-000-kubika-darva-za-ogrev-shte-badat-predostaveni-na-horata-ot-obshtina-veliki-preslav-i-varbitsa.html", "text": "3 000 кубически метра дърва за огрев ще предостави тази година на хората от селата на общините Велики Преслав и Върбица екипът на ДГС-Преслав. Това съобщиха от  Североизточното държавно предприятие . По-голямата част от заявените количества вече са получени, остава да се доставят още 700 кубически метра, като част от тях са добити, но не са транспортирани до населените места. Според директорът на стопанството инж. Янко Йорданов, ако времето се запази без промяна, поръчките към жителите на селата ще бъдат изпълнени в средата на месец ноември. На среща с ръководството на горското стопанство и кметовете на населените места от община Върбица бяха разисквани доставките на дърва за огрев в района преди началото на зимния сезон. Инж. Янко Йорданов обясни, че с всяка изминала година се увеличават заявките за дърва от физически лица, но въпреки това те се изпълняват. „Винаги сме се старали да даваме с приоритет дърва за населението. От три години съм директор на ДГС-Преслав и за мен осигуряването на топлото за хората от селата е сред първостепенните ми задачи. За всички нас, служителите от стопанството, е непростимо да не доставим навреме дърва за огрев на жителите на малките населени места, в които няма борси за дървен материал“, категоричен е Йорданов. Следващата среща между кметовете на населени места от община Върбица и ръководството на ДГС-Преслав ще бъде на 31 октомври. На нея ще се докладва как вървят доставките на дърва за огрев по селата. Събиранията се организират по идея на зам.-министъра на МЗХГ Атанас Добрев. Подобни срещи се провеждат и в останалите стопанства в системата на СИДП.", "date": "2018.10.17", "title": "Шумен: 3 000 кубика дърва за огрев ще бъдат предоставени на хората от община Велики Преслав и Върбица"}
{"url": "http://www.focus-news.net/news/2018/10/17/2579551/premierat-boyko-borisov-tolkova-ezhednevni-stanaha-sporovete-na-patriotite-che-ne-namiram-za-interesno-dori-da-gi-komentiram.html", "text": "Толкова ежедневни станаха споровете на патриотите, че не намирам за интересно дори да ги коментирам. Това каза пред журналисти министър-председателят на Република България Бойко Борисов в Брюксел във връзка с трусовете в „Обединени патриоти“ , предаде репортер на  Агенция „Фокус“ . „Ние имаме коалиционно споразумение, в което ясно е разписано какво трябва да правим четири години. В коалицията „Обединени патриоти\" си имат свои правила, за които аз нито се интересувам, нито съм информиран, нито ми е работа да съм информиран“, заяви премиерът. „Отделно преди два или три дни г-н Сидеров беше с мен с Николай Бареков в МС, днес говорих един час с вицепремиерите Симеонов и Каракачанов по темите, по които им какво да правим заедно“, каза още той.  „Оттук нататък, те вече толкова ежедневни станаха техните спорове, че не намирам за интересно дори да ги коментирам\", каза още Бойко Борисов.", "date": "2018.10.17", "title": "Премиерът Бойко Борисов: Толкова ежедневни станаха споровете на патриотите, че не намирам за интересно дори да ги коментирам"}
{"url": "http://www.focus-news.net/news/2018/10/17/2579560/premierat-na-polsha-rusiya-e-strana-koyato-razpalva-voyni-v-evropa-shte-ya-priemem-v-reditsite-na-tsivilizovanite-darzhavi-ako-spazva-pravilata-na-demokraticheskite-darzhavi.html", "text": "Министър-председателят на Полша заяви пред местно издание, че Русия е страна, която разпалва войни в Европа, пише  киевският ежедневник „День“. \r\n„Русия е държава, която разпалва войни в Европа и прибягва до въоръжена агресия във външната си политика. Това е държава,, която заплашва света и подкопава опитите за диалог и разбиране, даже и на най-ниското, външнополитическо и междуличностно ниво. В такава ситуация, всъщност е трудно да си представим всякакво „презареждане““, е заявил полският министър председател, според цитата на изданието. \r\nПо неговите думи, условията за връщане на Русия в редиците на цивилизованите държави е прекратяването на агресивната й политика спрямо съседите, съблюдаването на международното право и приемането на правилата на демократическите страни в сферата на международната политика. \r\n„Готови сме да помогнем за такова изменение на руската политика, но ние няма да постигнем тази цел, ако забравим с кой си имаме работа в момента“, отбеляза Моравиецки. \r\nТой добави, че Полша е адвокат за реалистична политика по отношение на Русия, чиято цел е защитаването на мира и сигурността в Европа. \r\nПревод и редакция:", "date": "2018.10.17", "title": "Премиерът на Полша: Русия е страна, която разпалва войни в Европа, ще я приемем в редиците на цивилизованите държави, ако спазва правилата на демократическите държави"}
{"url": "http://www.focus-news.net/news/2018/10/17/2579559/gen-konstantin-popov-predsedatel-na-parlamentarnata-komisiya-po-otbrana-v-parlamenta-ochakvame-konkretni-merki-ot-mo-za-podobryavane-na-polozhenieto-na-balgarskata-armiya.html", "text": "В парламента очакваме конкретни мерки от МО за подобряване на положението на българската армия, каза за обзорното предаване „Това е България“ на  Радио „Фокус“  ген. Константин Попов, председател на комисията по отбрана. Той допълни, че бюджетът за армията ще бъде увеличен по стандарта 2% от БВП за отбрана.  „Включително сме съгласни и да обсъдим предложения от Министерството за промяна в Закона за въоръжените сили. Ще дам пример, не специално с този закон, а с този за „Служба военна информация“. Считам, че там може да се направят промени, които да засягат или Закона за отбраната и въоръжените сили, или да са свързани с него. Приравняването на длъжностите в служба „Военна информация“ с тези, които са във войските не изглежда целесъобразно. Може да се намери по-ефективно решение“, каза още ген. Попов. Той обясни, че заради политиката на прагматизъм и диалог Русия не е посочена като заплаха за националната сигурност в приетия Доклад за състоянието й през 2017-та година, а предвид събитията и проблемите в Украйна, Грузия и Турция, интерес представлява Черноморският регион.", "date": "2018.10.17", "title": "Ген. Константин Попов, председател на парламентарната комисия по отбрана: В парламента очакваме конкретни мерки от МО за подобряване на положението на българската армия"}
{"url": "http://www.focus-news.net/news/2018/10/17/2579555/premierat-boyko-borisov-za-brekzit-lipsata-na-sdelka-e-loshiyat-stsenariy-shte-bade-kato-finansovo-ikonomicheskata-kriza.html", "text": "Ще настоявам по никакъв начин да не се промени координацията и работата между европейските и английските служби. Това каза пред журналисти в министър-председателят на Република България Бойко Борисов в Брюксел, предаде репортер на  Агенция „Фокус“ . Относно това, че Борисов е бил първия лидер, който е казал, че може да не се стигне до споразумение с Великобритания и готова ли е България за такъв сценарий, премиерът заяви: „Дано избегнем този сценарий. Това да се гордееш, че си лош пророк надали е хубаво качество\". \"Изключително важно е за българските граждани, които живеят във Великобритания, а и за английските граждани, които живеят в България – това са над 14 000 души да намерим възможно най-добрия изход за всички, защото емоцията е силна, англичаните си тръгнаха, а не ние, но това е техния избор. И не бива да се подведем по емоциите, защото след това ще страдат хиляди хора, а и със сигурност ще се отрази на финансите, икономиката, на всичко в Европа\", обясни Борисов. \"Аз съм емоционален човек, но когато взимам важни решения съм много хладнокръвен, особено по линия на сигурността. Пролиферация, тероризъм, трафик на хора, на антики ако щете, контрабандата, наркотиците – английските служби са от най-добрите в света. Системите, в които всеки един от нас като държава дава информация може и да използва тази информация. Така че особено в тази сфера, и на Тереза Мей съм обещал, но по линия на службите, ще има пълна защита. И не само защита. Ще настоявам по никакъв начин да не се промени координацията и работата между европейските и английските служби“, коментира премиерът.  \r\nВъв връзка с думите на Доналд Туск, че трябва да сме готови за вариант без сделка премиерът Борисов заяви: „Няма как да се подготвим за сценарии без сделка. Това е лошият сценарий, лошият вариант и ще бъде като финансово-икономическата криза. Няма как да се подготвиш за такова нещо. Видяхте в Щатите как се готвиха за урагана „Майкъл“ и въпреки това стотици изчезнаха. Или както в неделя, аз просто съм изненадан как нашите криминални журналисти не го забелязаха – нюйоркската полиция обяви, че от 90 и коя година е първият ден без убийство в Ню Йорк – голяма радост, голяма хвалба“.  \r\nНа въпрос какво следва ако още се забави това споразумение, премиерът Борисов заяви: „Ще има още един Съвет – за ноември има дата, но аз не мога да предизвестя изхода на този Съвет сега“.", "date": "2018.10.17", "title": "Премиерът Бойко Борисов за Брекзит: Липсата на сделка е лошият сценарий, ще бъде като финансово-икономическата криза"}
{"url": "http://www.focus-news.net/news/2018/10/17/2579550/zdravnata-komisiya-shte-izgotvi-zakonodatelni-promeni-koito-da-oblekchat-protsedurite-po-donorstvo-v-balgariya-obzor.html", "text": "Здравната комисия ще изготви законодателни промени, които да облекчат процедурите по донорство в България. Това съобщи председателят на парламентарната здравна комисия и депутат от ГЕРБ д-р Даниела Дариткова след среща на премиера Бойко Борисов и министъра на здравеопазването Кирил Ананиев с родителите и брата на 29-годишния Адриан Петков, който почина, докато чакаше за белодробна трансплантация. \r\n„В рамките на законодателните промени, които се предвиждат, очаквам да чуя мнението на агенциите по трансплантации, защото имаме едно законодателство, което позволява да не се посочва изрично съгласието за донорство, а се посочва изрично несъгласието. Проблемите възникват, когато трябва близките на починалия да вземат решение в един особено труден за тях момент. Наистина трябва много внимателно да се обмислят промените“, заяви още д-р Дариткова и обясни, че е важно с цялото общество да се говори по темата за донорството. Тя обърна внимание, че амбицията на страната ни да стане член на „Евротланспант“ минава през това, че трябва да има достатъчно донори и донорски ситуации. „Имаме добре подготвени специалисти, смятам, че една инвестиция в допълнителното им обучение ще даде възможност и тук да се развива една добра донорска програма. Факт са вече няколкото центъра в България, които правят такива трансплантации, просто трябва да ги усъвършенстваме. Необходимо е, разбира се, да се възстановят добрите взаимоотношения с някои от клиниките, за да може в процеса на усъвършенстване и утвърждаване на българската донорска и трансплантационна програма да има възможност пациентите да получават помощ в тези утвърдени вече места“, обясни още д-р Дариткова. Според нея донорството и трансплантациите са еманацията на съвременната медицина. \r\nМеждувременно по време на редовното правителствено заседание премиерът Бойко Борисов възложи и на здравния министър Кирил Ананиев да започне работа по законодателните промени. „Има още 15 чакащи за бял дроб и 1200 за бъбреци“, отбеляза министър-председателят и добави, че може да се направи така, че много човешки животи да бъдат спасени.  \r\nОт своя страна, министър Ананиев посочи, че трябва да се проведе активна донорска кампания, защото без да има донори, няма как да се спасяват хора. „И ще направим всичко възможно да изградим необходимия капацитет донорството и трансплантациите да се извършват в България. Свързал съм се с мои приятели от други страни, които да ни помогнат това да се случи в България“, каза още Ананиев. Здравният министър посочи, че за да стане редовен член на „Евротрансплант“, България трябва годишно да има 70 донори, а в момента има под 10. „Ако съберем необходимото донорство, можем да ползваме клиниките в Европа, които са на много високо равнище. Започнали сме работа по този въпрос и по изграждането на капацитет у нас, но той отнема продължително време“, заяви той. \r\nАнаниев обясни още, че е разпоредил да се направи регистър на всички хора, които имат нужда от белодробни трансплантации, така че те да бъдат наблюдавани през цялото време, за да може да има пълна информация за състоянието им по всяко време. \r\nЦветилена СИМЕОНОВА", "date": "2018.10.17", "title": "Здравната комисия ще изготви законодателни промени, които да облекчат процедурите по донорство в България (ОБЗОР)"}
{"url": "http://www.focus-news.net/news/2018/10/17/2579119/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 08.45 часа на Терминал 2 на Летище София ще се проведе Международната антидрога инициатива „Red Ribbon“ под егидата на Митница Аерогара София и ДЕА. Събитието започва с официално откриване и откритата лекция, следвани от забавната програма и флашмоб, а ще приключи с демонстрациите на работата на митническите служители.   \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Иван Д., на когото са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-и състав на Софийски градски съд ще заседава по делото срещу Драгомир Драганов, обвинен за двойното убийство на строителните предприемачи в кв. „Витоша“. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.). \r\n*** \r\nОт  10.00 часа в сградата на КЕВР ще се проведе открито заседание  и обществено обсъждане на  проект на решение за одобряване на бизнес плана на ВиК-Кресна” ЕООД, гр. Кресна и за утвърждаване и одобряване цени на ВиК услуги на ВиК-Кресна” ЕООД, гр. Кресна. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М., Минчо М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група. \r\n*** \r\nОт 11.00 часа пред сградата на Министерския съвет ще се проведе Национален пенсионерски протест по проблемите на възрастните хора. \r\n*** \r\nОт 11.00 часа в Пресклуб България двамата български медалисти от завършилото наскоро в Мексико световно първенство по модерен петобой - Явор Пешлеевски и Тодор Михалев ще бъдат наградени за спортисти на месеца. \r\n*** \r\nОт 12.00 часа в централното фоайе на Военномедицинска академия ще бъде отбелязана Европейската седмица на донорството. \r\n*** \r\nОт 13.30 часа в Централната сграда на БАН ръководителите на четири университета и три института на БАН ще представят за първи път пред обществеността своя съвместен проект в сферата на националната сигурност - Първият в България Център за компетентност по квантова комуникация, интелигентни системи за сигурност и управление на риска „КВАЗАР.  \r\n*** \r\nОт 13.30 часа в зала „Проф. Марин Дринов” учените от Института по астрономия с Национална астрономическа обсерватория ще представят най-интересните обекти и явления във Вселената, любопитни подробности за тяхната природа и за това какво е участието на българските астрономи в разкриването на техните тайни. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 13-и състав на Специализирания наказателен съд ще заседава по делото срещу Бисер П. и Никола С., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Биологическия факултет на Софийския университет „Св. Климент Охридски“ официално ще бъдат открити Център за приложни изследвания и иновации и Кариерен център към факултета. \r\n*** \r\nОт 14.00 часа 12-и състав на Специализирания наказателен съд ще заседава по делото срещу Румяна Ж., на която е повдигнато обвинение за престъпление по служба. \r\n*** \r\nОт 14.00 часа на ул. „Мария Атанасова“ 5 (до Терминал 2 на летище София) ще се проведе официалната церемония по откриването на новия автоматизиран логистичен център на DHL Express България. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Владислав Н., на когото е повдигнато обвинение за престъпление по служба. \r\n*** \r\nОт 17.30 часа в зала „Средец“ на София Хотел Балкан ще се проведе дискусията „Европа на отечествата“. Гост лектор ще бъде евродепутатът Ангел Джамбазки. \r\n***   \r\nОт 18.30 часа в парка между блок 105 и 108 в ж.к. „Дружба“ 1 ще се проведе протест срещу строителство и за възстановяване на парка.  \r\n*** \r\nОт 18.30 часа в ателие-книжарница „Къща за птици” ще се проведе октомврийската дискусия от поредицата „Православие и съвремие“ на тема „За правата и ролята на Църквата в светската държава“. Участие в нея ще вземат протойерей Илиян Алексиев от столичния храм „Рождество Богородично“, Александър Шпатов, юрист, и Пламен Иванов, магистър по богословие. \r\n*** \r\nОт 20.00 часа в Зала 1 на НДК ще се проведе концерт на британска група Jethro Tull. \r\n***   \r\nОт 11.00 часа в кабинета на кмета на Община Асеновград д-р Емил Караиванов ще се проведе брифинг с журналисти. \r\n*** \r\nОт 10.00 часа в Народно читалище „Будител“ ще се проведе пресконференция във връзка с проект „Защита на населението в общините Карабинци и Струмяни и предотвратяване на щетите от наводненията“.  \r\n*** \r\nОт 10.30 часа в зала 114 на Учебен корпус № 1 на ЮЗУ „Неофит Рилски“ ще се проведе безплатен семинар на тема „Изграждане на ефективно онлайн присъствие“.  \r\n*** \r\nВ 11.00 часа на Морска гара в Бургас ще се проведе тържествена церемония по представяне на високопроходими автомобили. \r\n*** \r\nОт 15.00 часа в заседателната зала на Бургаската търговско-промишлена палата ще се проведе Дискусионна среща на тема \"Връзката на образованието с бизнеса\". \r\n*** \r\nОт 18.00 часа в Гранд Хотел и Спа „Приморец“ ще бъде представена книгата „Живот в скалите“ на Мария Лалева. \r\n*** \r\nОт 09.00 часа в Клуба на пенсионера ще се проведе благотворителна кампания, организирана от Дарителско сдружение „Св. Иван Рилски“ по повод Международния ден за борба с глада.  \r\n*** \r\nОт 19.00 часа на стадион „Ивайло“ ще се проведат масови безплатни тренировки – есен 2018.  \r\n***  \r\nОт 19.30 часа в Клуб 7 започва Една вечер с разказвач на уиски приказки.  \r\n*** \r\nОт 15.00 часа в бившето военно поделение кметът на Община Видин Огнян Ценков ще се срещне с кметовете на населени места, на които ще бъдат предадени заявените от тях  количества годни строителни материали, съхранени при демонтажните работи във връзка с изпълнението на проект „Основна реконструкция на централна пешеходна зона в гр. Видин“.  \r\n*** \r\nОт 10.30 часа в Заседателната зала на Община Враца ще се проведе пресконференция с кмета Калин Каменов.  \r\n*** \r\nОт 10.30 часа в детския отдел на РБ „Христо Ботев” ще се проведат приказни игри  „Есенни вълшебства”. \r\n*** \r\nОт 17.00 часа в НЧ  „Развитие-1869” ще бъде представена книгата „Удавени очи” на Петър Доневски. \r\n*** \r\nОт 10.00 часа и от 11.30 часа на стадион „Захарни заводи“ ще се проведе среща от първенството на  юноши старша възраст – зона Велико Търново между отборите на ОФК „Локомотив” – ФК „Изгрев 93“ с. Царевец.  \r\n*** \r\nОт 14.00 до 15.30 часа в Градския парк ще бъде разположен офис на открито за предоставяне на информация за дейността на „Местна инициативна група – Гоце Делчев – Гърмен – Хаджидимово“. От 16.00 до 19.00 часа ще се състои изложение на местни производители от общините Гоце Делчев, Гърмен и Хаджидимово, съпроводено с фолклорна програма на самодейни групи от района. \r\n*** \r\nОт 09.30 часа в Малката заседателна зала на Община Добрич ще се проведе пресконференция за опасностите от употребата на наркотични вещества \r\n*** \r\nОт 17.00 часа в Регионална библиотека „Дора Габе“ ще бъде представена поетичната книга „Молитвата на Вятъра“ от Милена Христова. \r\n*** \r\nОт 17.00 часа в дом-паметник „Йордан Йовков“ ще бъдат връчени наградите от конкурс за картина-реплика на художника Петър Дачев. \r\n*** \r\nОт 12.00 часа в град Долни чифлик кметът на община Долни чифлик Красимира Анастасова и областният управител на Варна Стоян Пасев ще открият строителната площадка за изграждане на канализационна мрежа, обхващаща 18 улици. \r\n*** \r\nОт 11.00 часа Джордж Кремлис, почетен директор на Европейската комисия (ГД „Околна среда“) ще се срещне с кмета на община Елин Пелин доц. д-р инж. Ивайло Симеонов и общински съветници. От 11.30 часа са предвидени изявление пред медиите. \r\n*** \r\nОт 11.00 часа в заседателната зала на община Перник ще се състои Начална пресконференция по Проект BG16RFOP001-1.018-0004 „Интегриран градски транспорт на град Перник” по Оперативна програма „Региони в растеж“ 2014- 2020\", съфинансиран от Европейския съюз чрез Европейския фонд за регионално развитие. \r\n*** \r\nОт 10.00 часа в конферентна арт зала „Плевен“ на хотел Ростов ще се проведе Традиционна среща с местния бизнес, областните и общински власти и медии. Срещата е организирана от Българската търговско-промишлена палата и Търговско-индустриална камара - Плевен, в изпълнение на програмата на Българските търговско-промишлени палати/камари за поддържане на тесни контакти с местния бизнес. \r\n***   \r\nОт 09.30 в Зала 5 на Окръжен съд ще се гледа делото на подсъдимия с инициали Ангел Б., срещу когото е повдигнато обвинение за шофиране на мотор с превишена скорост, като причинил смъртта на две лица. \r\n***   \r\nОт 11.30 часа в Зала 2 на Окръжен съд ще се гледа делото на подсъдимите с инициали  Йордан С., Марин П., Александър К. и Александър Д. Срещу тях е повдигнато обвинение за кражба на стойност 457 352.00 лева. \r\n***   \r\nОт 13.30 часа в Зала 5 на Окръжен съд ще се гледа делото на подсъдимия с инициали Милко А. Срещу него е повдигнато обвинение за парични кредити, които давал за своя сметка на обща стойност 104 350 лева срещу лихва от 4,47% до 100%, като е получил доходи в размер на 119 004,68 лева. \r\n*** \r\nОт 14.00 часа в в Дома на културата ще бъде представен проектът за площад „Централен”. \r\n***   \r\nОт 16.00 часа в Конгресния център на панаирното градче с общ тържествен строй в големия район  с посрещане на бойното знаме, тържествен марш, молебен за здраве, отслужен от свещеници от Пловдивската митрополия и тържествено събрание Силите за специални операции ще отбележат професионалния си празник – деня на парашутиста. \r\n***   \r\nОт 17.30 ч. в Конферентната зала на НБ „Иван Вазов“ – Пловдив ще бъде представена стихосбирката на Евелина Кованджийска „Жадни за обич слънца“. \r\n*** \r\nОт 18.00 часа в сградата на Дома на младоженците, намиращ се на ул.“Христо Г. Данов“ № 36 ще се проведе семинар, организиран от ОП „Радостни обреди“-Пловдив. \r\n*** \r\nОт 18.00 часа в сградата на Дома на младоженците ще се проведе семинар по брачно консултиране под надслов „Тя и той в брака“, организиран от Общинско предприятие (ОП) „Радостни обреди“. \r\n*** \r\nОт 19.00 часа в в ресторант „Южен полъх“ Районната лекарска колегия в Пловдив ще връчи наградите „Лекар на годината 2018”г. \r\n*** \r\nОт 19.00 часа в ресторант \"Южен полъх\" Районната лекарска колегия в Пловдив ще връчи наградите „Лекар на годината 2018”. \r\n*** \r\nВ Международен панаир Пловдив започват Есенни изложби. \r\n*** \r\nОт 13.30 часа в сградата на Регионална библиотека „Любен Каравелов“ ще бъде открита изложба от енциклопедични издание от края на XIX и началото на XX век под надслов „Съхраненото знание на Европа“.  \r\n*** \r\nОт 18.00 часа в галерия „Май“ ще бъде открита изложба – конкурс под надслов „От поезия към живопис“. \r\n*** \r\nОт 18.00 часа в НЧ „Балкански просветител-1871“ в  кв. „Райково“ ще се проведе честване на 90 години от рождението на Рангел Вълчанов и 95 години от рождението на Апостол Карамитев. \r\n*** \r\nОт 19.00 часа в Родопски драматичен театър „Николай Хайтов“, Зала 1 ще бъде представен спектакълът „Ами сега!!!“ с участието на Красимир Ранков. \r\n*** \r\nОт 14.30 часа в клуба на АБВ-Стара Загора (ул. „Георги Сава Раковски“ 66) ръководството на партията ще даде пресконференция.  \r\n*** \r\nОт 18.00 часа в хотел „Железник“ ще се проведе заседание на Общото събрание на Обществен дарителски фонд – Стара Загора и ще бъде отбелязан 15-ият рожден ден на Фонда. \r\n*** \r\nОт 11.30 часа в Национален историко-археологически резерват „Мадара“ ще бъдат представени  резултатите от кампанията „Ние обичаме България“ 2017 на BILLA България. \r\n*** \r\nОт 13.00 часа в хотел „Тунджа“, Сдружение „Свят без граници“ и фондация „Тръст за социална алтернатива“ организират работна среща, която е част от кампанията за безплатни детски градини в цялата страна. \r\n***   \r\nОт 11.30 часа в НИАР \"Мадара\" на пресконференция ще бъдат представени резултатите от националната кампания \"Ние обичаме България“.  \r\n***   \r\nОт 14.00 часа в конферентната зала на „Арена – Шумен“ експерти на дирекция „Централно координационно звено“ в Администрацията на Министерски съвет и Областен информационен център – Шумен ще представят многогодишната финансова рамка на Европейската комисия (2021 - 2027) и рамковите позиции на България по нея.", "date": "2018.10.17", "title": "Предстоящи събития в страната за 17 октомври (Агенция „Фокус“)"}
{"url": "http://www.focus-news.net/news/2018/10/17/2579120/pregled-na-osnovnite-temi-v-svetovniya-pechat-agentsiya-fokus.html", "text": "Руската православна църква (РПЦ) в понеделник реши да прекъсне всички връзки с Константинополската патриаршия във връзка с решението на последната да предостави автокефален статут на украинската поместна църква, коментира  американското издание The New York Times . \r\n„Надяваме се, че разумът ще надделее и че константинополският патриарх ще промени позицията си спрямо съществуващата църковна реалност“, заяви митрополит Волоколамски Иларион, който отговаря за външноцърковните връзки на Московската патриаршия при обявяването на решението след синода на РПЦ в Минск. \r\nИзданието пише, че това е още една стъпка по пътя към най-сериозната схизма в Християнството от векове. Решението обаче все още не означава пълно прекъсване на връзките, както отбелязва вестникът, защото РПЦ призова главите на останалите 12 поместни църкви да натиснат Константинопол, а не също да прекъснат връзките си с тамошната патриаршия. \r\nThe New York Times пише, че за разлика от предишните многобройни конфронтации в православната църква през миналите години, включително няколкомесечното прекъсване на връзките между Москва и Константинопол заради Естонската православна църква през 1996 година, залозите в Украйна са много по-високи заради броя на вярващите в страната и съществуващия потенциал за избухване на насилие, след преврата в Киев преди четири години и последвалото анексиране на Крим от Русия и конфликта в Източна Украйна. Основните опасения са, че напрежението може да ескалира около Киево-Печорската лавра. \r\nКакто обяснява вестникът, РПЦ има 150 милиона миряни, или половината от общо 300-те милиона православни на света. Около 12-те хиляди енории в Украйна са около една трета от всички енории в Руската църква, така че една независима църква там ще свие драстично диоцеза на РПЦ и ще постави под удар претенцията на Москва за водеща патриаршия в православието. \r\nNew York Times смята още, че загубата на украинската църква ще има потенциални политически и исторически последствия, защото Киев се смята за рожденото място на руското православие. Още по-важно, според изданието, е, че разколът ще прекъсне последната имперска връзка между Москва и Киев, погребвайки усилията на президента Владимир Путин да възстанови, колкото може по-голяма част от империята под знамето на „Руския свят“. \r\nВестникът отбелязва още, че в Русия обвиняват САЩ, че са манипулирали решението на Вартоломей, за да отслабят Москва, но отговаря с твърдението, че Путин е виновен, защото е изпратил руска армия в Украйна през 2014 година. Според твърденията на The New York Times, мнозина вярващи в Украйна не желаят тяхната църква да е под юрисдикцията на враждебната Москва. \r\nВ заключение вестникът отбелязва, че конфронтацията между Истанбул и Москва поставя останалия православен свят в сложната позиция да избира между богатството и мощта на РПЦ, произтичаща, според NYT, от Кремъл и вековните църковни традиции, представлявани от Константинопол, сега известен като Истанбул. \r\n*** Държавният секретар на САЩ Майк Помпео натисна лидерите на Саудитска Арабия във вторник да ускорят „прозрачното“ разследване за съдбата на изчезналия журналист Джамал Хашоги, независимо, че представители на турските власти бяха допуснати да огледат предполагаемото място на изчезване на критика на саудитските власти – генералното консулство на страната в Истанбул, пише  американското издание The Washington Post . \r\nКакто отбелязва вестникът, Помпео бе изпратен от президента на САЩ Доналд Тръмп в Рияд да разговаря с крал Салман, външния министър Адел ал Джубейр и фактическия лидер на страната принц Мохамед бин Салман. \r\n„Секретар Помпео предаде посланието,  че е изключително важно да се проведе бързо, прозрачно и задълбочено разследване“, заяви говорителят на Държавния департамент Хедър Науърт. Тя добави, че външният министър се е обадил на Тръмп и съветника по национална сигурност на Белия Дом Джон Болтън, за да ги информира за резултатите от срещата. \r\n„Независимо, че САЩ имат да обсъждат със саудитското ръководство редица двустранни и регионални въпроси, след като разбрахме какво се е случило с Джамал Хашоги, това бе основната цел на това пътуване и тази тема от най-голям интерес за президента“, обясни Науърт. „Секретарят ясно показа това по време на днешните срещи“. \r\nВестникът отбелязва, че Помпео никога не е изговарял името на Хашоги, който е американски гражданин, публично“. \r\n„Ние сме твърди и стари съюзници“, каза престолонаследникът Мохамед на държавния секретар пред репортерите. „Ние се сблъскваме с предизвикателствата заедно – в миналото, днес и утре“. \r\nПомпео е отговорил ентусиазирано, както отбелязва WPost: „Абсолютно“. \r\nКакто посочва изданието, помощниците на Помпео не са пожелали да коментират излязлата в медиите информация, че саудитското ръководство е готово да промени позицията си и да признае причастността си към предполагаемото убийство на Хашоги. До момента от Рияд настояват, че журналистът е напуснал консулството с документа, който е искал, в ръка и те нямат идея какво се е случило след това с него. \r\nСлед претърсването на саудитското консулство в Истанбул от турските власти също няма конкретни доказателства, че критикът на саудитското кралство семейство е завършил жизнения си път именно там. \r\n***  Турция ще продължи проучванията за газ край Кипър, с цел ресурсите да бъдат разпределени поравно, заяви министърът на външните работи на страната Мевлют Чавушоглу във вторник, цитиран от  вестник Yeni Safak . \r\n„Турция няма да допусне едностранни действия (в Източното Средиземноморие). Ние трябва да защитим правата на турците киприоти с конкретни действия“, заяви Чавушоглу. \r\nИзданието припомня, че Анкара многократно е оспорвала едностранните сондажи за природен газ на Република Кипър в Източното Средиземноморие, на основание, че турците киприоти също имат права върху ресурсите около острова. \r\n„Ще продължим сондажните дейности около острова. Не се опитваме да се конфронтираме с някой. Нашата цел е справедливото разпределяне на ресурсите. Въпреки това, всички трябва да знаят, че няма да допуснем нарушаване на правата на Турция, Турска република Северен Кипър и турците киприоти в Източното Средиземноморие“, добави той. \r\n***  Представителят на украинския президент във Върховната Рада Ирина Луценко заяви във вторник, че в близките дни Петро Порошенко ще внесе законопроект, който предвижда предаването за постоянно ползване на константинополския патриарх Андреевската църква, която в момента се използва от Украинската автокефална православна църква (УАПЦ), съобщава  вестник „Украинская правда“ . \r\nПо думите на Луценко, президентът поддържа стремежа за възможно най-бързо получаване на „томос“ и в знак на солидарност с този процес прави символичен жест. \r\n„Тези дни ще бъде внесен законопроект, с който Порошенко предлага да се предаде Андреевската църква за постоянно ползване от Вселенския патриарх, като символичен жест за това, че свети Андрей навремето е покръстил Украйна. Това ще бъде символичен жест за единението с Майката-Църква“, заяви тя, като добави, че държавният глава очаква от всички фракции във Върховната рада да подкрепят законопроекта.", "date": "2018.10.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/17/2579121/leka-atletika-aleksandra-nacheva-specheli-zlaten-medal-na-troen-skok-v-buenos-ayres.html", "text": "Александра Начева спечели пети златен медал за България от младежките олимпийски игри в Буенос Айрес. 17-годишната ни състезателка триумфира в тройния скок на турнира по лека атлетика в аржентинската столица, след като се справи с конкуренцията на испанката Мария Висенте. Двете имаха равен резултат записвайки по 13.76 метра в най-добрите си първи серии опити, но нашето момиче имаше преднина заради по-слабия попътен вятър.", "date": "2018.10.17", "title": "Лека атлетика: Александра Начева спечели златен медал на троен скок в Буенос Айрес"}
{"url": "http://www.focus-news.net/news/2018/10/17/2579122/vzglyad-smartta-na-amerikanskiya-pilot-oznachava-palen-proval-na-uchenieto-chisto-nebe-2018.html", "text": "Смъртта на американския пилот означава пълен провал на учението „Чисто небе 2018“, предава  AFP . \r\nНаскоро президентът на Украйна Петро Порошенко лично предаде на украинските въоръжени сили два Су-27 след ремонт, който продължи пет години. Сега Украйна загуби един Су-27, вярно не от ремонтираните, пише вестникът. \r\nСамолетът падна по време на учението и това, което вероятно е обидно за Порошенко е. че  американският офицер беше в екипажа. Този факт причини такова раздразнение в Киев, че след като беше обявено  после внезапно се забули в тайна. Как Порошенко се извинява сега  на Съединените щати, пише изданието \r\nНа многонационалните военни учения \"Чисто небе 2018\", които се провеждат в Украйна,  станаха две аварии. Първият инцидент се случи във вторник и доведе до трагичен изход - смъртта на двама пилоти. \r\nАмериканец, който е бил в кабината на разбилия се Су-27 е трябвало да изучава психологията на потенциалния враг в рамките на учението предположи Спиридон Килинкаров, бивш депутат от Върховната рада на Украйна. \r\nСпоред него при маневри американските пилоти изучават характеристиките на съветската военна техника. \"Тези въздушни ролеви игри са свързани с методите на въздушния бой, които притежават украинските пилоти. Те не са много по-различни от руските, започвайки от манталитета и завършвайки с факта, че са учили в едни и същи  училища \", каза бившият депутат по време на телевизионно предаване. \r\nОбщо девет държави участват в  учението \"Чисто небе 2018\": Белгия, Дания, Великобритания, Естония, Холандия, Полша, Румъния, САЩ и, разбира се, Украйна. Предвиденото време за упражнения е от 8 октомври до 19 октомври, като основната им цел е да разработят съвместни въздушни операции за украинските сили и за НАТО. \r\nАлексей Леонков, редактор на „Арсенал Отечества“, смята, че едно от вероятните обяснения за инцидента с Су—27УБ  може да е техническа неизправност поради възрастта на самолета. \r\n\"Възниква въпросът защо системата за спасяване не е сработила\", каза той пред вестник VIEW. \"Тази система трябва да работи във всички ситуации, позволява на пилотите да катапултират, дори ако самолетът е паркиран\". \r\nЛеонков припомни, че качеството на обслужването на авиационно военно оборудване в Украйна през последните години се влошава. В края на краищата, с помощта на собствените си ресурси, без сътрудничество с Русия, с която това оборудване е създадено заедно, Киев не е в състояние да извършва такава поддръжка. Това е втора катастрофа със самолет Су с участието на американски пилот. \r\nПредишният инцидент се случи през септември миналата година в тайната авиобаза на USAF \"Зона 51\", а официалната информация беше оскъдна. Според \"Газета.ру\" пилотът е бил много опитен, лейтенант Ерик Шулц, който играел ролята на руски пилот. Военните са практикували битка с въздухоплавателните средства на ВКС на Русия. Шулц загина. Вероятно причината за падането е пилотска грешка. \r\nЕкспертите също така смятат, че човешкият фактор отново може да е причина за катастрофата  за украинския Су. \"Ученията са индикатор за най-висшите умения на пилотите. Обикновено те се извършват с максимален обем сили, оборудване и персонал \", каза бившият заместник-командир на руските военновъздушни сили Айтеч Бижев пред вестника. „И пилотите на Украинските военновъздушни сили имат изключително нисък нальот(летателни часове – бел. ред.). \r\nСмъртта на един чуждестранен гост на \"Чисто небе 2018\" вече се превърна в тъжен символ на ученията, които трябваше да отбележат военния съюз на Украйна и НАТО. Всъщност приятелството с НАТО все още не е помогнало на украинските въоръжени сили да приведат самолетите си на такова ниво, че да не падат заедно с американските офицери. Интересно е какво ще кажат участниците за резултатите от учението, пише вестникът.  Юлиян Марков", "date": "2018.10.17", "title": "„Взгляд“ : Смъртта на американския пилот означава пълен провал на учението „Чисто небе 2018"}
{"url": "http://www.focus-news.net/news/2018/10/17/2579125/nyama-danni-za-novo-ognishte-na-afrikanska-chuma-po-svinete-do-kraya-na-oktomvri-ostavat-v-sila-ogranicheniyata-za-prodazhba-na-svinsko-meso-vav-varnensko-obzor.html", "text": "Няма данни за ново огнище на африканска чума по свинете, до края на октомври остават в сила ограниченията за продажба на свинско месо във Варненско. Рестрикциите в морския регион бяха наложени заради огнището на болестта в село Тутраканци, като ще бъдат отменени само ако няма други положителни проби за заболяването до 30 октомври. Това стана ясно по време на семинар на тема „Планове за спешни действия, биосигурност и контрол срещу африканската чума по свинете“, организиран от Българската агенция по безопасност на храните (БАБХ). \r\nД-р Георги Чобанов - директор на Дирекция „Здравеопазване и хуманно отношение към животните и контрол на фуражите“ в БАБХ,  обясни, че до момента са взети около 2000 проби за африканска чума от домашни свине и около 1100 от диви свине. „Най-важен е контролът върху популацията на дивите свине. БАБХ апелира отдавна тя да се редуцира до приемливи нива. За сравнение, популацията през 2011 г. беше около 45 хил. диви свине, а към момента се дискутира число между 90 хил. и 120 хил. Т.е. тя е нараснала почти двойно“, каза още той. Д-р Чобанов обясни, че БАБХ има опасения, че болестта може да се повтори. „Затова апелираме стопаните да заколят по-рано прасетата си, а да не чакат Коледа“, каза още той. \r\nЗам.-изпълнителният директор на БАБХ д-р Петя Петкова посочи, че лабораторният капацитет на България е достатъчен за изследване на всички проби за африканската чума по свинете. Тя обясни, че превантивните мерки, които се взимат срещу разпространението ѝ, основно са поставяне на огради между домашни и диви животни, ограничаване на достъпа на външни лица до фермите, по-добър надзор на популацията на диви свине, качествена дезинфекция и др. \r\nСпециалният гост-лектор на семинара беше д-р Стен Мортенсен, началник на отдел „Здравеопазване на животните“ към Служба по здравеопазване на животните и безопасност на храните в Дания. Той коментира, че африканската чума по свинете вече е дала ужасяващ ефект върху производството на свинско месо в цяла Европа. Той припомни, че това е заболяване, което идва от Африка, през 2007 г. преминава в Грузия и започва да се разпространява през Кавказ, Русия и после в Европа. „И ние трябва да се изправим пред това предизвикателство, защото не можем да продължаваме да живеем с неговото присъствие. Това е един вирус, който оцелява изключително сполучливо в месни продукти – 8 месеца оцелява в добре обработена шунка. Месни продукти както от диви, така и от домашни животни, независимо от обработката, биха били особено рискови за вкарване на вируса“, каза още д-р Мортенсен и посочи, че Европа има възможност да се справи с проблема. До момента обаче нито една държава не е успяла да се пребори със заболяването окончателно. \r\nЦветилена СИМЕОНОВА", "date": "2018.10.17", "title": "Няма данни за ново огнище на африканска чума по свинете, до края на октомври остават в сила ограниченията за продажба на свинско месо във Варненско (ОБЗОР)"}
{"url": "http://www.focus-news.net/news/2018/10/17/2579129/mon-predlaga-bezplatno-obuchenie-za-studentite-po-pedagogika-obzor.html", "text": "Министърът на образованието и науката Красимир Вълчев беше участник в дискусия, посветена на кадрово обезпечаване на българското образование. Събитието постави акцент върху осигуряването на учителската професия с достатъчно подготвени и мотивирани специалисти, квалификацията на педагогическия персонал и възможностите за кариерно развитие. В дискусията участваха експерти от министерството на образованието и науката, представители на синдикатите, академичните среди и неправителствения сектор.  \r\nПо време на събитието, министър Вълчев заяви, че специалисти, които имат висше образование и искат да придобият педагогическа способност, могат да го направят чрез следдипломна квалификация. По думите му голяма част от работещите в системата на образованието са над 50 години и това поставя пред предизвикателство всички обществени системи. Той заяви, че това, което се прави е увеличаване на приема, увеличаване на финансирането на професионалните направления, свързани с придобиването на педагогическа правоспособност и предоставяне на допълнителни стипендии на студентите, обучаващи се в тези направления. По думите на образователния министър, от началото на следващата учебна година от МОН ще предложат безплатно обучение за студентите в професионално направление Педагогика на обучението. Вълчев уточни, че ще бъдат финансирани и таксите, което ще бъде като трета стипендия. Освен тази традиционна пътека, ще бъде разработена и национална програма за алтернативни пътеки. Първо – за хора, които са специалисти и имат висше образование и искат да придобият педагогическа способност да работят в училище, това да стане чрез следдипломна квалификация, което и в момента съществува като възможност. Новото е, че ще се отделят средства за своеобразен опреснителен курс за хора, които са завършили педагогическо образование, но не са започнали работа в училище или не са работили отдавна в такова. \r\nМинистър Вълчев уточни още, че има ръст на студентите в професионално направление „Педагогика“, както и на желаещите да се включат в педагогическо образование като цяло. По думите му има недостиг по определени дисциплини, който може да бъде задоволен от съществуващите педагогически специалисти чрез допълнително обучение особено когато става въпрос за дисциплини с по-малък хорариум. „Например, учители по химия да преподават и физика, по математика да преподават информатика, а по история - религия. Той обясни също така, че има недостиг на педагогически специалисти не само по определени дисциплини, но и по определени райони. Вълчев поясни, че се предвижда финансиране на създаването на своеобразен корпус от учители, които срещу допълнително възнаграждение да преподават в по-трудните училища – тези, които са отдалечени и тези, в които трябва да се работи с най-голям брой проблемни деца. Недостигът на педагогически специалисти ще бъде картографиран.  \r\nМинистърът на образованието обясни също, че около 500 са незаетите учителски места, а около 1800 учители са без педагогическа квалификация като голяма част от тях са в процес на придобиване на такава. По думите му проблем остават професионалните направления от природоматематическите науки. Министър Вълчев уточни, че все още има на пазара на труда учители, които са излезли от системата на по-ранен етап и сега се включват, но те са предимно на възраст над 50 години. Очаква се големият проблем пред системата да бъде след 10-15 години, когато голяма част от педагогическите специалисти, които работят днес, ще навлязат в пенсионна възраст. Той допълни, че традиционно има проблем с обезпечаване на местата по чужди езици и информационни технологии. От МОН вече имат разговори с представителните организации от сектора на информационните технологии да направят такава програма, включително и специалисти от сектора да се включат – учителите да ходят в ИТ компаниите и да правят съвместни обучения. Той обясни, че вече е стартирал проектът „Квалификация“ по ОП „Наука и образование за интелигентен растеж“, където голяма част от учителите трябва да се обучат.  \r\nПредседателят на Синдиката на българските учители Янка Такева обяви, че след 8 години в системата ще липсват 39 000 учители, а само след 2 години - 10 000 учители. По думите ѝ недостигът на учители е изключително голям, затова една от основните политики е кадровото обезпечаване на системата. Тя обясни също, че още от следващата година ще има изключително голям дефицит на учители по природоматематически дисциплини. По думите ѝ се работи по проект всяка година да се обучават по 600 учители, които да получават педагогическа способност, включително и ресурсни учители. Такева обясни, че в системата ни има 22 600 деца с образователни потребности и ресурсните учители не достигат. По думите на председателя на СБУ в България се води, че има 4000 ресурсни учители, но в тази бройка влизат и педагогическите съветници, и психолозите, а те не са учители. „Около 1460 са ресурсните учители“, уточни тя и обясни, че програмата, която се разработва трябва да бъде устойчива и целево да се финансира от републиканския бюджет, за да може след 10 години да няма тази голяма дупка от специалисти, които са нужни на образователната система, като тези специалисти ще бъдат обучавани от 3 университета в България, а обучението ще бъде в рамките на 1 година. Такева изрази убеденост, че колегите, които имат висше образование магистър, било по инженерство, било по икономика, за 1 година ще могат да усвоят методиката на преподаване по дисциплината, по която ще преподават. \r\nПо време на събитието, директорът на Дирекция „Квалификации“ към МОН Полина Петкова представи актуалното състояние на нуждата от педагогически специалисти. По думите ѝ е направено задълбочено изследване, поръчано от МОН към екип на СУ за системата на подготовката на педагогическите кадри във висшето училище. Насоките, дадени в резултат на акцентите от изследването са, че едната възможност е създаване на интегрирани и цялостни модели за професионално развитие и създаване на разгърнати детайли на професионалните профили, за да може да се съчетае профилът на педагогическия специалист с потребностите в системата. Друга насока е осигуряване на гъвкави възможности за получаване на педагогическа подготовка и квалификация, както и изграждането на мрежи между училищата за подобряване на тяхната дейност. Тя обясни също, че се наблюдава голяма застаряемост сред учителите от началния етап.  \r\nДиректорът на дирекция „Образоване на българите зад граница и училищната мрежа“ Наталия Михалевска представи основната идея на програмата, свързана с предизвикателствата в образователния сектор. По думите ѝ е необходима нова парадигма, както за кадровото осигуряване на системата, така и нова парадигма за квалификацията и обучението на учителите.  \r\nЦветелин ДИМИТРОВ", "date": "2018.10.17", "title": "МОН предлага безплатно обучение за студентите по педагогика (ОБЗОР)"}
{"url": "http://www.focus-news.net/news/2018/10/17/2579128/futbol-mladezhkiyat-natsionalen-otbor-zagubi-kato-gost-ot-lyuksemburg-s-01.html", "text": "Футбол: Младежкият национален отбор загуби като гост от Люксембург с 0:1. Така България загуби и втория си двубой с Люксембург, след като в България Люксембург отново победи с 1:0.  \r\nВ крайното класиране българите останаха на четвърто място с актив от 10 точки, колкото има и петият Казахстан. Люксембург пък е последен със 7 точки като извън двете победи над България стигна до само още едно равенство.  \r\nТова беше последният мач на селекционера Антони Здравков, който поема Лудогорец", "date": "2018.10.17", "title": "Футбол: Младежкият национален отбор загуби като гост от Люксембург с 0:1"}
{"url": "http://www.focus-news.net/news/2018/10/17/2579558/premierat-boyko-borisov-vsichki-ot-enp-se-izviniha-za-pribarzanite-si-reaktsii-za-ubiystvoto-v-ruse.html", "text": "Всички от ЕНП се извиниха за прибързаните си реакции за убийството в Русе. Това каза пред журналисти министър-председателят на Република България Бойко Борисов в Брюксел, предаде репортер на  Агенция „Фокус“ .  „ЕНП ще си пуснат извинителни туитове за това, че се подадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд“, уточни той. „Дори в защитата ми на Виктор Орбан, защото разглеждахме и неговата партия, пред него в очите му казах, че особено за университети, за неправителствените организации, за някои негови изказвания и поведение съм против“, допълни още премиерът.  \r\n„Заради изборите май месец, много от политическите партии  в ЕП се опитаха да използват един брутален, гаден криминален случай, който за съжаление се случи на българска гражданка. Да го използват политически за атака на една от най-силните си партии в ЕНП“, коментира той. \r\nНа въпрос остава ли подкрепата на ГЕРБ към  Манфред Вебер като кандидат на Европейската народна партия на следващите евроизбори, Борисов заяви: „Голямо извинявай имаше и от страна на Вебер, и от страна на останалите колеги. Ще изчакаме конгреса в Хелзинки, тогава ще коментираме“.", "date": "2018.10.17", "title": "Премиерът Бойко Борисов: Всички от ЕНП се извиниха за прибързаните си реакции за убийството в Русе"}
{"url": "http://www.focus-news.net/news/2018/10/17/2579123/moskovskiy-komsomolets-turskata-pravoslavna-tsarkva-e-podala-isk-sreshtu-vselenskata-patriarshiya.html", "text": "Турската православна църква е подала иск срещу Вселенската патриаршия, пише руският вестник  „Московский Комсомолец“ . \r\nПатриаршията на турската православна църква съди Константинополската патриаршия, както и патриарх Вартоломей, които подкрепиха идеята за предоставяне на автокефалия за украинската църква. В иска се заявява, че Вартоломей няма такива правомощия и се намесва в политическите отношения между държавите. \r\n\"Изпратихме иск пред съда, в който посочихме, че това е политически въпрос и е далеч от религията\", цитира прессекретарят на турската православна църква Севги Еренерол, цитиран от изданието. \r\nЕренерол също така подчертава, че патриарх Вартоломей няма правомощието да изпраща екзарсите си в Украйна, както и да осигурява автокефалия. Съгласно Споразумението от Лозана от 1923 г. той може да разглежда въпроси, свързани с потребностите на гръцкото малцинство в Истанбул и на островите в Мраморно море. \r\n\"Вартоломей, след като превиши властта си, започна да се намесва в политическите отношения между държавите, във вътрешните им дела. И след като предприема такива действия, не би трябвало  да остане в Турция \", каза говорителят.  Юлиян Марков", "date": "2018.10.17", "title": "„Московский Комсомолец“: Турската православна църква е подала иск срещу Вселенската патриаршия"}
{"url": "http://www.focus-news.net/news/2018/10/17/2579132/v-unss-se-provede-nauchna-konferentsiya-za-podobryavane-na-korporativnoto-upravlenie-v-darzhavnite-predpriyatiya-obzor.html", "text": "В Университета за национално и световно стопанство се проведе кръгла маса с международно участие на тема „Корпоративно управление, държавни предприятия и насоките на Организацията за икономическо сътрудничество и развитие (ОИСР) – българската перспектива“.  Целта на кръглата маса беше обсъждане на дългия път на утвърждаване на Насоките на (ОИСР) за корпоративно управление в предприятия с държавна собственост в българската икономика.  \r\nРекторът на УНСС  Проф. Стати Статев  официално откри кръглата маса и приветства гостите на събитието. Той се обърна към организаторите, Бистра Боева и Петър Мутафчиев, като им каза, че очаква от тях и техния екип резултати от опорните точки в дискусията. Той обясни, че тези изводи ще бъдат изпратени в законодателната власт на страната. Според проф. Статев по този начин  предложенията и идеите, които са обменяни по време на кръглата маса ще има възможност да се оценят и да има по-голяма ефективност от тази среща. \r\nПо време на дискусията  проф. д.ик.н. Бистра Боева , преподавател във Факултет \"Международна икономика и политика\", Катедра \"Международни икономически отношения и бизнес\", каза, че корпоративното управление на предприятията с държавна собственост остава предизвикателство за страната ни. Според нея основните причини за това са неясна аргументация на държавната собственост, липса на финансови цели и отчетност, назначаване на лица на управленски позиции при липса на състезателност на участниците и силно присъствие на политическата власт.  \r\nСпоред председателя на Форума за балкански транспорт и инфраструктура  Петър Мутафчиев  корпоративното управление на едно частно дружество е по-ефективно, отколкото когато собственикът е държавата. Той смята, че това е така заради различните методи на управление. По думите му предприятията с държавна собственост са с различен закон и други структури са обособени като агенции, които до голяма степен изпълняват търговски функции. Според него държавата следва да бъде информиран и активен собственик, гарантирайки че управлението на държавните предприятия се осъществява по прозрачен и отговорен начин с висока степен на професионализъм и ефективност. \r\nЗаместник-генералният директор на Национална компания „Железопътна инфраструктура“ (НКЖИ)  Христо Алексиев  смята, че не е добро управлението на държавните дружества в България, като според него една от причините за това се крие зад изключително силната политическа намеса в управлението. Той коментира, че при наемане на лица с ръководни функции в държавните предприятия няма конкурсно начало при интервюиране на кандидатите, няма прозрачност и не се търси съответната квалификация за професионалните умения, които изисква позицията. По думите му темата за корпоративното управление на държавните предприятия е много важна,  защото въпреки процесът на приватизация, който се случи в България, все още голям дял от икономическите оператори са държавни дружества. „Те са структурно определящи за икономиката и в определени сектори. Тези предприятия стопанисват стратегическа инфраструктура и имат огромни активи“, каза той.  \r\nПо време на дискусията  Иван Такев , председател на Съвета на директорите на Българската фондова борса, посочи, че държавата упражнява право на собственост в държавните предприятия в интерес на обществото. Според него би трябвало да следва политика по отношение на собствеността. „Тя би следвало да бъде обект на отчетност от страна на държавата и информиране на обществеността. Правителството е необходимото периодично да анализира тази политика“, каза още той, като изтъкна, че държавните предприятия трябва да предоставят финансова и нефинансова информация за предприятието в съответствие  международно признатите счетоводни стандарти.  По думите му най-лесният начин да бъдат провалени определени принципи при налагането на корпоративното управление е когато няма поставяне на цели на дружеството.      \r\nДаяна ДЮЛГЕРОВА", "date": "2018.10.17", "title": "В УНСС се проведе научна конференция за подобряване на корпоративното управление в държавните предприятия (ОБЗОР )"}
{"url": "http://www.focus-news.net/news/2018/10/17/2579547/mvr-severin-krasimirov-shte-bade-konvoiran-do-sledstveniya-arest-v-ruse.html", "text": "21-годишният Северин Красимиров, заподозрян в убийството на Виктория Маринова в Русе беше предаден от германските на българските власти. Това съобщиха от пресцентъра на  МВР . Той ще бъде конвоиран до следствения арест в Русе.  \r\nКрасимиров кацна на Летище \"София\" днес следобед с пътнически полет от Хамбург, придружен от германски и български полицаи.", "date": "2018.10.17", "title": "МВР: Северин Красимиров ще бъде конвоиран до следствения арест в Русе"}
{"url": "http://www.focus-news.net/news/2018/10/17/2579131/the-times-nastoyavat-tereza-mey-da-iska-udalzhavane-na-prehodniya-period-na-brekzit.html", "text": "Настояват Тереза Мей да иска удължаване на преходния период на Брекзит, пише британският вестник  The Times . \r\nМинистърът на търговията Лиъм Фокс предложи вчера Великобритания да поиска  удължаване на преходния период „с няколко месеца“ след края на декември 2020 г., според източник на изданието. \r\n19-месечният преходен период започва след 29 март следващата година и поддържа съществуващите връзки с ЕС без представителство в Европейската комисия или в Европарламента. \r\nТереза Мей трябва да търси нов план, след като ЕС отхвърли версията ѝ за справяне с проблема с ирландската граница, в случай че Лондон и Брюксел не могат да се споразумеят за търговска сделка или условия за бъдещи отношения. \r\nТя искаше цялото Обединено кралство да остане в митнически съюз с ЕС, за да избегне проверки и твърда граница в Ирландия. \r\nПремиерът обаче каза в понеделник пред депутатите, че ЕС е отхвърлил плана ѝ и настоява само Северна Ирландия да остане в митническия съюз, като ефективно създава граница в Ирландско море. \"Това е много голям проблем\", каза източник от кабинета. Главният прокурор Джефри Кокс заяви вчера, че предложеният от ЕС защитен механизъм ще означава Северна Ирландия  да бъде \"откъсната от Обединеното кралство\" и би означавал, че \"Обединеното кралство няма да има лост в бъдещите разговори\", казаха източници. Джулиан Смит, лидер на парламентарната група на консерваторите в парламента, каза, че подобен план няма да мине през парламента. \r\nФокс предложи една от възможностите за предотвратяване на кризата да бъде удължаване на преходния период, за да се даде повече време за сключване на сделка за свободна търговия. Това ще избегне необходимостта от въвеждане на предпазния механизъм през 2021 г., предложи той. \r\nДруг правителствен източник каза, че Обединеното кралство не е изоставило опитите да сключи митническо споразумение с ЕС относно предпазния механизъм, но заяви, че е \"много трудно\" да се види, че той работи. \r\nФилип Хамънд, финансовият министър  и Грег Кларк, министъра на икономиката, са съгласни да се удължи преходният период.  Юлиян Марков", "date": "2018.10.17", "title": "Тhe Times: Настояват Тереза Мей да иска удължаване на преходния период на Брекзит"}
{"url": "http://www.focus-news.net/news/2018/10/17/2579133/the-guardian-amerikansko-kitayskite-otnosheniya-varvyat-kam-nova-studena-voyna.html", "text": "Американско-китайските отношения вървят към нова студена война, пише британският вестник  The Guardian  във водеща статия. \r\nСАЩ и Китай са отхвърлили правилата и ограниченията, които регулираха тяхното глобално съперничество досега, отваряйки пътя за ескалиращ конфликт на много фронтове, които нито една от страните не изглежда желаеща или способна да спре. \r\nКитайски представители обвиниха Вашингтон, че е започнал нова студена война, но разрива между двете сили вече показа потенциала й да се „стопли“, ако не се предприемат действия за разсейване на напрежението. \r\nПрез последните няколко седмици, откакто между двете страни започна  търговска война, военните кораби на САЩ и Китай стигнаха почти до сблъсък в Южнокитайско море. И ФБР постави капан в Белгия за старши служител на китайското разузнаване и го екстрадира в САЩ, предизвиквайки яростни реакции в Пекин. \r\nМиналата седмица американското министерство на правосъдието за първи път успя да уреди екстрадицията на високопоставен китайски офицер от разузнаването Шу Янджун, който бе подлъган в Белгия на 1 април, мислейки, че ще му бъдат дадени търговски тайни от американски авиационни компании, но белгийските власти, работещи със своите американски колеги, го арестуваха.Китайски официални представители описват обвиненията за Шу като измислени \"от въздуха\". В отговор на въпроси, свързани с твърденията за китайски шпионаж, Лу Канг, говорител на китайското министерство на външните работи, каза: \"Обвиненията са неоснователни. Настояваме САЩ да спрат да използват така наречената \"кибер-кражиа\", за да дискредитират Китай ... и да вредят на китайско-американските отношения \".  \r\nМеждувременно Вашингтон значително изостри реториката си, представяйки Китай като опасен противник. На срещата на Съвета за сигурност на ООН миналия месец Доналд Тръмп обвини Пекин, без да се позовава на доказателства, че се опитва да го отстрани чрез намеса в изборите в САЩ \r\nНяколко дни по-късно американският вицепрезидент Майк Пенс разшири обвиненията, заявявайки, че Китай провежда \" правителствен подход\", включващ \"агресивни\" методи за намеса в американската вътрешна политика, за да доведе на власт \" различен президент \". Пенс обаче, подобно на президента, не предостави доказателства за искането. \r\nПовечето експерти твърдят, че Китай - макар и лидер в икономическия шпионаж, който се е стремял да лобира против митническите политики на Тръмп - не се опитва да провали изборите в САЩ по начина, по който Русия се е намесила в гласуването през 2016 г., което доведе \"Тръмп\" до Овалния кабинет. \r\nНо китайското правителство е прекратило кибернетичното прекратяване на огъня, договорено между президента Си Дзинпин и Барак Обама през 2015 г., като отново разгърна  армиите си от хакери в търсене на търговските тайни на американските фирми \r\nПекин заповяда на флота си да използва по-далеч агресивна тактика, за да спре американските и съюзническите кораби, които плават близо до островите и рифовете в Южнокитайско море, за което се твърди, че са се превърнали във военни аванпостове, за да упражняват контрол над стратегическите морски пътища.  \r\nКитай вече не е просто предизвикателство за САЩ на масите на търговските преговори и в сенките на кибернетичния шпионаж. Въоръжените сили изтласкват зоната си на влияние в Тихия океан, завладяват контрола на оспорваните острови и рифове в Южнокитайско море, изграждат военни аванпостове върху тях и претендират за водите около тях. \r\nКитай, който държи повече от 1 трилион долара в американския дълг, също е решен да не бъде \"върнат на мястото си\". \r\nНякои анализатори твърдят, че неотдавнашните епизоди, макар и драматични, не отменят последните 15 години на драматично подобрение от предишни дипломатически разправии, като американското бомбардиране на китайско посолство в Белград през 1999 г. или санкциите на САЩ срещу Китай след протестите в Тянанмън през 1989 г \r\nТръмп и Си Дзинпин могат да се срещнат на срещата на Г-20 в Аржентина в края на ноември, като и двамата имат силен стимул да се опитат да рестартират отношенията си. \r\n\"Това е част от процеса на договаряне, заемайки много твърди позиции. Опитвате се наистина да причините болка на другата страна \", каза Дали Янг, професор, специалист по китайската икономическа политика в Университета в Чикаго. \r\n\"Китайското ръководство е поело много по-предпазлива позиция, без да насърчава цялата страна да се съюзи срещу САЩ. Те внимателно  променят темперамента на китайската преса. Двете страни танцуват много деликатно, дори при трудната реторика. \"  Юлиян Марков", "date": "2018.10.17", "title": "The Guardian: Американско-китайските отношения вървят към нова студена война"}
{"url": "http://www.focus-news.net/news/2018/10/17/2579127/novaya-gazeta-zadava-se-razdor-sred-hilyadoletnoto-svetovno-pravoslavie.html", "text": "Задава се раздор сред хилядолетното световно православие, пише руският вестник  “Новая Газета“ \r\nСинодът на Московската патриаршия, който се събра на заседанието на 15 октомври в помещенията на Минската епархийска  администрация на Руската православна църква (РПЦ),излезе с  от една страна очакваното и фатално решение за пълно прекъсване на каноничното и молитвено общение с Цариградската патриаршия , първата по ранг поместната православна църква на света. Това решение е отговор на действията на Константинополския синод, който на 11 октомври всъщност върна територията на Украйна под своя юрисдикция, като отмени решението за временното му прехвърляне в Московската патриаршия, което бе взето през 1686 г. \r\nОтсега нататък не само епископите, но и свещениците и миряните на Руската православна църква дори нямат право да се молят в църквите на Константинополската патриаршия. В рамките на това решение се включват и храмовете в  Атон, уникална монашеска република,  която е посещавана от благочестиви руски поклонници в продължение на  хиляда години и през последните години  привлече много крупни руски политически и икономически фигури, съставляващи елитния „Атонски клуб“. \r\nКакто предупреди \"външният министър\" на РПЦ митрополит Иларион  това е събитие, което по своето въздействие може да се сравни с Великата схизма през 1054 г., когато завинаги раздели историческия път на католиците и православните, създавайки различни и понякога несъвместими културни и политически традиции на  Запад и Изток. Но за разлика от събитията от XI век, когато са се  разделили могъщия Рим и Византия, днес можем да говорим само за изолацията на Руската църква, която вече не е в състояние да образува повече или по-малко мощно \"обединение на църквите\", което може на равни начала да се противопостави на Константинопол като лидер на официалното световно православие. \r\nСамата Русия ще бъде единствената жертва на сегашния Велик разкол, добавяйки към политическите и икономическите фактори на своята геополитическа маргинализация и \"оттеглянето от глобалния дневен ред\" и религиозни и културни. \r\nФакт е, че Киевската метрополия в границите на 1686 г. включва и съвременна Беларус, Литва и Полша и дори някои западни и южни райони на Руската федерация. От гледна точка на Константинопол сега всички тези територии се завръщат във Вселенската патриаршия. Освен това, след разрушаването на Киев от монголските татари в XIII век, резиденцията на киевските метрополии периодично се е прехвърляла на територията на Беларус - по-специално на Новгрудок и Вилна. Православните активисти в Беларус все повече напомнят, че тяхната църква има поне едни и същи права на автокефалия като църквата на Украйна. \r\nНа следващо място в този \"парад на автокефалията\"  идват църквите в Молдова и Латвия. \r\nИ ако Молдова има силни тенденции да се завърне към Румънската патриаршия, където местната епархия е била член до 1944 г., Латвия може да се позове на прецедента от 30-те и 40-те години, когато тя вече беше автономна църква в Константинополската патриаршия. \r\nПрез 90-те години на миналия век между РПЦ и Константинопол възникна конфликт, подобен на настоящия, за който\"виновникът\" беше Естония. \r\nСега Естония е една от най-малко религиозните европейски държави: според данните от преброяването само 29% от населението се определят като последователи на определена религия. Въпреки че Естония традиционно се счита за лутеранска страна, според същата преброяване, най-популярната религия е православието, 14% от естонците определят  себе си като православни- около 180 хиляди души. \r\nВ същото време в Естония има две православни църковни институции - Естонската апостолическа православна църква (ЕАПЦ), подчинена на Цариградската патриаршия и Естонската православна църква на Московската патриаршия.  Юлиян Марков", "date": "2018.10.17", "title": "„Новая Газета“: Задава се раздор сред хилядолетното световно православие"}
{"url": "http://www.focus-news.net/news/2018/10/17/2579135/rayonniyat-sad-v-burgas-otlozhi-deloto-sreshtu-chetirimata-balgarski-granichari-razsledvani-v-turtsiya-za-smartta-na-brakonier-obzor.html", "text": "Районният съд в Бургас отложи делото срещу четиримата български граничари, разследвани в Турция за смъртта на бракониер. Делото е заведено от турския наказателен съд. Той обвинява българските граничари за смъртта на турския рибар край Резово през 2008 година. Михаил Цонков, Живко Петков, Никола Костов и Николай Петков са привлечени като обвиняеми за съучастие в престъпление  за причиняване на смърт, причиняване на леко нараняване и увреждане на имущество според турското законодателство. През 2008 година, българската военна прокуратура прекрати делото срещу Михаил Цонков с решението, че това е нещастен случай, а европейският съд в Страсбург защити Цонков по делото заведено от близките на бракониера. Съдът в Бургас изслуша становището на представителя на Районна прокуратура – Бургас и се съобрази с разпоредбата на чл. 9 от Договора за правна помощ по граждански и наказателни дела, от 1976 г. между Народна Република България и Република Турция, и установи, че направеното искане следва да бъде уважено, с оглед гарантиране правата на подсъдимите, съгласно българското законодателство и така делото се отложи за 9 ноември от 14:00 часа, за да могат да се осигурят всички необходими документи за адекватната защита на граничните служители. Доказателствата, които ще бъдат събрани, ще бъдат изпратени до Република Турция.  \r\nЧетиримата граничари бяха посрещнати с аплодисменти от събралите се в тяхна подкрепа жители на Бургас пред Съдебната палата в града. Според Михаил Цонков, който  е обвинен за смъртта на турския бракониер, нарушил морската граница край Резово, с общи усилия ще се постигне това, което всички очакват, а именно оправдателна присъда или прекратяване на делото. По думите му те са свършили работата си и са изпълнили своя дълг, като са опазили държавните граници и тези на ЕС. След като съдът в Бургас обяви решението си  да отложи делото, коментарът на Михаил Цонков беше, че защитниците Росен Кожухаров и Станко Кралев са преценили така. Той добави, че има допълнителни документи и предстоят срещи с Министерството на правосъдието, МВнР и различни институции, които също са обявили своята подкрепа в неговата и в полза на колегите му. На митинга пред съда в подкрепа на граничарите, присъстваше и Живко Табаков - общински съветник и председател на Постоянната комисия по туризъм в Общински съвет – Бургас, който заяви, че това е един акт на подкрепа за граничарите, които са дали нужното, за да защитят българските граници. Той добави, че актът за присъствие тук  е лична подкрепа към тях. Според него очакванията бяха Съдът да направи всичко възможно, тази процедура не само да се отложи, но и да излезе със становище, че българските граничари няма да бъдат екстрадирани в Турция. Стефан Петров от Организация за закрила на българските граждани също беше един от присъстващите пред Районния съд в Бургас в подкрепа на българските граничари. По думите му лично за него те са направили възможно най-правилното, като са защитили българските граници по напълно разумен и правилен начин.  \r\nНа митинга в подкрепа на българските гранични служители се събраха стотици хора.  \r\nМария КУРТЕВА", "date": "2018.10.17", "title": "Районният съд в Бургас отложи делото срещу четиримата български граничари, разследвани в Турция за смъртта на бракониер (ОБЗОР)"}
{"url": "http://www.focus-news.net/news/2018/10/17/2579137/daily-express-tereza-mey-se-gotvi-za-istoricheska-pobeda-sled-kato-frantsiya-namekna-za-vazmozhen-kompromis.html", "text": "Тереза Мей се готви за историческа победа, след като Франция намекна за възможен компромис, пише британският ежедневник  The Daily Express . \r\nИзточници в правителството на президента Еманюел Макрон съобщиха за изненадваща готовност на Франция да помогне за разрешаването на проблема с ирландската граница, който блокира преговорите в Брюксел в продължение на седмици. \r\n\"Възможно е да се намери споразумение\", заяви високопоставен френски служител. \r\nТереза Мей се очаква да се обърне към лидерите на ЕС за позицията си в преговорите преди срещата на върха в Брюксел тази вечер.  \r\nБритански държавни служители очакват малък напредък по време на срещата на високо равнище, като премиерът се е съсредоточила върху изработването на техническите детайли между представители на Обединеното кралство и ЕС.  Юлиян Марков", "date": "2018.10.17", "title": "Daily Express: Тереза Мей се готви за историческа победа, след като Франция намекна за възможен компромис"}
{"url": "http://www.focus-news.net/news/2018/10/17/2579140/", "text": "19-годишно момче е с опасност за живота, след като бе блъснато на пешеходна пътека в Своге. Инцидентът е станал  около 18.46 часа в понеделник на ул. „Дунав“ в града. Младежът е откаран в тежко състояние в УМБАЛСМ „Н.И.Пирогов“, където е преминал през операция по спешност. В момента момчето е настанено в реанимация, като все още има опасност за живота му. \r\nШофьорът, предизвикал катастрофата, е задържан за срок до 24 часа. Той е тестван за употреба на алкохол, като пробата му е отрицателна. Работата по случая продължава.", "date": "2018.10.17", "title": "19-годишно момче е с опасност за живота, след като бе блъснато на пешеходна пътека в Своге (ОБЗОР)"}
{"url": "http://www.focus-news.net/news/2018/10/17/2579138/pregled-na-osnovnite-temi-v-ruskiya-pechat-agentsiya-fokus.html", "text": "Задава се раздор сред хилядолетното световно православие, пише руският вестник  “Новая Газета“ \r\nСинодът на Московската патриаршия, който се събра на заседанието на 15 октомври в помещенията на Минската епархийска  администрация на Руската православна църква (РПЦ),излезе с  от една страна очакваното и фатално решение за пълно прекъсване на каноничното и молитвено общение с Цариградската патриаршия , първата по ранг поместната православна църква на света. Това решение е отговор на действията на Константинополския синод, който на 11 октомври всъщност върна територията на Украйна под своя юрисдикция, като отмени решението за временното му прехвърляне в Московската патриаршия, което бе взето през 1686 г. \r\nОтсега нататък не само епископите, но и свещениците и миряните на Руската православна църква дори нямат право да се молят в църквите на Константинополската патриаршия. В рамките на това решение се включват и храмовете в  Атон, уникална монашеска република,  която е посещавана от благочестиви руски поклонници в продължение на  хиляда години и през последните години  привлече много крупни руски политически и икономически фигури, съставляващи елитния „Атонски клуб“. \r\nКакто предупреди \"външният министър\" на РПЦ митрополит Иларион  това е събитие, което по своето въздействие може да се сравни с Великата схизма през 1054 г., когато завинаги раздели историческия път на католиците и православните, създавайки различни и понякога несъвместими културни и политически традиции на  Запад и Изток. Но за разлика от събитията от XI век, когато са се  разделили могъщия Рим и Византия, днес можем да говорим само за изолацията на Руската църква, която вече не е в състояние да образува повече или по-малко мощно \"обединение на църквите\", което може на равни начала да се противопостави на Константинопол като лидер на официалното световно православие. \r\nСамата Русия ще бъде единствената жертва на сегашния Велик разкол, добавяйки към политическите и икономическите фактори на своята геополитическа маргинализация и \"оттеглянето от глобалния дневен ред\" и религиозни и културни. \r\nФакт е, че Киевската метрополия в границите на 1686 г. включва и съвременна Беларус, Литва и Полша и дори някои западни и южни райони на Руската федерация. От гледна точка на Константинопол сега всички тези територии се завръщат във Вселенската патриаршия. Освен това, след разрушаването на Киев от монголските татари в XIII век, резиденцията на киевските метрополии периодично се е прехвърляла на територията на Беларус - по-специално на Новгрудок и Вилна. Православните активисти в Беларус все повече напомнят, че тяхната църква има поне едни и същи права на автокефалия като църквата на Украйна. \r\nНа следващо място в този \"парад на автокефалията\"  идват църквите в Молдова и Латвия. \r\nИ ако Молдова има силни тенденции да се завърне към Румънската патриаршия, където местната епархия е била член до 1944 г., Латвия може да се позове на прецедента от 30-те и 40-те години, когато тя вече беше автономна църква в Константинополската патриаршия. \r\nПрез 90-те години на миналия век между РПЦ и Константинопол възникна конфликт, подобен на настоящия, за който\"виновникът\" беше Естония. \r\nСега Естония е една от най-малко религиозните европейски държави: според данните от преброяването само 29% от населението се определят като последователи на определена религия. Въпреки че Естония традиционно се счита за лутеранска страна, според същата преброяване, най-популярната религия е православието, 14% от естонците определят  себе си като православни- около 180 хиляди души. \r\nВ същото време в Естония има две православни църковни институции - Естонската апостолическа православна църква (ЕАПЦ), подчинена на Цариградската патриаршия и Естонската православна църква на Московската патриаршия. \r\n*** Киев.  Смъртта на американския пилот означава пълен провал на учението „Чисто небе 2018“, предава  AFP . \r\nНаскоро президентът на Украйна Петро Порошенко лично предаде на украинските въоръжени сили два Су-27 след ремонт, който продължи пет години. Сега Украйна загуби един Су-27, вярно не от ремонтираните, пише вестникът. \r\nСамолетът падна по време на учението и това, което вероятно е обидно за Порошенко е. че  американският офицер беше в екипажа. Този факт причини такова раздразнение в Киев, че след като беше обявено  после внезапно се забули в тайна. Как Порошенко се извинява сега  на Съединените щати, пише изданието \r\nНа многонационалните военни учения \"Чисто небе 2018\", които се провеждат в Украйна,  станаха две аварии. Първият инцидент се случи във вторник и доведе до трагичен изход - смъртта на двама пилоти. \r\nАмериканец, който е бил в кабината на разбилия се Су-27 е трябвало да изучава психологията на потенциалния враг в рамките на учението предположи Спиридон Килинкаров, бивш депутат от Върховната рада на Украйна. \r\nСпоред него при маневри американските пилоти изучават характеристиките на съветската военна техника. \"Тези въздушни ролеви игри са свързани с методите на въздушния бой, които притежават украинските пилоти. Те не са много по-различни от руските, започвайки от манталитета и завършвайки с факта, че са учили в едни и същи  училища \", каза бившият депутат по време на телевизионно предаване. \r\nОбщо девет държави участват в  учението \"Чисто небе 2018\": Белгия, Дания, Великобритания, Естония, Холандия, Полша, Румъния, САЩ и, разбира се, Украйна. Предвиденото време за упражнения е от 8 октомври до 19 октомври, като основната им цел е да разработят съвместни въздушни операции за украинските сили и за НАТО. \r\nАлексей Леонков, редактор на „Арсенал Отечества“, смята, че едно от вероятните обяснения за инцидента с Су—27УБ  може да е техническа неизправност поради възрастта на самолета. \r\n\"Възниква въпросът защо системата за спасяване не е сработила\", каза той пред вестник VIEW. \"Тази система трябва да работи във всички ситуации, позволява на пилотите да катапултират, дори ако самолетът е паркиран\". \r\nЛеонков припомни, че качеството на обслужването на авиационно военно оборудване в Украйна през последните години се влошава. В края на краищата, с помощта на собствените си ресурси, без сътрудничество с Русия, с която това оборудване е създадено заедно, Киев не е в състояние да извършва такава поддръжка. Това е втора катастрофа със самолет Су с участието на американски пилот. \r\nПредишният инцидент се случи през септември миналата година в тайната авиобаза на USAF \"Зона 51\", а официалната информация беше оскъдна. Според \"Газета.ру\" пилотът е бил много опитен, лейтенант Ерик Шулц, който играел ролята на руски пилот. Военните са практикували битка с въздухоплавателните средства на ВКС на Русия. Шулц загина. Вероятно причината за падането е пилотска грешка. \r\nЕкспертите също така смятат, че човешкият фактор отново може да е причина за катастрофата  за украинския Су. \"Ученията са индикатор за най-висшите умения на пилотите. Обикновено те се извършват с максимален обем сили, оборудване и персонал \", каза бившият заместник-командир на руските военновъздушни сили Айтеч Бижев пред вестника. „И пилотите на Украинските военновъздушни сили имат изключително нисък нальот(летателни часове – бел. ред.). \r\nСмъртта на един чуждестранен гост на \"Чисто небе 2018\" вече се превърна в тъжен символ на ученията, които трябваше да отбележат военния съюз на Украйна и НАТО. Всъщност приятелството с НАТО все още не е помогнало на украинските въоръжени сили да приведат самолетите си на такова ниво, че да не падат заедно с американските офицери. Интересно е какво ще кажат участниците за резултатите от учението, пише вестникът. \r\n*** Турската православна църква е подала иск срещу Вселенската патриаршия, пише руският вестник  „Московский Комсомолец“ . \r\nПатриаршията на турската православна църква съди Константинополската патриаршия, както и патриарх Вартоломей, които подкрепиха идеята за предоставяне на автокефалия за украинската църква. В иска се заявява, че Вартоломей няма такива правомощия и се намесва в политическите отношения между държавите. \r\n\"Изпратихме иск пред съда, в който посочихме, че това е политически въпрос и е далеч от религията\", цитира прессекретарят на турската православна църква Севги Еренерол, цитиран от изданието. \r\nЕренерол също така подчертава, че патриарх Вартоломей няма правомощието да изпраща екзарсите си в Украйна, както и да осигурява автокефалия. Съгласно Споразумението от Лозана от 1923 г. той може да разглежда въпроси, свързани с потребностите на гръцкото малцинство в Истанбул и на островите в Мраморно море. \r\n\"Вартоломей, след като превиши властта си, започна да се намесва в политическите отношения между държавите, във вътрешните им дела. И след като предприема такива действия, не би трябвало  да остане в Турция \", каза говорителят. \r\n*** Украйна очаква и се страхува от автокефалията, пише руският ежедневник  “Независимая газета“ . \r\nУкрайна ще проведе обединяващ православен събор. \"Бих искал на следващото заседание  на Светия синод на Константинополската патриаршия през втората половина на ноември да дойдем с добри резултати от нашата работа\", каза архиепископ Евстратий (Зоря), говорител на Киевската патриаршия (все още непризната – бел.ред.). По това време държавата може да прехвърли църквата \"Св. Андрей\" под представителството на Вселенския патриарх. \r\nПрез 90-те години църквите \"Св. Андрей\" и \"Света София\" са били консолидирани в държавна собственост. Московската патриаршия получава Почаевската  Лавра( манастир – бел. ред.) в западната част на страната, Святогорската лавра на изток и част от Киевско-Печорската лавра (с изключение на музейната територия); Киевската патриаршия – Владимировската катедрала, а след това и възстановената църква \"Св. Михаил\". \r\nЦърквата \"Св. Андрей\", оставайки държавна собственост, се превръща в катедрала на Украинската автокефална православна църква (също все още непризната – бел.ред.) \r\nВчера представител на президента на Украйна във Върховната рада Ирина Луценко заяви пред репортери, че наскоро депутатите са получили законопроект за прехвърлянето на катедралата Св. Андрей \"за трайно ползване от Вселенският патриарх като символичен жест, че Свети Андрей по свое време е покръстил (?)  Украйна, това ще бъде символичен жест на единство с църквата-майка \". Миналата седмица синодът на Вселенската патриаршия реши да възстанови в Киев ставропигията (независима църковна единица, един вид посолство) на Константинополската патриаршия. Това посолство може да бъде църквата \"Св. Андрей\". \r\nУкраинските власти никога не са криели факта, че въпросът за обединяването на православните църкви е преди всичко политически. В хода на експертната дискусия в Киев за настоящата ситуация бе отбелязано, че по-голямата част от украинците възприемат последните новини от църквата по политически начин. Директорът на социологическата служба на Център \"Разумков\" Андрей Биченко заяви, че обикновените граждани не се притесняват за този проблем, но сред активните енориаши на дадена църква положението може да се превърне в конфликт. \"Ще има протести. Особено като се има предвид позицията на Руската православна църква и украинската православна църква (Московската патриаршия) ... Те са настроени за конфликт, ако се признае автокефалията на украинската църква \". \r\n***", "date": "2018.10.17", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/10/17/2579139/pregled-na-osnovnite-temi-v-britanskiya-pechat-agentsiya-fokus.html", "text": "Настояват Тереза Мей да иска удължаване на преходния период на Брекзит, пише британският вестник  The Times . \r\nМинистърът на търговията Лиъм Фокс предложи вчера Великобритания да поиска  удължаване на преходния период „с няколко месеца“ след края на декември 2020 г., според източник на изданието. \r\n19-месечният преходен период започва след 29 март следващата година и поддържа съществуващите връзки с ЕС без представителство в Европейската комисия или в Европарламента. \r\nТереза Мей трябва да търси нов план, след като ЕС отхвърли версията ѝ за справяне с проблема с ирландската граница, в случай че Лондон и Брюксел не могат да се споразумеят за търговска сделка или условия за бъдещи отношения. \r\nТя искаше цялото Обединено кралство да остане в митнически съюз с ЕС, за да избегне проверки и твърда граница в Ирландия. \r\nПремиерът обаче каза в понеделник пред депутатите, че ЕС е отхвърлил плана ѝ и настоява само Северна Ирландия да остане в митническия съюз, като ефективно създава граница в Ирландско море. \"Това е много голям проблем\", каза източник от кабинета. Главният прокурор Джефри Кокс заяви вчера, че предложеният от ЕС защитен механизъм ще означава Северна Ирландия  да бъде \"откъсната от Обединеното кралство\" и би означавал, че \"Обединеното кралство няма да има лост в бъдещите разговори\", казаха източници. Джулиан Смит, лидер на парламентарната група на консерваторите в парламента, каза, че подобен план няма да мине през парламента. \r\nФокс предложи една от възможностите за предотвратяване на кризата да бъде удължаване на преходния период, за да се даде повече време за сключване на сделка за свободна търговия. Това ще избегне необходимостта от въвеждане на предпазния механизъм през 2021 г., предложи той. \r\nДруг правителствен източник каза, че Обединеното кралство не е изоставило опитите да сключи митническо споразумение с ЕС относно предпазния механизъм, но заяви, че е \"много трудно\" да се види, че той работи. \r\nФилип Хамънд, финансовият министър  и Грег Кларк, министъра на икономиката, са съгласни да се удължи преходният период. \r\n*** Американско-китайските отношения вървят към нова студена война, пише британският вестник  The Guardian  във водеща статия. \r\nСАЩ и Китай са отхвърлили правилата и ограниченията, които регулираха тяхното глобално съперничество досега, отваряйки пътя за ескалиращ конфликт на много фронтове, които нито една от страните не изглежда желаеща или способна да спре. \r\nКитайски представители обвиниха Вашингтон, че е започнал нова студена война, но разрива между двете сили вече показа потенциала й да се „стопли“, ако не се предприемат действия за разсейване на напрежението. \r\nПрез последните няколко седмици, откакто между двете страни започна  търговска война, военните кораби на САЩ и Китай стигнаха почти до сблъсък в Южнокитайско море. И ФБР постави капан в Белгия за старши служител на китайското разузнаване и го екстрадира в САЩ, предизвиквайки яростни реакции в Пекин. \r\nМиналата седмица американското министерство на правосъдието за първи път успя да уреди екстрадицията на високопоставен китайски офицер от разузнаването Шу Янджун, който бе подлъган в Белгия на 1 април, мислейки, че ще му бъдат дадени търговски тайни от американски авиационни компании, но белгийските власти, работещи със своите американски колеги, го арестуваха.Китайски официални представители описват обвиненията за Шу като измислени \"от въздуха\". В отговор на въпроси, свързани с твърденията за китайски шпионаж, Лу Канг, говорител на китайското министерство на външните работи, каза: \"Обвиненията са неоснователни. Настояваме САЩ да спрат да използват така наречената \"кибер-кражиа\", за да дискредитират Китай ... и да вредят на китайско-американските отношения \".  \r\nМеждувременно Вашингтон значително изостри реториката си, представяйки Китай като опасен противник. На срещата на Съвета за сигурност на ООН миналия месец Доналд Тръмп обвини Пекин, без да се позовава на доказателства, че се опитва да го отстрани чрез намеса в изборите в САЩ \r\nНяколко дни по-късно американският вицепрезидент Майк Пенс разшири обвиненията, заявявайки, че Китай провежда \" правителствен подход\", включващ \"агресивни\" методи за намеса в американската вътрешна политика, за да доведе на власт \" различен президент \". Пенс обаче, подобно на президента, не предостави доказателства за искането. \r\nПовечето експерти твърдят, че Китай - макар и лидер в икономическия шпионаж, който се е стремял да лобира против митническите политики на Тръмп - не се опитва да провали изборите в САЩ по начина, по който Русия се е намесила в гласуването през 2016 г., което доведе \"Тръмп\" до Овалния кабинет. \r\nНо китайското правителство е прекратило кибернетичното прекратяване на огъня, договорено между президента Си Дзинпин и Барак Обама през 2015 г., като отново разгърна  армиите си от хакери в търсене на търговските тайни на американските фирми \r\nПекин заповяда на флота си да използва по-далеч агресивна тактика, за да спре американските и съюзническите кораби, които плават близо до островите и рифовете в Южнокитайско море, за което се твърди, че са се превърнали във военни аванпостове, за да упражняват контрол над стратегическите морски пътища.  \r\nКитай вече не е просто предизвикателство за САЩ на масите на търговските преговори и в сенките на кибернетичния шпионаж. Въоръжените сили изтласкват зоната си на влияние в Тихия океан, завладяват контрола на оспорваните острови и рифове в Южнокитайско море, изграждат военни аванпостове върху тях и претендират за водите около тях. \r\nКитай, който държи повече от 1 трилион долара в американския дълг, също е решен да не бъде \"върнат на мястото си\". \r\nНякои анализатори твърдят, че неотдавнашните епизоди, макар и драматични, не отменят последните 15 години на драматично подобрение от предишни дипломатически разправии, като американското бомбардиране на китайско посолство в Белград през 1999 г. или санкциите на САЩ срещу Китай след протестите в Тянанмън през 1989 г \r\nТръмп и Си Дзинпин могат да се срещнат на срещата на Г-20 в Аржентина в края на ноември, като и двамата имат силен стимул да се опитат да рестартират отношенията си. \r\n\"Това е част от процеса на договаряне, заемайки много твърди позиции. Опитвате се наистина да причините болка на другата страна \", каза Дали Янг, професор, специалист по китайската икономическа политика в Университета в Чикаго. \r\n\"Китайското ръководство е поело много по-предпазлива позиция, без да насърчава цялата страна да се съюзи срещу САЩ. Те внимателно  променят темперамента на китайската преса. Двете страни танцуват много деликатно, дори при трудната реторика. \" \r\n*** Няма поле за оптимизъм преди срещата за Брекзит, заяви председателят на Европейския съвет Доналд Туск, цитиран от британското издание Тhe Independent . \r\nДоналд Туск заяви, че Тереза Май трябва да представи \"конкретни предложения\", ако иска да избегне провала на споразумението, след като се оказа, че лидерите дори няма да обмислят планове за търговска сделка с Обединеното кралство поради задънената улица. \r\nПремиерът трябва да се обърне към лидерите на ЕС в сряда преди работна вечеря, когато ще решат дали разговорите са се провалили. \r\nПреговорите по ирландската граница се оказаха препятствието в неделя, след като признаци, че решението е близо, се оказаха фал-старт. \r\n\"За съжаление докладът за състоянието на преговорите, които получих днес от Мишел Барние, както и вчерашното разискване в Камарата на общините, не ми дава основания за оптимизъм преди утрешния Европейски съвет по въпросите на  Брекзит, каза Туск пред журналисти. \r\n\"Както виждам, единственият източник на надежда за сделка за момента е добрата воля и решимостта и от двете страни. За да се осъществи пробив, освен добрата воля, обаче, имаме нужда от нови предложения“, добави Туск. \r\n\"Утре ще попитам министър-председателя дали има конкретни предложения как да се преодолее безизходицата. Само такива предложения могат да определят дали е възможен пробив.\" \r\nДоналд Туск заяви, че европейските държави трябва \"да се уверят, че сме готови в случай, че споразумение не е възможно или в случай, че бъде отхвърлено\", и заяви, че в сряда лидерите сериозно ще обсъдят тази възможност. \r\n*** Тереза Мей се готви за историческа победа, след като Франция намекна за възможен компромис, пише британският ежедневник  The Daily Express . \r\nИзточници в правителството на президента Еманюел Макрон съобщиха за изненадваща готовност на Франция да помогне за разрешаването на проблема с ирландската граница, който блокира преговорите в Брюксел в продължение на седмици. \r\n\"Възможно е да се намери споразумение\", заяви високопоставен френски служител. \r\nТереза Мей се очаква да се обърне към лидерите на ЕС за позицията си в преговорите преди срещата на върха в Брюксел тази вечер.  \r\nБритански държавни служители очакват малък напредък по време на срещата на високо равнище, като премиерът се е съсредоточила върху изработването на техническите детайли между представители на Обединеното кралство и ЕС.", "date": "2018.10.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/17/2579136/donald-tusk-nyama-pole-za-optimizam-predi-sreshtata-za-brekzit.html", "text": "Няма поле за оптимизъм преди срещата за Брекзит, заяви председателят на Европейския съвет Доналд Туск, цитиран от британското издание Тhe Independent . \r\nДоналд Туск заяви, че Тереза Май трябва да представи \"конкретни предложения\", ако иска да избегне провала на споразумението, след като се оказа, че лидерите дори няма да обмислят планове за търговска сделка с Обединеното кралство поради задънената улица. \r\nПремиерът трябва да се обърне към лидерите на ЕС в сряда преди работна вечеря, когато ще решат дали разговорите са се провалили. \r\nПреговорите по ирландската граница се оказаха препятствието в неделя, след като признаци, че решението е близо, се оказаха фал-старт. \r\n\"За съжаление докладът за състоянието на преговорите, който получих днес от Мишел Барние, както и вчерашното разискване в Камарата на общините, не ми дава основания за оптимизъм преди утрешния Европейски съвет по въпросите на Брекзит\", каза Туск пред журналисти. \r\n\"Както виждам, единственият източник на надежда за сделка за момента е добрата воля и решимостта и от двете страни. За да се осъществи пробив, освен добрата воля, обаче, имаме нужда от нови предложения“, добави Туск. \r\n\"Утре ще попитам министър-председателя дали има конкретни предложения как да се преодолее безизходицата. Само такива предложения могат да определят дали е възможен пробив.\" \r\nДоналд Туск заяви, че европейските държави трябва \"да се уверят, че сме готови в случай, че споразумение не е възможно или в случай, че бъде отхвърлено\", и заяви, че в сряда лидерите сериозно ще обсъдят тази възможност.  Юлиян Марков", "date": "2018.10.17", "title": "Доналд Туск: Няма поле за оптимизъм преди срещата за Брекзит"}
{"url": "http://www.focus-news.net/news/2018/10/17/2579134/afp-uraganat-maykal-e-prichinil-smartta-na-nay-malko-30-dushi.html", "text": "Ураганът „Майкъл“ е причинил смъртта на най-малко 30 души, предава  AFP . \r\nУраганът \"Майкъл\" e причинил смъртта на  най-малко 30 души в четири щата, като бурята си проправи път през югоизточната част на САЩ миналата седмица, съобщиха местните власти във вторник. \r\nДванадесет тела бяха открити в разрушенията в окръг Бей, Флорида, като по този начин загиналите само в този щат достигнаха 20. \r\nМощната буря от категория 4, която първоначално достигна бреговата линия на Флорида в Мексиканския залив с ветрове със скорост до 250 километра в час, също причини смъртта на един човек в Джорджия, трима в Северна Каролина и шест във Вирджиния. \r\nВластите се опасяват, че смъртността може да се увеличи, докато търсенето продължава в най-тежко засегнатите райони. \r\nБлизо 137 000 домове и стопански обекти  във Флорида все още са без ток във вторник, а някои жители все още имат нужда от храна и вода. \r\nНякои населени места обявиха вечерен час заради мародери. Повечето училища в засегнатите райони бяха затворени до второ нареждане.  Юлиян Марков", "date": "2018.10.17", "title": "AFP: Ураганът „Майкъл“ е причинил смъртта на най-малко 30 души"}
{"url": "http://www.focus-news.net/news/2018/10/17/2579557/washington-examiner-mayk-pompeo-dade-na-riyad-nyakolko-dni-za-da-obyasni-izchezvaneto-na-hashogi.html", "text": "Саудитска Арабия има „няколко дни“, за да обясни каква е била съдбата на изчезналия критик на властите в Рияд Джама Хашоги, заяви държавният секретар на САЩ при завръщането си от обиколката в региона, пише  онлайн изданието на вестник Washington Examiner . \r\n„Разумно е да им дадем още няколко дни, за да го завършат и да го направят правилно, така че да е обстойно и пълно“, заяви Помпео пред репортерите, докато пътуваше за Брюксел. „Имах възможност да говоря с годеницата на Джамал. За всички е по-добре да е по-рано, отколкото по-късно“. \r\nПомпео беше в Саудитска Арабия и Турция през тази седмица, на фона на гнева от изчезването и предполагаемото жестоко убийство на Хашоги, журналист от Washington Post и гражданин на САЩ. Той е видян да влиза в консулството на Саудитска Арабия в Истанбул и според информацията на турските медии, е бил измъчван и убит, което предизвика международна криза. \r\n„Убеден съм, че саудитите разбират сериозността на Америка по въпроса и се надявам саудитите също да го вземат на сериозно, както ми казаха вчера, че ще направят“, обясни държавният секретар. „Определено времето ще покаже; ние ще видим разследването и неговите резултати“. \r\nПревод и редакция:", "date": "2018.10.17", "title": "Washington Examiner: Майк Помпео даде на Рияд „няколко дни“, за да обясни изчезването на Хашоги"}
{"url": "http://www.focus-news.net/news/2018/10/17/2579145/voa-amerikanski-vazdushen-udar-e-ubil-poveche-ot-60-chlenove-na-al-shabab-v-somaliya.html", "text": "Американски военен каза, че 60 бойци от \"Ал Шабаб\" са били убити при въздушен удар близо до град Харадхере в централната част на Сомалия проведен на 12 октомври, съобщава радио  The Voice Of America . \r\nИзявление от вторник от командването на САЩ в Африка (AFRICOM) заяви, че ударът е проведен в координация с правителството на Сомалия. \r\n\"Понастоящем оценяваме този удар, убити са около 60 терористи\", се казва в изявлението. Според него въздушната атака е най-голямата такава атака срещу „Ал- Шабаб“ от ноември миналата година, когато друг американски въздушен удар унищожи  около 100 бойци от ислямистката групировка. \r\nАфриканското командване казва, че няма убити  или ранени цивилни на 12 октомври. \r\n„Ал-Шабаб“ все още не е коментирала атентата или съобщила за загинали. \r\nСомалийски официален представител твърди, че ударът е извършен близо до село Джуле, на около 20 километра югозападно от Харадхере. Служителят, който не искаше да бъде назован, обяви за  смъртта на 117 терористи.  Юлиян Марков", "date": "2018.10.17", "title": "VOA: Американски въздушен удар е убил повече от 60 членове на „Ал-Шабаб“ в Сомалия"}
{"url": "http://www.focus-news.net/news/2018/10/17/2579143/the-times-of-israel-palestinska-raketa-e-padnala-v-dvora-na-chasten-dom-v-beer-sheva.html", "text": "Палестинска ракета е паднала в двора на частен дом в Беeр-Шева, пише електронното издание на вестник  The Times of Israel . \r\nИзраелската армия е засякла палестинска ракета, изстреляна от ивицата Газа към територията на еврейската държава в сряда, съобщиха от пресслужбата на армията. \r\n\"След активирането на сирените за противовъздушна отбрана в Беер-Шева (основен град в южната част на Израел – бел. ред.) беше засечено изстрелването на ракета от ивицата Газа към Израел\", се казва във военното комюнике. \r\nРакетата е избухнала  в двора на къща в Беер-Шава. Според изданието  няма ранени в резултат на обстрела, но са причинени щети. 200-хилядният Беер-Шева се намира на 40 километра източно от Ивицата Газа. Израел смята, че обстрелването на този град е сериозна ескалация. За последен път палестинска ракета е достигала града на 9 август тази година, но преди това Беер-Шева не е обстрелван четири години от 2014 година.  Юлиян Марков", "date": "2018.10.17", "title": "The Times of Israel: Палестинска ракета е паднала в двора на частен дом в Беeр-Шева"}
{"url": "http://www.focus-news.net/news/2018/10/17/2579142/tass-donald-tramp-e-zayavil-che-razsledvaneto-na-robart-myuler-mu-prechi-da-ustanovi-po-dobri-otnosheniya-s-rusiya.html", "text": "Разследването на специалния прокурор на САЩ Робърт Мюлер за предполагаемата намеса на Руската федерация в американските избори не позволява на ръководителя на Белия дом Доналд Тръмп да установи добри отношения с Москва. Той заяви това в интервю за Fox Business, публикувано във вторник и цитирано oт  TACC . \r\n\"Мога да имам много добри отношения с Русия\", каза Тръмп. Според него установяването на диалог с Руската федерация \"би било добро, а не лошо нещо\". \"Това глупаво разследване не ни позволява да установим добри отношения\", отбелязва президентът, като се позовава на процеса, който Мюлер провежда. \r\nВъв връзка с това Тръмп припомни, че Съединените щати и Русия са ядрени сили. Според него добрите взаимоотношения между тези страни \"не е лошо нещо\". \r\nРъководителят на Белия дом още веднъж нарече \"абсолютната измама\" и „лов на вещици\"  опитите на  опонентите му да му припишат споразумение с Русия, за да спечели изборите през 2016 г. \"Нямаше тайно споразумение\" - подчерта Тръмп. Според него цялата история с предполагаемата намеса на Руската федерация произлиза от демократите, за да оправдае загубата им на изборите.  Юлиян Марков", "date": "2018.10.17", "title": "ТАСС: Доналд Тръмп е заявил, че разследването на Робърт Мюлер му пречи да установи по-добри отношения с Русия"}
{"url": "http://www.focus-news.net/news/2018/10/17/2579144/aa-pet-palestintsi-sa-raneni-ot-izraelskata-armiya-v-blizost-do-granichnata-ograda-v-ivitsata-gaza.html", "text": "Най-малко пет палестинци са били ранени от изстрели на израелска армия във вторник, докато са участвали в провеждащи се протести близо до буферната зона в Ивицата Газа, предава  Anadolu Agency . \r\nПалестински медицински източник съобщи пред агенцията, че палестинците са  били ранени с бойни патрони на изток от град Деир ал-Балах в централна част на Ивицата Газа. \r\nИзточникът е запазил анонимност, тъй като не е бил упълномощен да говори с медиите, каза, че ранените са били отведени в болниците за лечение. \r\nОткакто започнаха протестите в Газа на 30 март, повече от 200 палестинци са убити и още хиляди ранени  от израелски военни, разположени от другата страна на буферната зона. \r\nДемонстрантите настояват за прекратяване на 12-годишната блокада на Газа в Израел и правото да се върнат в домовете си в историческата Палестина, от която са били прогенени през 1948 г., за да осигурят място за новата държава Израел.  Юлиян Марков", "date": "2018.10.17", "title": "AA: Пет палестинци са ранени от израелската армия в близост до граничната ограда в Ивицата Газа"}
{"url": "http://www.focus-news.net/news/2018/10/17/2579146/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Майк Помпео натисна лидерите на Саудитска Арабия във вторник да ускорят „прозрачното“ разследване за съдбата на изчезналия журналист Джамал Хашоги, независимо, че представители на турските власти бяха допуснати да огледат предполагаемото място на изчезване на критика на саудитските власти – генералното консулство на страната в Истанбул, пише  американското издание The Washington Post . \r\nКакто отбелязва вестникът, Помпео бе изпратен от президента на САЩ Доналд Тръмп в Рияд да разговаря с крал Салман, външния министър Адел ал Джубейр и фактическия лидер на страната принц Мохамед бин Салман. \r\n„Секретар Помпео предаде посланието,  че е изключително важно да се проведе бързо, прозрачно и задълбочено разследване“, заяви говорителят на Държавния департамент Хедър Науърт. Тя добави, че външният министър се е обадил на Тръмп и съветника по национална сигурност на Белия Дом Джон Болтън, за да ги информира за резултатите от срещата. \r\n„Независимо, че САЩ имат да обсъждат със саудитското ръководство редица двустранни и регионални въпроси, след като разбрахме какво се е случило с Джамал Хашоги, това бе основната цел на това пътуване и тази тема от най-голям интерес за президента“, обясни Науърт. „Секретарят ясно показа това по време на днешните срещи“. \r\nВестникът отбелязва, че Помпео никога не е изговарял името на Хашоги, който е американски гражданин, публично“. \r\n„Ние сме твърди и стари съюзници“, каза престолонаследникът Мохамед на държавния секретар пред репортерите. „Ние се сблъскваме с предизвикателствата заедно – в миналото, днес и утре“. \r\nПомпео е отговорил ентусиазирано, както отбелязва WPost: „Абсолютно“. \r\nКакто посочва изданието, помощниците на Помпео не са пожелали да коментират излязлата в медиите информация, че саудитското ръководство е готово да промени позицията си и да признае причастността си към предполагаемото убийство на Хашоги. До момента от Рияд настояват, че журналистът е напуснал консулството с документа, който е искал, в ръка и те нямат идея какво се е случило след това с него. \r\nСлед претърсването на саудитското консулство в Истанбул от турските власти също няма конкретни доказателства, че критикът на саудитското кралство семейство е завършил жизнения си път именно там. \r\n***  Министърът на външните работи на Гърция Никос Коцияс обвини министъра на отбраната  и лидер на младшия коалиционен партньор „Независимите гърци“ (АНЕЛ) Панос Каменос, че подкопава позицията на Гърция по спора за името с Македония по време на разгорещено заседание на кабинета във вторник, съобщава  гръцкият вестник Kathimerini . \r\nИзданието отбелязва, че Каменос многократно е изразявал силното си неодобрение за споразумението, постигнато между премиерите на Гърция и Македония Алексис Ципрас и Зоран Заев за преименуване на бившата югорепублика на „Северна Македония“. \r\nКакто отбелязва още „Катимерини“, по време на официалната си визита в САЩ, председателят на АНЕЛ заяви на американските официалните лица, че има „алтернативен план“ на този, за който са се разбрали Атина и Скопие миналия юни и увери, че договорът от Преспа няма да мине в гръцкия парламент. \r\nСъгласно източниците на вестника, Коцияс, която е с основна заслуга за подписването на споразумението, заедно с македонския си колега Никола Димитров, е обвинил Каменос, че води политика, която вреди на правителството и страната и служи на неговите лични политически амбиции. \r\nВъншният министър е казал, че коментарите на лидера на АНЕЛ в САЩ са в разрез с коалиционното споразумение.  \r\nВъпреки това, след заседанието журналистите са попитали Коцияс за скандала с Каменос, но той е избегнал въпроса, като е заявил само: „Не знам“. \r\nОсвен това „Катимерини“ отбелязва, че при откриването на срещата Ципрас е накарал министрите да обещаят, че никога няма да се присъединят към усилията на основната опозиционна партия да свали правителството. \r\nОт своя страна Каменос е уверил премиера, че няма да излезе от правителството. \r\n„Настоявам на своята позиция за името на Македония. Никога няма да се присъединя към усилията за сваляне на правителството“, е заявил той според източниците на държавната агенция АНА-МПА. \r\n*** Генералният консул на Саудитска Арабия в Истанбул Мохамад ал-Отайби е напуснал Турция в посока Рияд във вторник, според дипломатически източници, предава  Anadolu Agency . \r\nАл-Отайби отпътува от Истанбул на фона на текущо разследване за изчезналия саудитски журналист Джамал Хашгоги. \r\nОтпътуването му идва, когато турски и саудитски чиновници се готвят да претърсят резиденцията му, заявиха служители на турското външно министерство. \r\nСаудитска Арабия се готви да признае, че липсващия журналист е починал по време на  разпит, като нещо се е объркало , според информации, публикувани в международни и турски медии в понеделник. \r\nСаудитските власти все още не дават ясно обяснение за съдбата на Хашгоги, след като няколко държави - особено Турция, САЩ и Великобритания - настояват случаят да бъде изяснен колкото е възможно по-скоро. \r\n*** Катастрофирал е военен самолет Су-27 в Украйна, двамата пилоти са загинали, предава  112 Украйна \r\nСамолетът е катастрофирал във Виницка област в района на село Уланов. Телата и на двамата членове на екипажа са открити. Пилотите са загинали. Първоначално се появи информация, че единият от загиналите е американски пилот, която все още не потвърдена официално.  \r\nСамолетът е вземал участие в международното учение „Чисто небе 2018“, което се провежда в Украйна на територията на Виницка и Хмелнитска области. \r\n*** „Сител“ (Македония): Депутатите от ВМРО-ДПМНЕ Любен Арнаудов и Сасо Василевски излязоха от домашен арест, съобщи македонският телевизионен канал  “Сител“ . \r\nАпелативният съд прие жалбите на двамата мъже, обвинени за  събитията в Събранието от 27 април 2017 и ги освободи под гаранция в размер на общо 700 хил. евро. Арнаудов и Василевски не отговориха дали ще присъстват на сесията за  конституционните  промени. Те не разкриват дали ще гласуват в събранието след вчерашния призив на премиера Заев за помирение между депутатите след насилието в законодателната власт. \r\nОсвобождаването от домашен арест за Василевски и Арнаудов съвпадна с днешното изслушване за парламентарните събития на 27 април. Прокуратурата сега не знае как да действа, ако се предложи  амнистия на обвинените депутати, съобщава телевизията. \r\nЗа събитията от 27 април са обвинени общо 33 души в терористична заплаха за конституционния ред и подпомагане на  извършването на престъплението.  \r\n*** Засега управляващите разполагат със 72 гласа от 80 за необходимите конституционни промени, съобщава македонският телевизионен канал  “Алсат М“ . \r\nДнешното разискване в парламента отново потвърди позицията на някои от опозиционните депутати, решили да не подкрепят конституционните промени. Все още няма промени в броя на депутатите, които подкрепят промяната на името на държавата. Ден по-рано позицията промени само независимият депутат, Ферид Мухич, с което броят на депутатите, които са \"за\" достигна 72, но това е с осем по-малко от необходимите 80 гласа, т.е. от необходимото мнозинство от две трети. \r\nИ макар днес да е само вторият ден от парламентарния дебат, който може да продължи до десет дни на този етап, се говори неофициално, че парламентът ще направи още една крачка напред утре или петък, съобщи телевизията. \r\nТова означава, че инициативата за конституционни промени ще бъде поставена на гласуване и ако не получи подкрепата на най-малко 80 депутати, ще се насрочат  предсрочни парламентарни избори. Възможната дата за изборите е 2 или 9 декември.  \r\nАко обаче бъдат осигурени 80 гласа, тогава инициативата за промяна на Конституцията ще отиде на втората фаза - комисията по конституционни въпроси, и едва по-късно ще се върне отново  в пленарната  зала. \r\n*** Румънските прокурори заявиха, че се страхуват за работата си и за върховенството на закона след публикуването на нова наредба на правителството за увеличаване на годините на професионален опит, изисквани от тях, предава  AFP . \r\nПрокурорите трябва да имат поне 10-годишен опит, за да работят в Националната дирекция за борба с корупцията , в бюрото „Анти-мафия“ или в обществената прокуратура. \r\nПрокурорите, които вече работят в тези ключови органи, но не отговарят на новите изисквания, могат да бъдат изпратени обратно до местните административни прокуратури. \r\nПовече от 90 прокурори от трите агенции може да трябва да напуснат, според вътрешните оценки, предоставени на агенцията. \r\nРумънският обществен прокурор Аугустин Лазар заяви, че новите разпоредби ще затруднят редица важни разследвания, включително тези, свързани с антикомунистическата революция през 1989 г. или с насилствените сблъсъци, които се състояха в Букурещ на 10 август по време на антиправителствени протести. \r\n\"Тази наредба ще създаде много функционални проблеми, особено на антикорупционната  дирекция. Съществуват и подозрения, че тя не е конституционна,\" - каза Аугустин Лазар пред  агенцията. Премиерът на Армения Никол Пашинян подаде оставка, за да предизвика предсрочни избори, предава  AFP . \r\n\"Скъпи и горди хора, днес подадох моята оставка\", каза Пашинян, обещавайки да \"гарантира свободното изразяване на волята на народа по време на предсрочните парламентарни избори\". \r\nОставката на Пашиниан се смята за маневра, за да се върне като премиер и с контрол над парламента. \r\nТой дойде на власт през май, след седмици от масови антиправителствени митинги, които свалиха политическия ветеран Серж Саркисян. \r\nНовото правителство бързо влезе в конфронтация с мнозинството от депутатите, които са съюзници на бившия президент Саркисян. \r\nПашинян, 43-годишен бивш журналист се надява да проведе мирни избори преди края на годината в опит да отслаби влиянието на Саркисян, който бе отстранен след 10-годишен престой като президент, пише агенцията. Редовни парламентарни избори предстоят през 2022 година. \r\n*** Гръцката полиция е заловила три килограма кокаин в пощенски клон в Атина по време на получаване на пратката, пише електронното издание на гръцкия вестник  Kathemirini \r\nПратката е заловена при съвместна операция на гръцката и белгийската полиция. Арестуван е 34-годишен мъж, който се е опитал да получи пратката  в пощенски клон в Атина  с фалшива лична карта, на която е фигурирало името на получателя на пратката. \r\nРазследването е установило, че заподозреният е получил най-малко още един подобен пакет със същата фалшива идентичност. \r\n*** Разследването на специалния прокурор на САЩ Робърт Мюлер за предполагаемата намеса на Руската федерация в американските избори не позволява на ръководителя на Белия дом Доналд Тръмп да установи добри отношения с Москва. Той заяви това в интервю за Fox Business, публикувано във вторник и цитирано oт  TACC . \r\n\"Мога да имам много добри отношения с Русия\", каза Тръмп. Според него установяването на диалог с Руската федерация \"би било добро, а не лошо нещо\". \"Това глупаво разследване не ни позволява да установим добри отношения\", отбелязва президентът, като се позовава на процеса, който Мюлер провежда. \r\nВъв връзка с това Тръмп припомни, че Съединените щати и Русия са ядрени сили. Според него добрите взаимоотношения между тези страни \"не е лошо нещо\". \r\nРъководителят на Белия дом още веднъж нарече \"абсолютната измама\" и „лов на вещици\"  опитите на  опонентите му да му припишат споразумение с Русия, за да спечели изборите през 2016 г. \"Нямаше тайно споразумение\" - подчерта Тръмп. Според него цялата история с предполагаемата намеса на Руската федерация произлиза от демократите, за да оправдае загубата им на изборите. \r\n*** Американският военен каза, че 60 бойци от \"Ал Шабаб\" са били убити при въздушен удар близо до град Харадхере в централната част на Сомалия проведен на 12 октомври, съобщава радио  The Voice Of America . \r\nИзявление от вторник от командването на САЩ в Африка (AFRICOM) заяви, че ударът е проведен в координация с правителството на Сомалия. \r\n\"Понастоящем оценяваме този удар, убити са около 60 терористи\", се казва в изявлението. Според него въздушната атака е най-голямата такава атака срещу „Ал- Шабаб“ от ноември миналата година, когато друг американски въздушен удар унищожи  около 100 бойци от ислямистката групировка. \r\nАфриканското командване казва, че няма убити  или ранени цивилни на 12 октомври. \r\n„Ал-Шабаб“ все още не е коментирала атентата или съобщила за загинали. \r\nСомалийски официален представител твърди, че ударът е извършен близо до село Джуле, на около 20 километра югозападно от Харадхере. Служителят, който не искаше да бъде назован, обяви за  смъртта на 117 терористи.", "date": "2018.10.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/17/2579149/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-kakto-i-na-granitsite-s-turtsiya-i-rumaniya.html", "text": "Интензивен е трафикът за товарни автомобили на изход на ГКПП „Кулата“, както и на границите с Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница трафикът е интензивен на ГКПП „Кулата“ за товарни автомобили на изход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-румънската граница трафикът е интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-сръбската граница и българо-македонската граница трафикът е нормален на всички гранични контролно-пропускателни пунктове.", "date": "2018.10.17", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, както и на границите с Турция и Румъния"}
{"url": "http://www.focus-news.net/news/2018/10/17/2579151/albanskiyat-vanshen-ministar-balkanite-da-se-varnat-na-patya-na-dialoga.html", "text": "Балканите да се върнат на пътя на диалога, заяви министърът на външните работи и европейските въпроси Дитмир Бушати, цитиран от вестник  „Нова Македония“  \r\nРегионът е застрашен от националистически наслагвания и  омраза, затова е необходимо Балканите да се върнат на пътя на диалога и да се избегнат конфликти, заяви Бушати  на тържествата по повод 60-годишнината на членството на страната му в ЮНЕСКО. \r\n„Нарастващата популистка реторика в развитите общества, омразата и разделението, натискът върху мултилатерализма и тенденцията за националистически нагласи ни призовават за по- ефективно сътрудничество. Ангажиментът, волята, способностите и уменията на младото поколение ще бъдат решаващи както за Албания и нашия европейски път, така и за изграждането на региона, в който да се живее в мир и напредък - каза Бушати. \r\nРъководителят на албанската дипломация посочи, че членството на Косово в международни организации представлява една от основите за стабилността в региона. \r\n„Ние сме подкрепили и ще продължим да подкрепяме присъединяването на Косово в международни организации, включително и ЮНЕСКО, като реална инвестиция за косовските граждани, но и за укрепване на регионалното сътрудничество, каза Бушати.  Юлиян Марков", "date": "2018.10.17", "title": "Албанският външен министър: Балканите да се върнат на пътя на диалога"}
{"url": "http://www.focus-news.net/news/2018/10/17/2579147/donald-tramp-sasht-se-opitvat-da-se-konkurirat-s-rusiya-na-energiyniya-pazar.html", "text": "Американският президент Доналд Тръмп заяви, че иска САЩ да се конкурират с Русия на енергийния пазар в интервю за Fox Business, което бе излъчено във вторник, цитирано от  TACC . \r\nТръмп заяви, че никой от президентите на Съединените щати в съвременната история не е показал по-голяма твърдост спрямо Руската федерация, отколкото той. \"Именно аз повдигнах въпроса за тази афера,която се явява този тръбопровод, че Германия им плаща милиарди и милиарди долари за природен газ, никой не знаеше за това, а те (германците) знаеха, но не говореха. Аз привлякох вниманието върху този проблем.“ \r\n\"Обърнете внимание на моята енергийна политика. Отварям страната ни за природен газ, петрол\", добави Тръмп. \"И това е конкуренция за Русия\", подчерта той. \r\nВашингтон, поради редица геополитически причини, открито категорично се противопоставя на изграждането на газопровода \"Северен поток-2“  и полага активни усилия за блокиране на проекта. Приетият миналата година в Съединените щати Закон CAATSA (\"За противодействие на противниците на Америка чрез санкции\") предвижда възможност за прилагане на едностранни ограничителни мерки срещу фирми, участващи в изпълнението на проекта \"Северен поток-2\", пише агенцията.  Юлиян Марков", "date": "2018.10.17", "title": "Доналд Тръмп: САЩ се опитват да се конкурират с Русия на енергийния пазар"}
{"url": "http://www.focus-news.net/news/2018/10/17/2579153/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 08.45 часа на Терминал 2 на летище „София\" ще се проведе Международната антидрога инициатива „Red Ribbon“ под егидата на Митница Аерогара София и ДЕА. Събитието започва с официално откриване и откритата лекция, следвани от забавната програма и флашмоб, а ще приключи с демонстрациите на работата на митническите служители.   \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Иван Д., на когото са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-и състав на Софийски градски съд ще заседава по делото срещу Драгомир Драганов, обвинен за двойното убийство на строителните предприемачи в кв. „Витоша“. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.). \r\n*** \r\nОт  10.00 часа в сградата на КЕВР ще се проведе открито заседание  и обществено обсъждане на проект на решение за одобряване на бизнес плана на ВиК-Кресна” ЕООД - град Кресна и за утвърждаване и одобряване цени на ВиК услуги на ВиК-Кресна” ЕООД - град Кресна. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М., Минчо М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група. \r\n*** \r\nОт 11.00 часа пред сградата на Министерския съвет ще се проведе Национален пенсионерски протест по проблемите на възрастните хора. \r\n*** \r\nОт 11.00 часа в Пресклуб България двамата български медалисти от завършилото наскоро в Мексико световно първенство по модерен петобой - Явор Пешлеевски и Тодор Михалев ще бъдат наградени за спортисти на месеца. \r\n*** \r\nОт 12.00 часа в централното фоайе на Военномедицинска академия ще бъде отбелязана Европейската седмица на донорството. \r\n*** \r\nОт 13.30 часа в Централната сграда на БАН ръководителите на четири университета и три института на БАН ще представят за първи път пред обществеността своя съвместен проект в сферата на националната сигурност - Първият в България Център за компетентност по квантова комуникация, интелигентни системи за сигурност и управление на риска „КВАЗАР.  \r\n*** \r\nОт 13.30 часа в зала „Проф. Марин Дринов” учените от Института по астрономия с Национална астрономическа обсерватория ще представят най-интересните обекти и явления във Вселената, любопитни подробности за тяхната природа и за това какво е участието на българските астрономи в разкриването на техните тайни. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 13-и състав на Специализирания наказателен съд ще заседава по делото срещу Бисер П. и Никола С., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Биологическия факултет на Софийския университет „Св. Климент Охридски“ официално ще бъдат открити Център за приложни изследвания и иновации и Кариерен център към факултета. \r\n*** \r\nОт 14.00 часа 12-и състав на Специализирания наказателен съд ще заседава по делото срещу Румяна Ж., на която е повдигнато обвинение за престъпление по служба. \r\n*** \r\nОт 14.00 часа на ул. „Мария Атанасова“ 5 (до Терминал 2 на летище „София\") ще се проведе официалната церемония по откриването на новия автоматизиран логистичен център на DHL Express България. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Владислав Н., на когото е повдигнато обвинение за престъпление по служба. \r\n*** \r\nОт 17.30 часа в зала „Средец“ на София Хотел Балкан ще се проведе дискусията „Европа на отечествата“. Гост лектор ще бъде евродепутатът Ангел Джамбазки. \r\n***   \r\nОт 18.30 часа в парка между блок 105 и 108 в жк. „Дружба“ 1 ще се проведе протест срещу строителство и за възстановяване на парка.  \r\n*** \r\nОт 18.30 часа в ателие-книжарница „Къща за птици” ще се проведе октомврийската дискусия от поредицата „Православие и съвремие“ на тема „За правата и ролята на Църквата в светската държава“. Участие в нея ще вземат протойерей Илиян Алексиев от столичния храм „Рождество Богородично“, Александър Шпатов, юрист, и Пламен Иванов, магистър по богословие. \r\n*** \r\nОт 20.00 часа в Зала 1 на НДК ще се проведе концерт на британска група Jethro Tull. \r\n***   \r\nОт 11.00 часа в кабинета на кмета на Община Асеновград д-р Емил Караиванов ще се проведе брифинг с журналисти. \r\n*** \r\nОт 10.00 часа в Народно читалище „Будител“ ще се проведе пресконференция във връзка с проект „Защита на населението в общините Карабинци и Струмяни и предотвратяване на щетите от наводненията“.  \r\n*** \r\nОт 10.30 часа в зала 114 на Учебен корпус №1 на ЮЗУ „Неофит Рилски“ ще се проведе безплатен семинар на тема „Изграждане на ефективно онлайн присъствие“.  \r\n*** \r\nВ 11.00 часа на Морска гара в Бургас ще се проведе тържествена церемония по представяне на високопроходими автомобили. \r\n*** \r\nОт 15.00 часа в заседателната зала на Бургаската търговско-промишлена палата ще се проведе Дискусионна среща на тема „Връзката на образованието с бизнеса\". \r\n*** \r\nОт 18.00 часа в Гранд Хотел и СПА „Приморец“ ще бъде представена книгата „Живот в скалите“ на Мария Лалева. \r\n*** \r\nОт 09.00 часа в Клуба на пенсионера ще се проведе благотворителна кампания, организирана от Дарителско сдружение „Св. Иван Рилски“ по повод Международния ден за борба с глада.  \r\n*** \r\nОт 19.00 часа на стадион „Ивайло“ ще се проведат масови безплатни тренировки – есен 2018.  \r\n***  \r\nОт 19.30 часа в Клуб 7 започва Една вечер с разказвач на уиски приказки.  \r\n*** \r\nОт 15.00 часа в бившето военно поделение кметът на Община Видин Огнян Ценков ще се срещне с кметовете на населени места, на които ще бъдат предадени заявените от тях  количества годни строителни материали, съхранени при демонтажните работи във връзка с изпълнението на проект „Основна реконструкция на централна пешеходна зона в гр. Видин“.  \r\n*** \r\nОт 10.30 часа в Заседателната зала на Община Враца ще се проведе пресконференция с кмета Калин Каменов.  \r\n*** \r\nОт 10.30 часа в детския отдел на РБ „Христо Ботев” ще се проведат приказни игри „Есенни вълшебства”. \r\n*** \r\nОт 17.00 часа в НЧ  „Развитие-1869” ще бъде представена книгата „Удавени очи” на Петър Доневски. \r\n*** \r\nОт 10.00 часа и от 11.30 часа на стадион „Захарни заводи“ ще се проведе среща от първенството на  юноши старша възраст – зона Велико Търново между отборите на ОФК „Локомотив” – ФК „Изгрев 93“ с. Царевец.  \r\n*** \r\nОт 14.00 до 15.30 часа в Градския парк ще бъде разположен офис на открито за предоставяне на информация за дейността на „Местна инициативна група – Гоце Делчев – Гърмен – Хаджидимово“. От 16.00 до 19.00 часа ще се състои изложение на местни производители от общините Гоце Делчев, Гърмен и Хаджидимово, съпроводено с фолклорна програма на самодейни групи от района. \r\n*** \r\nОт 09.30 часа в Малката заседателна зала на Община Добрич ще се проведе пресконференция за опасностите от употребата на наркотични вещества \r\n*** \r\nОт 17.00 часа в Регионална библиотека „Дора Габе“ ще бъде представена поетичната книга „Молитвата на Вятъра“ от Милена Христова. \r\n*** \r\nОт 17.00 часа в дом-паметник „Йордан Йовков“ ще бъдат връчени наградите от конкурс за картина-реплика на художника Петър Дачев. \r\n*** \r\nОт 12.00 часа в град Долни чифлик кметът на Община Долни чифлик Красимира Анастасова и областният управител на Варна Стоян Пасев ще открият строителната площадка за изграждане на канализационна мрежа, обхващаща 18 улици. \r\n*** \r\nОт 11.00 часа Джордж Кремлис, почетен директор на Европейската комисия (ГД „Околна среда“) ще се срещне с кмета на община Елин Пелин доц. д-р инж. Ивайло Симеонов и общински съветници. От 11.30 часа са предвидени изявление пред медиите. \r\n*** \r\nОт 11.00 часа в заседателната зала на община Перник ще се състои Начална пресконференция по Проект BG16RFOP001-1.018-0004 „Интегриран градски транспорт на град Перник” по Оперативна програма „Региони в растеж“ 2014- 2020\", съфинансиран от Европейския съюз чрез Европейския фонд за регионално развитие. \r\n*** \r\nОт 10.00 часа в конферентна арт зала „Плевен“ на хотел Ростов ще се проведе Традиционна среща с местния бизнес, областните и общински власти и медии. Срещата е организирана от Българската търговско-промишлена палата и Търговско-индустриална камара - Плевен, в изпълнение на програмата на Българските търговско-промишлени палати/камари за поддържане на тесни контакти с местния бизнес. \r\n***   \r\nОт 09.30 в Зала 5 на Окръжен съд ще се гледа делото на подсъдимия с инициали Ангел Б., срещу когото е повдигнато обвинение за шофиране на мотор с превишена скорост, като причинил смъртта на две лица. \r\n***   \r\nОт 11.30 часа в Зала 2 на Окръжен съд ще се гледа делото на подсъдимите с инициали Йордан С., Марин П., Александър К. и Александър Д. Срещу тях е повдигнато обвинение за кражба на стойност 457 352.00 лева. \r\n***   \r\nОт 13.30 часа в Зала 5 на Окръжен съд ще се гледа делото на подсъдимия с инициали Милко А. Срещу него е повдигнато обвинение за парични кредити, които давал за своя сметка на обща стойност 104 350 лева срещу лихва от 4,47% до 100%, като е получил доходи в размер на 119 004,68 лева. \r\n*** \r\nОт 14.00 часа в в Дома на културата ще бъде представен проектът за площад „Централен”. \r\n***   \r\nОт 16.00 часа в Конгресния център на панаирното градче с общ тържествен строй в големия район  с посрещане на бойното знаме, тържествен марш, молебен за здраве, отслужен от свещеници от Пловдивската митрополия и тържествено събрание Силите за специални операции ще отбележат професионалния си празник – деня на парашутиста. \r\n***   \r\nОт 17.30 часа в Конферентната зала на НБ „Иван Вазов“ – Пловдив ще бъде представена стихосбирката на Евелина Кованджийска „Жадни за обич слънца“. \r\n*** \r\nОт 18.00 часа в сградата на Дома на младоженците, намиращ се на ул. „Христо Г. Данов“ 36 ще се проведе семинар, организиран от ОП „Радостни обреди“ - Пловдив. \r\n*** \r\nОт 18.00 часа в сградата на Дома на младоженците ще се проведе семинар по брачно консултиране под надслов „Тя и той в брака“, организиран от Общинско предприятие (ОП) „Радостни обреди“. \r\n*** \r\nОт 19.00 часа в в ресторант „Южен полъх“ Районната лекарска колегия в Пловдив ще връчи наградите „Лекар на годината 2018”г. \r\n*** \r\nОт 19.00 часа в ресторант „Южен полъх\" Районната лекарска колегия в Пловдив ще връчи наградите „Лекар на годината 2018”. \r\n*** \r\nВ Международен панаир Пловдив започват Есенни изложби. \r\n*** \r\nОт 13.30 часа в сградата на Регионална библиотека „Любен Каравелов“ ще бъде открита изложба от енциклопедични издание от края на XIX и началото на XX век под надслов „Съхраненото знание на Европа“.  \r\n*** \r\nОт 18.00 часа в галерия „Май“ ще бъде открита изложба – конкурс под надслов „От поезия към живопис“. \r\n*** \r\nОт 18.00 часа в НЧ „Балкански просветител-1871“ в  кв. „Райково“ ще се проведе честване на 90 години от рождението на Рангел Вълчанов и 95 години от рождението на Апостол Карамитев. \r\n*** \r\nОт 19.00 часа в Родопски драматичен театър „Николай Хайтов“ (Зала 1) ще бъде представен спектакълът „Ами сега!!!“ с участието на Красимир Ранков. \r\n*** \r\nОт 14.30 часа в клуба на АБВ - Стара Загора (ул. „Георги Сава Раковски“ 66) ръководството на партията ще даде пресконференция.  \r\n*** \r\nОт 18.00 часа в хотел „Железник“ ще се проведе заседание на Общото събрание на Обществен дарителски фонд – Стара Загора и ще бъде отбелязан 15-ият рожден ден на Фонда. \r\n*** \r\nОт 11.30 часа в Национален историко-археологически резерват „Мадара“ ще бъдат представени  резултатите от кампанията „Ние обичаме България“ 2017 на BILLA България. \r\n*** \r\nОт 13.00 часа в хотел „Тунджа“ Сдружение „Свят без граници“ и фондация „Тръст за социална алтернатива“ организират работна среща, която е част от кампанията за безплатни детски градини в цялата страна. \r\n***   \r\nОт 11.30 часа в НИАР „Мадара\" на пресконференция ще бъдат представени резултатите от националната кампания „Ние обичаме България“.  \r\n***   \r\nОт 14.00 часа в конферентната зала на „Арена – Шумен“ експерти на Дирекция „Централно координационно звено“ в Администрацията на Министерски съвет и Областен информационен център – Шумен ще представят многогодишната финансова рамка на Европейската комисия (2021 - 2027) и рамковите позиции на България по нея.", "date": "2018.10.17", "title": "Предстоящи събития в страната за 17 октомври (Агенция „Фокус“)"}
{"url": "http://www.focus-news.net/news/2018/10/17/2579152/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес от изток облачността ще се увеличава и по-късно след обяд в източните райони са възможни слаби превалявания. Предимно слънчево ще се задържи времето в Западна България. Сутринта в низините видимостта временно ще е намалена. Ще духа слаб до умерен вятър от изток-североизток. Минималните температури ще бъдат между 5° и 10°. Преобладаващите максимални температури ще бъдат между 20° и 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две ленти в посока София.  \r\nШофьорите да се движат с повишено внимание, спазвайки ограничението на скоростта – до 90 км/ч в участъка от 45+900 до км 53+000 и в двете посоки поради неравности по пътната настилка.  Срок до 20.12.2018 г. \r\nДо 20.11.2018 г. в участъка от км 34+980 до км 41+560 движението се осъществява двупосочно в платното в посока София поради ремонтно-възстановителни дейности на виадукти при км 37+390 и км 38+240.  \r\nОбласт Пазарджик: \r\nДо 30.10.2018 г. движението се осъществява двупосочно в платното посока Пловдив в участъка от км 89+000 до км 89+600 поради ремонт на пътно съоръжение над р. Елшишка. \r\nОбласт Пловдив: \r\nДо 08.11.2018 г. движението се осъществява само в аварийната лента при км 112 в района на Цалапица в посока Бургас, поради ремонтни дейности на съоръжение. Шофьорите да се движат с повишено внимание и съобразена скорост, спазвайки пътната сигнализация \r\nОбласт Стара Загора: \r\nДо 20.12.2018 г. движението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч в двете посоки поради частични деформации на пътното тяло. \r\nОбласт Бургас: \r\nШофьорите да се движат с повишено внимание и съобразена скорост, спазвайки пътната сигнализация в участъка Деветак – Ветрен от км 308+107 до км 359+475 поради косене на тревни площи до 30.10.2018 г. \r\nАМ „Хемус“:  \r\nОбласт София:  \r\nДо 31.10.2018 г. движението в участъка от км 6+790 до км 11+850 се осъществява двупосочно в платното посока София поради ремонтни дейности по виадукт при км 9+360. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението в участъка от км 18+680 до км 19+600 в посока Варна при Потоп се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.   \r\nДо 20.12.2018 г. движението от км 29+860 до км 35+150 се осъществява двупосочно в платното в посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до п.в. Ботевград/ поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДвижението по АМ \"Хемус\" от км 38+200 до км 39+300 посока Варна се осъществява в част от активната и аварийната ленти поради ремонтни дейности по пътното тяло до  17.10.2018 г. \r\nДо 15.12.2018 г. движението в участъка от км 34+010 до км 40+510 се извършва двупосочно в платното в посока Варна поради ремонтни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“:  \r\nОбласт Кюстендил:  \r\nДо 18.10.2018 г. движението в участъка от км 61+100 до км 63+530 в района на с. Джерман е в една лента поради полагане на хоризонтална маркировка. Подвижните ремонтни работи ще се извършват последователно в посока Благоевград, и в посока София, като скоростта ще бъде ограничена до 90 км/час. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка до 23.12.2018 г \r\nАМ „Люлин“:  \r\nОбласт София:  \r\nДо 20.11.2018 г. движението от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява двупосочно в платното за Перник  поради изтичане на кална маса и опасност от срутване на скална маса на пътното платно при км 9+600. Скоростта на движение се ограничава до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\nОбласт Варна: \r\nДвижението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 17.10.2018 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник - Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г.; Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти .Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\n  Път ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nПът III-5009: Движението по път III-5009 Кърджали - Стремци в гр. Кърджали района на кв. Байкал от км 25+800 до км 26+100 се осъществява в една лента поради изграждане на газопровод. Срок до 17.10.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 Ябланица – (Батулци – Златна Панега) от км 78+000 до км 84+716 се осъществява с повишено внимание поради изрязване на храсти по банкетите. Срок до 19.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: няма.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Временно е ограничено за движение по път III-843 км 47+000  с.Сърница - до връзката с път ІІ -37- Доспат чрез затваряне на пътния участък, за времето от 08.30 до 17.30 ч.  поради цялостно полагане на асфалтова настилка. Срок до 17.00 на 19.10.2018 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nДвижението по път II-801 с. Поибрене – Гр. Панагюрище от км 43+000 до км 51+000 се осъществява в една лента чрез поетапно затваряне на лява и дясна ленти за извършва на ремонтни дейности и подравняване на банкети. Срок до 17.10.2018 г.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 17.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през проход ,,Република‘’ в посока Велико Търново – Нова Загора от км 34+000 до км 36+000 се осъществява със стесняване на едната лента за движение поради ремонтни дейности, подравняване и попълване на банкети. Движението се регулира от сигналисти.Срок до 19.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.17", "title": "Актуална пътна обстановка"}
{"url": "http://www.focus-news.net/news/2018/10/17/2579150/shofyor-na-avtobus-s-uchenitsi-pochina-ot-infarkt-zad-volana-obzor.html", "text": "Шофьор на автобус с ученици почина от инфаркт зад волана. Инцидентът е станал в понеделник около 15.00 часа в кюстендилското село Слокощица.  \r\nПо време на движение на моторното превозно средство, на управляващия го 54-годишен водач му прилошало. Въпреки здравословния проблем, мъжът положил усилия да приведе автобуса в покой – направил опит да спре встрани от пътя, като използвал и ръчната спирачка.  \r\nВ резултат на действията му, автобусът спрял, причинявайки леки материални щети на намиращите в близост до пътя кофи и ограда на къща.  \r\nПри инцидента няма пострадали деца, както и други лица от возещите се в автобуса. Не се е налагало и оказване на медицинска помощ.  \r\nВодачът на автобуса е починал. Според издадено първоначално заключение от съдебен лекар, смъртта е настъпила вследствие на получен инфаркт. Очаква се заключението на назначената съдебно-медицинска експертиза.  \r\nЗа училищния автобус има сключен договор и разрешително за извършване на такава дейност с Община Кюстендил.  \r\nЗа Радио „Фокус“-Кюстендил зам.-кметът на Кюстендил коментира, че пътувалите в катастрофиралия микробус ученици са добре, а починалият шофьор е предотвратил сериозните последици. Той посочи, че е посетил мястото на инцидента, като Там са пристигнали директорът и зам.-директорът на учебното заведение, от което са били превозваните ученици. „Шофьорът е усетил, че му прилошава и е направил всичко възможно да спре микробуса, опирайки го до една ограда в селото”, каза Светослав Василев. По думите му превозваните деца са добре, но при необходимост с тях ще разговаря училищен психолог.", "date": "2018.10.17", "title": "Шофьор на автобус с ученици почина от инфаркт зад волана (ОБЗОР)"}
{"url": "http://www.focus-news.net/news/2018/10/17/2579154/", "text": "*** В македонския парламент продължава обсъждането на конституционните промени, произтичащи от договора за името с Гърция \r\n*** Среща на европейските лидери в навечерието на срещата на върха на Европейския съюз за Брекзит \r\n*** Германският канцлер Ангела Меркел ще се изкаже пред Бундсетага преди срещата на върха на ЕС \r\n*** Премиерите на Япония и Испания Шинзо Абе и Педро Санчес ще се срещнат в Мадрид \r\n*** Европейската народна партия (ЕНП) ще проведе пресконференция, на която ще представи кандидатите си за европейските избори през 2019 година \r\n*** Японският премиер Шинзо Абе ще обядва с френския президент Еманюел Макрон в Париж \r\n*** Министърът на вътрешните работи на Италия Матео Салвини ще пристигне в Москва, където ще присъства на итало-руски бизнес форум \r\n***", "date": "2018.10.17", "title": "Предстоящи международни събития за 17 октомври ( Агенция „Фокус“ )"}
{"url": "http://www.focus-news.net/news/2018/10/17/2579126/nezavisimaya-gazeta-ukrayna-ochakva-i-se-strahuva-ot-avtokefaliyata.html", "text": "Украйна очаква и се страхува от автокефалията, пише руският ежедневник  “Независимая газета“ . \r\nУкрайна ще проведе обединяващ православен събор. \"Бих искал на следващото заседание  на Светия синод на Константинополската патриаршия през втората половина на ноември да дойдем с добри резултати от нашата работа\", каза архиепископ Евстратий (Зоря), говорител на Киевската патриаршия (все още непризната – бел.ред.). По това време държавата може да прехвърли църквата \"Св. Андрей\" под представителството на Вселенския патриарх. \r\nПрез 90-те години църквите \"Св. Андрей\" и \"Света София\" са били консолидирани в държавна собственост. Московската патриаршия получава Почаевската  Лавра( манастир – бел. ред.) в западната част на страната, Святогорската лавра на изток и част от Киевско-Печорската лавра (с изключение на музейната територия); Киевската патриаршия – Владимировската катедрала, а след това и възстановената църква \"Св. Михаил\". \r\nЦърквата \"Св. Андрей\", оставайки държавна собственост, се превръща в катедрала на Украинската автокефална православна църква (също все още непризната – бел.ред.) \r\nВчера представител на президента на Украйна във Върховната рада Ирина Луценко заяви пред репортери, че наскоро депутатите са получили законопроект за прехвърлянето на катедралата Св. Андрей \"за трайно ползване от Вселенският патриарх като символичен жест, че Свети Андрей по свое време е покръстил (?)  Украйна, това ще бъде символичен жест на единство с църквата-майка \". Миналата седмица синодът на Вселенската патриаршия реши да възстанови в Киев ставропигията (независима църковна единица, един вид посолство) на Константинополската патриаршия. Това посолство може да бъде църквата \"Св. Андрей\". \r\nУкраинските власти никога не са криели факта, че въпросът за обединяването на православните църкви е преди всичко политически. В хода на експертната дискусия в Киев за настоящата ситуация бе отбелязано, че по-голямата част от украинците възприемат последните новини от църквата по политически начин. Директорът на социологическата служба на Център \"Разумков\" Андрей Биченко заяви, че обикновените граждани не се притесняват за този проблем, но сред активните енориаши на дадена църква положението може да се превърне в конфликт. \"Ще има протести. Особено като се има предвид позицията на Руската православна църква и украинската православна църква (Московската патриаршия) ... Те са настроени за конфликт, ако се признае автокефалията на украинската църква \".  Юлиян Марков", "date": "2018.10.17", "title": "„Независимая газета“: Украйна очаква и се страхува от автокефалията"}
{"url": "http://www.focus-news.net/news/2018/10/17/2579148/yonhap-yuzhna-koreya-v-oon-podgotvyat-nova-rezolyutsiya-za-situatsiyata-s-pravata-na-choveka.html", "text": "В ООН подготвят нова резолюция за ситуацията с правата на човека по инициатива на Япония и Европейския съюз , предава  Yonhap . \r\n\"Работата по изготвянето на резолюцията е в ход, ръководена от Япония и Европейския съюз\", отбелязва агенцията. След одобрението на документа в съответната комисия той ще бъде гласуван в Общото събрание на ООН. Преди това, в продължение на 13 години, неговите членове неизменно са гласували в подкрепа на подобна резолюция. \r\nПо-конкретно, през 2015 г. резолюция за Северна Корея твърди, че страната \"е извършила престъпления срещу човечеството като част от политика, провеждана от най-високо държавно ниво в продължение на десетилетия\". \r\nВ тази връзка Общото събрание препоръча Съветът за сигурност на ООН да обсъди въпроса за \"препращане на ситуацията в Корейската народнодемократична република към Международния наказателен съд\" и налагане на \"ефективни целенасочени санкции\" срещу онези, които са \"най-отговорни\" за действия, които могат да бъдат приравнени за престъпления срещу човечеството.  Юлиян Марков", "date": "2018.10.17", "title": "Yonhap (Южна Корея):  В ООН подготвят нова резолюция за ситуацията с правата на човека"}
{"url": "http://www.focus-news.net/news/2018/10/17/2579156/mkd-makedoniya-afrikanskata-darzhava-lesoto-ottegli-priznavaneto-na-nezavisimostta-na-kosovo.html", "text": "Африканската държава Лесото оттегли признаването на независимостта на Косово, съобщи сръбският външен министър Ивица Дачич на пресконфренция в Белград, цитиран от македонското издание  “МКД“ .   \r\nДачич заяви, че е получил вербална нота от министъра на външните работи на кралството (Лесото), в което ясно се казва, че Лесото оттегля всички предишни решения, които могат да се тълкуват, че те признават така нареченото Косово\". \r\n\"Те смятат едностранното обявяване на независимост на Косово от февруари 2008 г. за противоречащо на международното право\", каза Дачич. \r\nВ изявление на сръбското министерство на външните работи е  публикуван текстът на нотата, в което се посочва, че \"Министерството на външните работи на Кралство Лесото има честта да съобщи, че правителството на Кралство Лесото смята, че нейният единствен принос към решението на бъдещия статут на Косово трябва да бъде подкрепата на диалога между Белград и Прищина, вместо да определи статута преди края на диалога \". \r\nДобавя се, че въпросът за държавността в Косово е прибързан, че правителството не коментира този въпрос и че няма да го направи, докато не приключи диалогът от двете страни. \r\n\"Когато страните постигнат споразумение, правителството на Кралство Лесото твърдо ще го подкрепи\", пише в нотата, в която Лесото също се позовава на Резолюция 1244 на Съвета за сигурност на ООН.  Юлиян Марков", "date": "2018.10.17", "title": "„МКД“ (Македония): Африканската държава Лесото оттегли признаването на независимостта на Косово"}
{"url": "http://www.focus-news.net/news/2018/10/17/2579155/nimh-v-sledobednite-chasove-v-iztochnite-rayoni-na-stranata-sa-vazmozhni-slabi-prevalyavaniya-maksimalnite-temperaturi-shte-badat-mezhdu-20-i-25.html", "text": "Днес от изток облачността ще се увеличава и по-късно след обяд в източните райони са възможни слаби превалявания. Предимно слънчево ще се задържи времето в Западна България. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) при Българската академия на науките (БАН) . Преди обяд в низините видимостта временно ще е намалена. Ще духа слаб до умерен вятър от изток-североизток. Преобладаващите максимални температури ще бъдат между 20° и 25°, за София - около 22°. Атмосферното налягане е по-високо от средното за октомври и слабо ще се понижи. \r\nПо Черноморието облачността ще е по-често значителна. На отделни места, главно по южното крайбрежие ще превали. Ще духа до умерен североизточен вятър. Максимални температури на въздуха: 20°-23°. Температурата на морската вода е 18°-20°. Вълнението на морето ще бъде 2-3 бала. \r\nВ планините ще преобладава слънчево време, с по-значителна облачност над масивите от източната половина на страната. Ще духа до умерен вятър от изток-югоизток. Максимална температура на височина 1200 метра около 16°, на 2000 метра – около 9°.", "date": "2018.10.17", "title": "НИМХ: В следобедните часове в източните райони на страната са възможни слаби превалявания, максималните температури ще бъдат между 20° и 25°"}
{"url": "http://www.focus-news.net/news/2018/10/17/2579130/afpdonald-tramp-nastoyava-che-sauditska-arabiya-tryabva-da-se-smyata-za-nevinna-za-izchezvaneto-na-dzhamal-hashogi-do-dokazvane-na-eventualna-vina.html", "text": "Американският президент Доналд Тръмп даде заден ход във вторник на глобалното осъждане на Саудитска Арабия за изчезването и вероятното убийство на журналиста Джамал Хашоги, заявявайки, че кралството заслужава да бъде смятано за невинно, предава  AFP . \r\nВ интервю Тръмп направи паралел с обвиненията в сексуално насилие, които едва не провалиха номинацията за  Върховния съд  на Брет Кавано. \r\n„Тук започваме отново, знаеш ли, че си виновен, докато не бъде доказано, че си невинен\" - каза той. \"Не ми харесва това. Току-що минахме през това със съдия Кавано и той беше невинен през цялото време, доколкото забелязах. Мисля, че трябва първо да разберем какво се е случило“, - каза Тръмп.  Юлиян Марков", "date": "2018.10.17", "title": "AFP:Доналд Тръмп настоява, че Саудитска Арабия трябва да се смята за невинна за изчезването на Джамал Хашоги до доказване на евентуална вина"}
{"url": "http://www.focus-news.net/news/2018/10/17/2579158/parlamentat-shte-glasuva-doklada-za-sastoyanieto-na-natsionalnata-sigurnost-prez-2017-godina.html", "text": "Парламентът ще гласува Доклада за състоянието на националната сигурност през 2017 година с вносител Министерски съвет. Това се посочва в  проектопрограмата за работа на Народното събрание . Според доклада Българските въоръжени сили са в състояние със затруднения и повишен риск да изпълняват задачите си. Опасностите за националната ни сигурност през изминалата година са произтичали от продължаващите бойни действия в Сирия, както и от бежанския и миграционен натиск към страните от ЕС.  \r\nДепутатите ще гласуват и секретните доклади за дейността на Държавна агенция „Разузнаване“, Служба „Военна информация“ и Държавна агенция „Национална сигурност“ за 2017 година.  \r\nПарламентът ще разгледа и окончателни промени в Закона за енергията от възобновяеми източници за изпълнение на европейска директива. С измененията се въвежда праг от 7% на конвенционалните биогорива в крайното потребление на енергия в транспорта.", "date": "2018.10.17", "title": "Парламентът ще гласува Доклада за състоянието на националната сигурност през 2017 година"}
{"url": "http://www.focus-news.net/news/2018/10/17/2579159/tass-balgarskoto-vanshno-ministerstvo-se-izvini-na-yaponiya-zaradi-nadpisite-po-memoriala-na-mira-v-hiroshima.html", "text": "Във вторник Министерството на външните работи на България официално се извини на Япония за \"хулиганството\" на футболните фенове, които оскверниха Мемориала на мира в Хирошима, предава  ТАСС . \r\n\"Намираме скандалното и изключително неподходящо изражение на футболните пристрастия към световноизвестния паметник на културата на ЮНЕСКО в памет на жертвите на ядрените бомбардировки\", се казва в изявление на българското външно министерство. \r\nБългарските медии  отбелязват, че властите в Хирошима все още търсят авторите на графита \"Локо София\", който е изобразен на паметник в памет на жертвите на атомната бомбардировка от 1945 година.  Юлиян Марков", "date": "2018.10.17", "title": "ТАСС: Българското външно министерство се извини на Япония заради надписите по Мемориала на мира в Хирошима"}
{"url": "http://www.focus-news.net/news/2018/10/17/2579161/narodnite-predstaviteli-ot-komisiyata-po-byudzhet-i-finansi-shte-razgovaryat-s-delegatsiya-vodena-ot-predsedatelya-na-komisiyata-po-byudzhet-i-finansi-na-makedoniya-lilyana-kuzmanovska.html", "text": "Народните представители от Комисията по бюджет и финанси ще се срещнат днес с делегация, водена от председателя на Комисията по бюджет и финанси на македонския парламент Лиляна Кузмановска. Това съобщиха от пресцентъра на  Народното събрание . Гостите, заедно с председателя на Сметната палата на Република Македония Назер Адеми и служители на одитната институция, са на посещение в България по покана на Сметната палата. Разговорът между българските парламентаристи и македонските гости ще започне в 11.30 часа в зала „Изток“ на Народното събрание. В него ще участват и народни представители от Постоянно действаща подкомисия по отчетност на публичния сектор към Комисия по бюджет и финанси.  \r\nНа 18 октомври 2018 г. в 11.00 часа в зала „Изток“ членовете на делегацията ще се срещнат с народните представители от Комисията за наблюдение на приходните агенции и борба със сивата икономика и контрабандата и от Групата за приятелство България – Македония.", "date": "2018.10.17", "title": "Народните представители от Комисията по бюджет и финанси ще разговарят с делегация, водена от председателя на Комисията по бюджет и финанси на Македония Лиляна Кузмановска"}
{"url": "http://www.focus-news.net/news/2018/10/17/2579157/prezidentat-rumen-radev-e-na-poseshtenie-vav-velikobritaniya-po-pokana-na-n-v-kralitsa-elizabet-ii.html", "text": "Президентът Румен Радев е на работно посещение във Великобритания от днес до 19 октомври по покана на Нейно Величество кралица Елизабет II. Държавният глава ще бъде придружаван от съпругата си Десислава Радева. Това съобщиха от  Прессекретариата на държавния глава . Днес президентът и върховен главнокомандващ на Въоръжените сили ще посети щаба на Съюзното военноморско командване на НАТО-MARCOM в Нортууд, в което се планират и контролират всички морски дейности на Алианса. Румен Радев ще проведе среща с командира на MARCOM вицеадмирал Клайв Джонстън. Очаква се двамата да обсъдят съвместните операции и учения, в които България участва, както и сътрудничеството на Военноморските сили на България в рамките на НАТО.  \r\nПо-късно същия ден президентът Румен Радев ще се срещнe с наши сънародници, живеещи във Великобритания.   \r\nНа 18 октомври българският държавен глава ще има аудиенция при Нейно Величество Елизабет II – кралица на Обединеното кралство Великобритания и Северна Ирландия.  \r\nПо-късно през деня президентът Румен Радев ще изнесе лекция на тема „Предизвикателства за сигурността пред Европа“ в “Оксфорд Юниън“ – най-голямата общност за дебати на Университета в Оксфорд, основана през 1823 година. Държавният глава ще разговаря и с български студенти, които следват във Великобритания, и с членове на Комитета на „Оксфорд Юниън“.    \r\nВ рамките на визитата си във Великобритания на 19 октомври президентът и българската делегация ще посетят Уестминстърското абатство в Лондон.   \r\nПо време на посещението във Великобритания съпругата на държавния глава Десислава Радева ще се срещне с учители, преподаващи в българските училища във Великобритания.", "date": "2018.10.17", "title": "Президентът Румен Радев е на посещение във Великобритания по покана на Н. В. кралица Елизабет II"}
{"url": "http://www.focus-news.net/news/2018/10/17/2579162/volen-siderov-obyavi-valeri-simeonov-za-choveka-na-soros-v-pravitelstvoto.html", "text": "Повече от 24 часа, след като излъчването на ТВ „Алфа“ беше преустановено, телевизията започна да „излъчва“ съобщения на лидера на ПП „Атака“ Волен Сидеров. Във вторник вечерта на черен фон с бели букви едно след друго се появиха няколко съобщения, за чийто автор се посочва Волен Сидеров. В тях лидерът на ПП „Атака“ обяви коалиционния си партньор в „Обединени патриоти“ Валери Симеонов за човек на милиардера Джордж Сорос. \r\nТекстовете на съобщенията гласят следното:  \r\n„Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. \r\n„Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеонов, ако не бях се противопоставил яростно“. \r\n„Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“. \r\n„Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. Агенция „Фокус“ припомня:  В 19.00 часа на 15 октомври беше спряно излъчването на телевизия „Алфа“. Вместо да излъчва програма, на екрана се появи съобщението „Телевизия Алфа спря. Питайте правителството защо“. На следващия ден, 16 октомври, Красимир Каракачанов - вицепремиер и коалиционен партньор на Волен Сидеров в Обединени патриоти, заяви, че не знае какво се случва с телевизия „Алфа“, не се е чувал със Сидеров, но не е забелязан ескалиране на напрежението през последните дни.  \r\n„Една медия може да бъде спряна само с решение на СЕМ. Такова решение няма, така че не знам за какво става дума. Правителството - това е абсурдно - няма никаква роля в спирането или пускането на която и да е медия\", коментира Каракачанов. Председателят на Съвета за електронни медии София Владимирова заяви, че СЕМ не е бил уведомен за спирането на телевизията и е поискал да разбере от ръководството ѝ каква е конкретната причина.", "date": "2018.10.17", "title": "Волен Сидеров обяви Валери Симеонов за „човека на Сорос в правителството“"}
{"url": "http://www.focus-news.net/news/2018/10/17/2579163/deputatite-ot-pravna-komisiya-shte-izslushat-ministar-tsetska-tsacheva-i-shte-obsadyat-promeni-v-nakazatelniya-kodeks-za-nelegalnite-aktsizni-stoki.html", "text": "Министърът на правосъдието Цецка Цачева ще отговаря на депутатски въпроси в Комисията по правни въпроси. Това става ясно от  дневния ред на заседанието на комисията . В комисията ще бъдат обсъдени на първо четене промени в Наказателния кодекс, предложени от Министерски съвет и от депутати от ПГ на ГЕРБ и „Обединени патриоти“. Управляващите настояват лицата, които произвеждат или държат с цел разпространение алкохол, алкохолни напитки или тютюневи изделия без лиценз, да се наказват с „лишаване от свобода“ от 1 до 10 години и глоба от 20 до 100 хил. лева. Предвижда се наказание с „лишаване от свобода“ до 3 години и за лица, които държат или укриват предмети, предназначени за производството на алкохол или цигари. \r\nС промените в НК от ГЕРБ и „Обединени патриоти“ предлагат изменения и в Закона за тютюна, тютюневите и свързаните с тях изделия. Предвижда се създаването на регистър на лицата, които внасят, произвеждат, продават и предлагат за рециклиране машини за производство на тютюневи изделия. Регистърът ще се води от Министерството на икономиката. В него ще се вписват и придобилите такива машини.  \r\nЗаседанието на комисията ще бъде от 14.30 часа в зала 238.  \r\nПръв за промените заговори главният прокурор Сотир Цацаров. На 20 септември на заседание на Комисията за борба със сивата икономика и контрабандата той се обяви за въвеждане на наказателна отговорност за производство на стоки без бандерол, както и за приготовлението за производство. На 25 септември министрите Владислав Горанов, Цецка Цачева и Младен Маринов се срещнаха с главния прокурор и обсъдиха предложенията.", "date": "2018.10.17", "title": "Депутатите от правна комисия ще изслушат министър Цецка Цачева и ще обсъдят промени в Наказателния кодекс за нелегалните акцизни стоки"}
{"url": "http://www.focus-news.net/news/2018/10/17/2579164/delegatsiya-na-komisiyata-za-mezhdunarodni-otnosheniya-i-emigranti-na-parlamenta-na-cherna-gora-vodena-ot-neyniya-predsedatel-andriya-nikolich-e-na-poseshtenie-v-balgariya.html", "text": "Делегация на Комисията за международни отношения и емигранти на парламента на Черна гора, водена от нейния председател Андрия Николич, е на официално посещение в България днес. Визитата е по покана на председателя на Комисията по външна политика Джема Грозданова. Това съобщиха от пресцентъра на  Народното събрание .  \r\nПредседателят на Народното събрание Цвета Караянчева ще разговаря с черногорските парламентаристи в 11.30 часа. В 10.00 часа в зала „Изток“ на парламента те ще се срещнат с народните представители от Комисията по политиките за българите в чужбина и от Групата за приятелство България – Черна гора.  \r\nЧерногорската парламентарна делегация ще разговаря с председателя на Комисията по външна политика Джема Грозданова и членове на комисията в 14.30 часа в зала 3, Източно крило, пл. „Княз Александър І“ 1.  \r\nПо време на визитата си в България черногорските гости ще имат среща и със заместник-министъра на външните работи Тодор Стоянов.", "date": "2018.10.17", "title": "Делегация на Комисията за международни отношения и емигранти на парламента на Черна гора, водена от нейния председател Андрия Николич, е на посещение в България"}
{"url": "http://www.focus-news.net/news/2018/10/17/2579141/afp-kristin-lagard-otmeni-predstoyashtoto-si-patuvane-v-riyad.html", "text": "Изпълнителният директор на Международния валутен фонд (МВФ) Кристин Лагард отмени предстоящото си пътуване в Рияд, предава  AFP . \r\nРъководителят на Международния валутен фонд Кристин Лагард отложи планирано пътуване до Близкия изток с участие  на конференция   вСаудитска Арабия след изчезването  на Джамал Хашоги. \r\n\"Предварително планираното пътуване на изпълнителния  директор в Близкия изток се отлага,\" каза говорител на МВФ в изявление без допълнително обяснение. \r\nЛагард бе решила да участва в конференция за инвестиции в кралството,която обаче бе бойкотирана от световни лидери в бизнеса след предполагаемата смърт на Джамал Хашоги, който за последен път бе видян в консулството на Саудитска Арабия в Истанбул на 2 октомври.  Юлиян Марков", "date": "2018.10.17", "title": "АFP: Кристин Лагард отмени предстоящото си пътуване в Рияд"}
{"url": "http://www.focus-news.net/news/2018/10/17/2579169/denyat-17-oktomvri-v-balgarskata-istoriya.html", "text": "Делегация от българи от Източна Румелия връчва през 1878 г. мемоар на Европейската комисия на Великите сили в Пловдив против разпокъсването на българския народ. През 1912 г. при Бунархисар подофицерът Койчо Йончев от  18-и пехотен Eтърски полк, командир на взвод в бойно охранение на полка, отразява атака на две турски роти. В периода 17 - 20 октомври 1912 г. Първа и Трета Българска армия пробиват втората турска отбранителна линия Люлебургаз-Бунархисар. През 1915 г. по време на Първата световна война при село Криволак (днешна Македония), се разразява боят между части на 7-а и 11-а пехотна българска дивизия и 122-а френска дивизия. Българските войски не успяват да пробият отбраната на френските и временно преминават в отбрана. \r\nВ периода 14 – 17 октомври 1922 г. чети на ВМРО начело с Алеко Василев и Георги Атанасов окупират Неврокоп и прогонват четата на федералистите на Тодор Паница.  На тази дата са и родени: полковник Марчо Марчев, командир на 6-а пехотна Бдинска дивизия в периода, българският сценарист и режисьор - Анжел Раймонд Вагенщайн, българският театрален и филмов актьор - Апостол Карамитев. На 17 октомври умира Петър Горанов. \r\n2011 г. \r\nЗа инициативата \"Глобален протест\" в София се събират само петдесетина граждани. Двойно повече бяха служителите на реда. Неучастието на българското общество в инициативата показва липсата на средна класа в България. Според Меглена Кунева „причина за незрялото общество в България е липсата на независима средна класа. По думите й това са хора, които взимат решение за това какво да правят със себе си, а не просто да получават заплата.“ \r\n2007 г. \r\nИзпълнителното бюро на БОК признава шахмата за олимпийски спорт. \r\n2005 г. \r\nAнтон Дончев е избран да получи литературната награда \"Йордан Йовков”. Националната литературна награда се връчва от Община Добрич през пет години, във връзка с юбилейни годишнини от рождението на добруджанския писател Йордан Йовков.  \r\n2004 г. \r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице. \r\n2001 г. \r\nВ периода 15 - 17 октомври в София се провежда III икономически форум за Югоизточна Европа, който обсъжда конкурентноспособността на икономиките на тези страни, ролята на валутния борд и др. \r\n1999 г. \r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи. \r\n1998 г. \r\nПровежда се X конференция на СДС, която приема строго централизиран устав и обсъжда борбата срещу корупцията, интегрирането на малцинствата в управлението, принципите на християндемокрацията, медийната политика и т.н. В резолюцията по вътрешната политика е записано, че СДС е християндемократическа и народна партия по идеология, диалогична, национално отговорна и европейска като поведение. Основните й принципи като народна партия са: свобода, солидарност, справедливост, човешко достойнство и отговорност, яснота и прозрачност в политическия живот и последователност в поведението. Дългосрочната политическа цел е запазване на коалицията ОДС, успех на местните избори, спечелване на следващите парламентарни и президентски избори, запазване мнозинството в НС и успешно съвместно управление на всички нива. Създаден е и Младежки СДС. \r\n1994 г. \r\nXXXVI Народно събрание приключва работата си. \r\n1983 г. \r\nЗапочва Международният телевизионен фестивал \"Златната ракла\" в Пловдив. \r\n1981 г. \r\nВъв Велико Търново се организира тържествено събрание за честване на 1300- годишнината на българската държава. \r\n1971 г. \r\nВ София е създадено Дружеството на физиците. \r\n1949 г. \r\nУстановени са дипломатически отношения с Германската демократична република (ГДР). \r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954 г.), а с Федерална република Германия - на 21 декември 1973 г.  \r\n1922 г. \r\nВ периода 14 – 17 октомври чети на ВМРО начело с Алеко Василев и Георги Атанасов окупират Неврокоп и прогонват четата на федералистите на Тодор Паница. \r\nМакедонска федеративна организация е организация на български бежанци от Македония, основана през есента на 1920 г. по време на Втория велик събор на Съюза на македонските братства, от който се отцепват около 60 делегати начело с арх. Н. Юруков, д-р Ф. Атанасов, д-р Хр. Татарчев, Вл. Ковачев, М. Грашев, Й. Анастасов и др. и образуват Временна комисия на македонските братства в България. В края на 1921 г. се свиква учредителен конгрес на организацията, на който се формулират нейните цели - независима федеративна Македония при пълно равенство на населяващите я народности, за да послужи като съединително звено между балканските държави в бъдещата Балканска федерация. Скоро след това организацията се разделя на две - легална, възглавявана от арх. Н. Юруков, и нелегална - от д-р Ф. Атанасов. През 1921 г. между федералистите и автономистите се постига помирение, фиксирано с протокол, подписан в Тирана. По силата на този акт двете организации поемат задължение да установят своите ръководни органи в албанската столица, за да не се позволява на управляващите среди в България да се месят в тяхната дейност. Примирието обаче се оказва нетрайно. Част от привържениците на Македонска федеративна организация правят опит да създадат своя организация вътре в Македония, но без успех. Друга част от дейците и преминават на служба към сръбските власти и отслабват по този начин и без това незначителното и влияние сред македонските българи. В края на януари 1923 г. легалната федеративна организация се обединява или по-скоро влива в Съюза на македонските братства. Сливат се и печатните им органи - вестниците \"Автономна Македония\" и \"Македония\", и вместо тях започва да излиза в. \"Независима Македония\". И това обединение се оказва краткотрайно. Федералистите започват да издават нов свой печатен орган - в. \"Македонско съзнание\", който скоро след това застава на сръбски позиции и дори се отпечатва в Белград. Това предизвиква отцепване на част от съмишлениците на организацията, сред които и Т. Паница, които се изявяват като последователни федералисти и формират своя М.ф.о. През пролетта на 1924 г. те влизат в нови преговори с автономистите и постигат единомислие с тях, изразено в Майския манифест на Вътрешната македонска революционна организация от 1924 г. И това обединение се оказва нетрайно, поради което тези дейци се ориентират към единодействие с Българската комунистическа партия. Дейността им престава през 1925 г. след формирането на ВМРО (обединена). \r\n1920 г. \r\nВ периода 17 - 20 октомври се състои втори Велик македонски събор в София с участие на 200 делегати от 68 братства. 63 делегати напускат събора и създават Временна комисия (председател д-р Христо Далкалъчев, членове - арх. Никола Юруков, д-р Филип Атанасов, Христо Татарчев и д-р Александър Димитров), която е за автономия и самостоятелност на Македония от останалите балкански държави и с орган в. \"Автономна Македония\" (от 1 декември). Между 17 декември и 20 март специална помирителна комисия начело с Евтим Спространов прави неуспешни опити за помирение между Временната комисия и Изпълнителния комитет на братствата. \r\n1919 г. \r\nСлед края на Първата световна война българската армия напуска Беломорска Тракия и там е установен протекторат на Антантата начело с френския ген. Шарпи. Гръцка дивизия окупира Ксанти. \r\n1918 г. \r\nПравителството на Александър Малинов (демократи и радикалдемократи) е преустроено в ширококоалиционно и в него са привлечени министри от Народната партия, БЗНС и БРСДП. \r\n1915 г. \r\nПрез Първата световна война при село Криволак (днешна Македония), се разразява боят между части на 7-а и 11-а пехотна българска дивизия и 122 френска дивизия. Българските войски не успяват да пробият отбраната на френските и временно преминават в отбрана. Съглашенските войски настъпват по долината на Вардар с цел да се съединят със сръбската армия. \r\n1912 г. \r\nВ периода 17 - 20 октомври Първа и Трета Българска армия пробиват втората турска отбранителна линия Люлебургаз-Бунархисар. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в.  \r\n1878 г. \r\nДелегация от българи от Източна Румелия връчва мемоар на Европейската комисия на Великите сили в Пловдив против разпокъсването на българския народ. \r\nНа 13 юли 1878 г. е подписан Берлинският договор от представители на държавите, участвали в Берлинския конгрес (1878 г.). Главното му предназначение е  ревизията на Санстефанския договор (3 март 1878 г.). По силата на Берлинския договор току-що освободилата се българска държава е разпокъсана на няколко части. Берлинският договор съществува формално до избухването на Балканската война (1912-1913 г.). Някои негови клаузи са променени още при Съединението на Източна Румелия с Княжество България през 1885 г. и при провъзгласяване независимостта на България през 1908 г., но повечето от тях остават в сила и след тази война. На тази дата са родени: \r\n1957 г. \r\nРоден е Владимир Любомиров Левчев - български писател, поет, белетрист, публицист, преводач. Син е на Л. Левчев. Първите му стихове са във в. \"Народна младеж\" (1972 г.) и в сп. \"Родна реч\". Завършва изкуствознание във ВИИИ (1982 г.) в София. Работи в отдел \"Поезия\" в изд. \"Народна култура\" (1982-1990 г.). Издава и редактира сп. \"Глас\" (от 1989 г.) - едно от първите \"самиздатски\" издания в България. От 1990 г. завежда отдел \"Култура\" във в. \"Демокрация\", от 1991 г. е заместник-главен редактор на \"Литературен вестник\" (до 1993 г.). Главен координатор е на \"Свободно поетично общество\". От 1994 г. живее във Вашингтон, САЩ. Преводи: \"Крила над черната шахта\" от А. Гинзбърг (1983 г.), \"Достойно ест\" от О. Елитис и \"Бхагавадгита\" (1987 г., 1989 г.), преводи на Вл. Висоцки, на Д. Кийтс, Т. С. Елиът и др. Негови стихове са публикувани в антологииите \"Child of Europe\" (1990 г., London) и \"Young poets of Bulgaria\" (1990 г., London). Автор е на 12 книги на български и английски език: \"Аритмии\" (1977 г., н. \"Д. Дебелянов\"), \"16 стихотворения\" (1981 г.), \"Кой сънува моя живот\" (1983 г.), \"Някой ден\" (1983 г.), \"Цветя, градове и морета\" (1986 г.), \"Пейзаж на неизвестен майстор\" (1987 г.), \"Любовни писма до свободата\" (роман, 1998 г.), \"Небесни Балкани\" (поезия, 2000 г.). \r\n1923 г. \r\nРоден е Апостол Милев Карамитев - български актьор. Завършва ВИТИЗ през 1951 г. Дебютира във филма “Утро над родината” (1951 г.). Играе в: “Под игото” (1952 г.), “Наша земя” (1953 г.), “Песен за човека” (1954 г.), “Героите на Шипка” (1955 г.), “Това се случи на улицата” (1956 г.), “Легенда за любовта” (1957 г.), “Хайдушка клетва” (1958 г.), “Любимец 13” (1958 г.), “Три звезди” (1959 г.), “Нощта срещу 13-ти” (1961 г.), “Специалист по всичко” (1962 г.), “Приключение в полунощ” (тв, 1963 г.), “Рицар без броня” (1966 г.), “Бялата стая” (1968 г.), “Малки тайни” (1969 г.), “Свобода или смърт” (1969 г.), “Сватбите на Иван Асен” (1975 г.). Участва и в постановки на телевизионния театър: “Прикованият Прометей” (1967 г.), “Новият” (1967 г.), “Цената” (1969 г.), “Тойфеловата кула” (1971 г.), “Рожден ден” (1971 г.), “Най-достойният” (1972 г.), “Не подлежи на обжалване” (1973 г.). Умира на 9 ноември 1973 г. \r\n1922 г. \r\nРоден е Анжел Раймонд Вагенщайн - български сценарист и режисьор. Първият му сценарий е съвместно с О. Василев - \"Тревога\" (1952 г.) за филма на З. Жандов.  Режисира документалните тв филми - \"Един куршум и три зърна ориз\" и \"Под небето на Бак Бо\" (1975-1976 г.), \"Български дух\" (1990 г.). По-известни постижения в игралното кино: \"Наша земя\" (1953 г.), \"Септемврийци\" (1954 г.), \"Две победи\" (1956 г., съвместно с Веселин Ханчев), \"Звезди\" (1959 г.), \"Двама под небето\" (1962 г.), \"Хроника на едно убийство\" (1962 г.), \"Веригата\" (1964 г.), \"Езоп\" (1970 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Смърт в розово\" (тв театър, 1979 г.), \"Борис I” (1984 г.), \"Мъгливи брегове\" (1986 г.), \"Спомени от пепелта\" (1993 г.), \"След края на света\" (1998 г.), \"Петокнижие Исааково\" (роман, 1999 г.; през 2001 г. на екран излиза филм със същото заглавие, продукция на Германия). Кавалер е на френския \"Орден за заслуги към нацията\" (1996 г.). Участник е в програмата \"Красивите чужденки\" за представяне на български автори във Франция (2001 г.). \r\n1897 г. \r\nРоден е полковник Марчо Марчев, командир на 6-а пехотна Бдинска дивизия (14 септември1944 г.-5 декември 1944 г.). \r\n1853 г. \r\nРоден е Иван Петков Славейков - български учител, публицист, обществен и държавен деец. Завършва Робърт колеж в Цариград (1871 г.). Работи дълги години като учител във Враца (1872-1875 г.), в Робърт колеж (1876-1878 г.), в Пловдив, където емигрира след преврата от 27 април 1881 г. и в София (1885-1886 г., 1889-1900 г.). Главен училищен инспектор е в Сливенска губерния (1878-1879 г.). Заема различни административни постове: началник на канцеларията на търновския губернатор (1878 г.), секретар е на Министерския съвет (1880-1881 г.), кмет е на София (1885 г.). Народен представител е в IV-ХI НС (1884-1901 г.) и министър на народното просвещение (19 февруари – 25 април 1901 г.). Развива активна обществено-политическа дейност като последователен русофил и член на Либералната партия на П. Каравелов. Член е на Българското книжовно дружество и председател на Историко-филологическия клон на БКД (1898-1900 г.). Сътрудничи на много вестници и списания, редактира в. “Независимост”, “Търновска конституция”, “Искър” (1886-1887 г.) и “Знаме” (1894-1898 г.). Главен редактор е през 1888 г. на в. “Търновска конституция”, орган на Народнолибералната партия. Дипломат е в Букурещ (1881 г.), кмет на София (1886 г.), учител във Враца (1887-1888 г.), министър на просветата (1901 г.). Запазени са ръкописът на подготвения от него за печат англо-български речник (Архив “П. Р. Славейков”, папка 46) и статията му “За образованието в българските училища”. Написва учебници за изучаване на български и френски език. Превежда от английски и френски език творби от Р. Бърнс, П. Б. Шели, Х. Лонгфелоу, А. Доде, Г. дьо Мопасан, драмата “Юлий Цезар” от У. Шекспир. Умира на 21 април 1901 г. в София. На тази дата умират: \r\n2011 г.  \r\nУмира Петър Горанов. Горанов е роден на 19 март 1926 г. Завършва специалност история и философия в Софийския университет през 1950 г. Работи като учител и впоследствие директор на основното училище в Любимец, Хасковско.  След това преподава в НШЗО „Христо Ботев” – гр. Велико Търново. Преподавател е по стопанска история във Висшия финансово-стопански институт. Кандидат е на икономическите науки и доцент от 1963 г. Основава и ръководи катедра „Най-нова история“ във Великотърновския университет – 1965 г. През 1985 г получава титлите Доктор на историческите науки и професор. Заместник-ректор на университета е и ръководител на научноизследователския сектор. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.17", "title": "Денят 17 октомври в българската история"}
{"url": "http://www.focus-news.net/news/2018/10/17/2579168/pregled-na-osnovnite-temi-v-dobrudzhanskiya-pechat.html", "text": "„Недостиг на 60 медицински сестри има в МБАЛ - Добрич“, съобщава на първа страница вестник  „Нова добруджанска трибуна“ . Остър недостиг на кадри изпитва добричката болница, във всички отделения има дефицит, но най-голям той е за медицински сестри. Многопрофилната болница е приключила дейности по проект за осигуряване на безопасни условия на труд. Въведена е иновативна информационна система, свързана с клиничната лаборатория, микробиологията и патоанатомията. „Български, румънски и унгарски туроператори се срещнаха в Шабла“, съобщава изданието. В рамките на проект „Екотуризъм по Дунав“ Агенцията за развитие на човешките ресурси в Русе е организирала опознавателни обиколки с цел представяне на възможностите за туризъм в региона. Една от спирките е бил Зеленият образователен център в Шабла. На срещата са присъствали и представители на Enterprise Europe Network – Добрич. „Община Генерал Тошево ще ремонтира водпроводи в трите си най-големи села“, съобщава всекидневникът. Подписан е договор с Държавен фонд „Земеделие“ за рехабилитация на част от водопроводната мрежа в селата Спасово, Кардам и Люляково. Стойността на проекта е над 4 415 000 лв. Очаква се строителството да започне през следващата година.  \r\n„В болницата има недостиг на медицински сестри“, съобщава на първа страница другият регионален вестник  „Добруджанска трибуна“ . Лечебното заведение ще закупи нова тръба за ядрено-магнитния резонанс. Дефицит в болницата има и на клинични лаборанти, като според ръководството ѝ този проблем е в цялата страна. Студените по медицина, които завършват, предпочитат работа в чужбина заради по-високото заплащане. „Представят книгата „Бивши хора по класификацията на Държавна сигурност“ в Добрич“, съобщава изданието. Автори на книгата са проф. Вили Лилков и разследващият журналист Христо Христов. Събитието е организирано от българско издателство, Регионална библиотека „Дора Габе“, с подкрепата на Община град Добрич. Представянето ще се състои на 19 октомври от 17.30 часа в сградата на Общинска администрация. „Награждават най-добрите в конкурса за картина-реплика на Петър Дачев“, съобщава всекидневникът. Наградите от конкурса ще бъдат връчени днес от 17.00 часа в Дом-паметник „Йордан Йовков“. Събитието е организирано по повод 50 години от смъртта на художника, малко познат у нас.", "date": "2018.10.17", "title": "Преглед на основните теми в добруджанския печат"}
{"url": "http://www.focus-news.net/news/2018/10/17/2579166/praznikat-na-voenniya-parashutist-ot-balgarskata-armiya-shte-bade-otbelyazan-s-den-na-otvoreni-vrati-v-68-ma-brigada-spetsialni-sili-v-plovdiv.html", "text": "Празникът на военния парашутист от Българската армия ще бъде отбелязан днес с ден на отворени врати в 68-ма бригада Специални сили в град Пловдив. Това съобщиха от  Министерството на отбраната . Военнослужещите от специалните сили ще почетат паметта на загиналите в служба на Родината с поднасяне на венци и цветя пред паметните плочи пред параклиса „Свети Йоан Рилски Чудотворец“. В 17.00 часа в зала „България“ на Конгерсния център в град Пловдив ще започне тържествено събрание, на което ще бъдат наградени военнослужещи, проявили висок професионализъм при изпълнението на задачите си. \r\nНа 18 октомври Денят на военния парашутист ще бъде отбелязан в София с тържествени церемонии по поднасяне на венци и цветя в Алеята на парашутиста в централните софийски гробища от 10.30 часа и пред паметната плоча на загиналите парашутисти на площад „Народно събрание“.  \r\nВъв военния ритуал в знак на преклонение към военните парашутисти, отдали живота си за свободата на Отечеството, който ще започне в 12.30 часа пред паметната плоча на загиналите парашутисти на площад „Народно събрание“ ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани.", "date": "2018.10.17", "title": "Празникът на военния парашутист от Българската армия ще бъде отбелязан с Ден на отворени врати в 68-ма бригада Специални сили в Пловдив"}
{"url": "http://www.focus-news.net/news/2018/10/17/2579171/rakovodstvoto-na-abv-shte-dade-preskonferentsiya-v-stara-zagora.html", "text": "Ръководството на АБВ ще даде пресконференция в Стара Загора. Това съобщиха от пресцентъра на  партията . Събитието ще се проведе от 14.30 часа днес в клуба на партията в областния град на ул. „Георги Сава Раковски“ 66. \r\nТеми, които ще се бъдат обсъдени по време на срещата, са: Ценообразуване в българската енергетика. Защо държавното предприятие „Марица Изток 2“ е поставено в неравностойно положение, спрямо така наречените американски централи „Марица Изток“ 1 и 3, които са в частни ръце?.", "date": "2018.10.17", "title": "Ръководството на АБВ ще даде пресконференция в Стара Загора"}
{"url": "http://www.focus-news.net/news/2018/10/17/2579170/afp-izrael-zapochna-da-nanasya-vazdushni-udari-po-tseli-v-ivitsata-gaza.html", "text": "Израел започна да нанася въздушни удари по цели в Ивицата Газа в сряда в отговор на ракетен удар от палестинската територия, съобщи израелската армия, цитирана от  AFP . \r\n\"Израелските самолети започнаха да атакуват терористични цели в Ивицата Газа\", се казва в изявлението. Ударите са започнали  няколко часа след като палестинска  ракета падна в южния израелски град Беер Шева.  Юлиян Марков", "date": "2018.10.17", "title": "AFP: Израел започна да нанася въздушни удари по цели в Ивицата Газа"}
{"url": "http://www.focus-news.net/news/2018/10/17/2579172/dobrich-remontni-deynosti-se-izvarshvat-po-chast-ot-patya-kavarna-balchik.html", "text": "До края на месеца е в ремонт част от пътя Каварна - Балчик, движението трябва да се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Продължава ремонтът на част от околовръстния път на Добрич до 30 октомври. Ремонт се извършва по пътя Добрич - Варна до края на месец ноември и по пътя Добрич - Силистра до 22 октомври. Движението на автомобили трябва да се осъществява с повишено внимание и се регулира с пътни знаци по всички пътни участъци в ремонт. По отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, тихо е, пътните настилки са сухи.  \r\nЖулиета НИКОЛОВА", "date": "2018.10.17", "title": "Добрич: Ремонтни дейности се извършват по част от пътя Каварна - Балчик"}
{"url": "http://www.focus-news.net/news/2018/10/17/2579174/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с подмяна на водомерен възел в с. Кокаляне се налага спиране на водоподаването от 10.00 до 13.00 часа на клиентите на „Софийска вода”, живеещи в района на: \r\n- местност „Дебело гуно“, местност „Бяла нива“, местност „Китката“; \r\n- ул. „Държов дол“, ул. „Лъката“; \r\n- кв. „Кокалянски ханчета“ – ул. „Буката“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Асен“, ъгъла с ул. „Люляк“. \r\nВъв връзка с подмяна на спирателен кран на бул. „Мадрид“ в кв. „Подуене“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на бул. „Мадрид“, от бул. „Евлоги и Христо Георгиеви“ до ул. „Черковна“ – нечетни номера. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“, ъгъла с ул. „Мърфи“. \r\nВъв връзка с подмяна на водомер на ул. „Войводина могила“ в кв. „Княжево“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: \r\n- ул. „Полк. Стойно Бачийски“ от № 92 до № 122; \r\n- ул. „Войводина могила“, от ул. „Поибрене“ до ул. „Звездица“; ул. „605-та“ ул. „Селище“; \r\n- бул. „Цар Борис III“, от ул. „Владайско въстание“ до ул. „Войводина могила“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“, ъгъла с ул. „Владайско въстание“. \r\nВъв връзка с изграждане на сградно водопроводно отклонение на ул. „Кукуряк“, ж. к. „Овча купел“, се налага спиране на водоподаването от 09.00 до 18.00 часа на клиентите на „Софийска вода”, живеещи в района на ул. „Кукуряк“, от ул. „662“ до ул. „688“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кукуряк“ ъгъла с ул. 761. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.10.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/17/2579173/narodni-predstaviteli-ot-pg-na-bsp-za-balgariya-shte-predstavyat-viziya-za-balgariya-v-kardzhali-plovdiv-i-sofiya.html", "text": "Днес народните представители от ПГ на „БСП за България“ ще представят „Визия за България“ в областите Кърджали, Пловдив и София. Това съобщиха от пресцентъра на  НС на БСП . Срещите ще се проведат както следва: Област Кърджали \r\nВ 17.00 часа, в читалище „Иван Буюклиев“, с. Пчеларово, общ. Черноочене, народните представители Александър Симов и Любомир Бонев ще се срещнат с граждани. \r\nВ 17.30 часа, в залата на общината в гр. Крумовград, ще се проведе среща със зам.-председателя на ПГ на левицата Драгомир Стойнев и народните представители Жельо Бойчев и Иван Ибришимов. \r\nВ 17.30 часа, в центъра на с. Кирково, Визията ще представят депутатите  Румен Георгиев, Стефан Бурджев и Станислав Владимиров.  \r\nВ 17.30 часа, в читалище „Бяло море“, с. Черничево, общ. Крумовград, ще се проведе среща с народните представители  Явор Божанков, и Чавдар Велинов.  \r\nВ 17.30 часа, в центъра на с. Егрек, общ. Крумовград,  депутатите Цветан Топчиев и Тодор Байчев ще се срещнат с оществеността.  \r\nВ 17.30 часа, в читалище „Нов живот“, в Момчилград, Визията на левицата ще представят народните представители Николай Тишев, Кольо Милев и Ирена Анастасова.  \r\nВ 17.30 часа, в заведение в центъра на гр. Джебел, ще се проведе среща с представителите на ПГ на левицата Петър Витанов и Иван Ченчев.  \r\nВ 17.30 часа, в центъра на гр. Ардино, народните представители  Николай Бошкилов, Димитър Георгиев и Иван Иванов ще се срещнат с обществеността.  \r\nВ 18.00 часа, в читалище „Обединение“, в гр. Кърджали, Визията ще представят народните представители проф. Румен Гечев, проф. Иво Христов, Тома Томов и Валери Жаблянов. Област Пловдив   \r\nВ 17.15 часа,  в Радиното читалище, в гр. Сопот, ще се проведе среща с говорителя на ПГ на „БСП за България“ Елена Йончева и народните представители Валентина Найденова и Николай Пенев.  \r\nВ 17.30 часа, в р-н „Асеновец“, в  гр. Асеновград, депутатите проф. Георги Михайлов, Манол Генов и Кристина Сидорова ще се срещнат с обществеността.  \r\nВ 18.00 часа, в залата на Общинския съвет, в гр. Първомай, с гражданите ще се срещнат депутатите  Васил Антонов и Илиян Тимчев   \r\nВ 18.00 часа, пред общината в с. Калояново, народните представители  Виолета Желева и Никола Динков ще се срещнат с обществеността.  \r\nВ 18.00 часа, в залата на Общинския съвет,  с. Кричим, депутатите Георги Стоилов и Надя Клисурска ще представят проекта  „Визия за България“.   \r\nВ 18.00 часа, в клуба на БСП, в р-н Северен, гр. Пловдив на ул. „Пантелей Генов“ 1, депутатите Иван Генов и Кристиан Вигенин ще се срещнат с граждани.   \r\nВ 18.00 часа, в клуб „Васил Марков“ на ул. „Павел Калпакчиев“ 43, в р-н Южен, гр. Пловдив, народните представители Николай Иванов и Теодора Халачева ще се срещнат с  обществеността.  \r\nВ 18.00 часа, в клуба на БСП, в р-н Тракия,  бл. 16, гр. Пловдив, ще се проведе среща с депутатите Димитър Стоянов и Георги Йорданов.  \r\nВ 18.00 часа, в клуба на БСП, в с. Ягодово, общ. Родопи, Визията ще представят народните представители Георги Търновалйски и  Красимир Янков \r\nВ 18.30 часа, в заведение до парка в с. Цалапица, общ. Родопи, депутатите Валентин Ламбев и Лало Кирилов ще се срещнат с обществеността.  \r\nВ 18.30 часа, в кафене „Бялата къща“,  в с. Първенец, общ. Родопи, ще се проведе среща с народните представители Даниел Йорданов и Йордан Младенов София \r\nВ 18.00 часа в читалище „Възраждане“ в кв. „Подуяне“ Визията ще представят депутатите Димитър Данчев, Дора Янкова и Иван Иванов. В 18.00 часа в кв. „Слатина“ в зала „Универсиада“ ще се проведе среща със зам.-председателите на ПГ на „БСП за България“ Георги Свиленски и Христо Проданов.  \r\nВ клуб „Добротич“ в кв. „Красна поляна“ в 17.00 часа, с граждани ще се срещнат депутатите Александър Симов, Таско Ерменков и Стоян Мирчев.", "date": "2018.10.17", "title": "Народни представители от ПГ на „БСП за България“ ще представят „Визия за България\" в Кърджали, Пловдив и София"}
{"url": "http://www.focus-news.net/news/2018/10/17/2579175/the-wall-street-journal-antiruskite-sanktsii-dovedoha-do-neochakvan-podem-na-ruskata-ikonomika.html", "text": "Антируските санкции доведоха до „неочакван подем“ на руската икономика, пише американското авторитетно издание  The Wall Street Journal . \r\nСледва да се отбележи, че ограничителните мерки, наложени от Съединените щати, предизвикаха покачване на цените на петрола и по-слаба рубла, които заедно, само засилиха  руската икономика. \r\nСпоред публикацията санкциите на Вашингтон срещу Техеран са довели до увеличение на цените на петрола с 14% от средата на август, което позволява на износителите на \"черно злато\" от Русия да увеличат значително приходите си. По-специално вестникът подчертава, че котировките на руските петролни компании Роснефт и Лукойл през 2018 г. са се увеличили съответно с 56 и 39%. \r\nРублата, от своя страна, се е понижила с 15% от април, а ниската цена на валутата означава увеличаване на конкурентоспособността на руските стоки. \r\n\"Русия се чувства много по-добре с високите цени на петрола и слабата рубла. От гледна точка на бюджета това е двойно положително\", се казва в интервю за експерт от инвестиционната компания \"Абърдийн Асет Мениджмънт\".  Юлиян Марков", "date": "2018.10.17", "title": "The Wall Street Journal: Антируските санкции доведоха до „неочакван подем“ на руската икономика"}
{"url": "http://www.focus-news.net/news/2018/10/17/2579176/veliko-tarnovo-zapochva-tsyalostnoto-preasfaltirane-na-ulitsa-chitalishtna.html", "text": "Цялостно преасфалтиране на улица „Читалищна“ започва от днес. Това съобщиха от пресцентъра на  Общината . Строителните работи налагат затваряне на отсечката от 9.00 часа до 17.00 часа. Дейностите ще започнат с фрезоване и изравняване на основата, а веднага след това ще бъдат положени нови слоеве асфалт.  \r\nРаботата ще продължи няколко дни, а във всеки от тях улица „Читалищна“ ще бъде затваряна за движение в периода от 9.00 часа до 17.00 часа. Вече са обновени тротоарите, предстои монтиране на ново и енергоспестяващо улично осветление. \r\nДо края на настоящия строителен сезон цялостно ще бъде преасфалтирана и улица „Михаил Кефалов“.  \r\nДейностите са големия проект на Община Велико Търново за обновяване на градската среда в старата част и кв. „Чолаковци“, финансиран по ОП „Региони в растеж“ 2014-2020.", "date": "2018.10.17", "title": "Велико Търново: Започва цялостното преасфалтиране на улица „Читалищна“"}
{"url": "http://www.focus-news.net/news/2018/10/17/2579165/novaya-gazeta-moldova-i-gruziya-ne-barzat-da-zaemat-pozitsiya-za-avtokefaliyata-na-ukrainskata-tsarkva.html", "text": "Църквите в Молдова и Грузия не бързат да заемат позиция за автокефалията на Украинската църква, пише руският ежедневник  “Новая газета“ . \r\n\"В момента, докато не съществува позиция на Румънската православна църква и не е изразен консенсус чрез решението на синода, ние не можем да говорим. Очакваме с нетърпение следващата среща на Светия синод на Румънската православна църква и каквато и да е позицията на Румънската православна църква, ние ще бъдем солидарни с нея \", каза свещеник Андрей Буклиш, секретар на Митрополитския кабинет в Бесарабия. \r\n\"Чухме решението на Вселенската патриаршия за украинската църква. Трябва внимателно да проучим аргументите на Московската патриаршия и най-вероятно ще има аргументи от Константинополската патриаршия. Засега ще се въздържаме от други коментари. Това е сериозен  материал, това са норми на каноничното право, които се нуждаят от задълбочено изследване. Ние ще разгледаме внимателно и безпристрастно двете позиции, а след това Светият синод на Грузинската православна църква ще вземе решение по тези тези въпроси \", заяви Микаел Ботковели, секретар на Католикоса (патриарха) на Грузия на страницата на патриаршията в социалната мрежа „Фейсбук“.  Юлиян Марков", "date": "2018.10.17", "title": "„Новая газета“: Молдова и Грузия не бързат да заемат позиция за автокефалията на Украинската църква"}
{"url": "http://www.focus-news.net/news/2018/10/17/2579177/denyat-17-oktomvri-v-svetovnata-istoriya.html", "text": "Учредява се през 1483 г. испанската инквизиция от папа Сикст IV, той започва преследване на евреите и арабите из цяла Испания. Английският крал Хенри VIII назначава през 1529 г. Томас Мор за лорд-канцлер. В Париж през 1825 г. се състои премиерата на операта “Дон Санчо, или Замъкът на любовта” от унгарския пианист, композитор и диригент Ференц Лист, който тогава няма навършени 14 години.  В Детройт през 1908 г. е произведен първият автомобил с марка \"Кадилак\". През 1931 г. Ал Капоне е осъден на 11 години затвор за укриване на данъци. Кралица Елизабет открива през 1956 г. първата в света атомна електроцентрала край Калдър хил в Къмбрия. \r\nНа тази дата е роден американският драматург - Артър Милър. \r\nНа 17 октомври умира полският композитор и пианист - Фредерик Францишек Шопен.  \r\n2017 г.  \r\nПодкрепяните от САЩ Сирийски демократични сили съобщават, че са поели контрол върху досегашната крепост на джихадистите от „Ислямска държава” – сирийския град Рака. \r\n2017 г. \r\nФилипинският президент Родриго Дутерте обявява освобождениято на град Морави от екстремисти, които подкрепят ДАЕШ. \r\n2017 г. \r\nНад 35 души загиват в афганистанския град Гардез при два самоубийствени атентата, извършени пред полицейско управление. Атентатори взривяват две коли бомби. \r\n2016 г. \r\nУспешно е изстрелян китайския космически апарат „Шензоу-11“ от Центъра за сателитни изстрелвания „Джиукуан“ в северен Китай. \r\n2015 г. \r\nПолицията в Подгорица разпръсква многохиляден протест против присъединяването на Черна Гора към НАТО. \r\n2014 г. \r\nБритански астрофизици достигат до извода, че Слънцето създава аксиони. \r\n2014 г.  \r\nИспания, Ангола, Венецуела, Малайзия и Нова Зеландия са новите непостоянни членове на Съвета за сигурност на ООН. \r\n2014 г. \r\nЕксперименталният орбитален самолет Boeing X-37 се приземи след 674 дневен полет в орбита около Земята. \r\n2013 г. \r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия. \r\n2012 г. \r\nПолицията на Ню Йорк арестува десетки активисти на „Окупирай Уол Стрийт“. \r\n2011 г. \r\nВ Лондон полицията огради с плътен кордон Лондонската фондова борса за да попречи планираната окупация на движението „Окупирай Лондон“. \r\n2004 г. \r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице. \r\n2001 г. \r\nБазираната в Лондон организация за наблюдение на страните в преход от Европа и Азия \"Евразия\" и брокерската къща \"Лемън Брадърс\", които наблюдават 27 държави, правят класация за политическата стабилност. България заема трето място след Унгария и Полша. \r\n1999 г. \r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи. \r\n1996 г. \r\nРуският президент Борис Елцин уволнява шефа на сигурността Александър Лебед четири месеца след назначаването му.  \r\nБорис Николаевич Елцин е първият свободно избран президент на  Русия. Роден е на 1 февруари 1931 г. Завършва Уралския политехнически институт. От април 1985 г. завежда отдел в ЦК на КПСС. Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" , с което става най-популярният човек в страната. Осъществява частно посещение в САЩ през септември 1989 г. През 1991 г. е избран за президент, преизбран е през 1996 г. Длъжността президент заема до 2000 г. През 1991 г. посещава САЩ като държавен глава. През 1991 г. и октомври 1993 г., с помощта на армията, потушава опит за преврат. Създава ОНД. Провежда икономически реформи. На 7 ноември 1991 г. обявява КПСС извън закона. \r\n1967 г. \r\nВ периода 17 - 21 октомври на официално посещение в България е федералният канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране. \r\n1967г.  \r\nВ Ню Йорк се състои премиерата на антивоенния мюзикъл “Коса”, създаден от безработните актьори Джеръм Рагни и Джеймс Радо и композитора Галт Макдърмот. След като мюзикълът тръгва на обиколка из САЩ, поради нарушаване на много от моралните норми, са осъществени опити за неговото забраняване. Днес той се нарежда сред 10-те най-успешни мюзикъли за всички времена. В България е популярен най-вече чрез едноименния филм на Милош Форман, превърнал се в култов за хипитата. \r\n1956 г. \r\nКралица Елизабет открива първата в света атомна електроцентрала край Калдър хил в Къмбрия. \r\n1933 г. \r\nГерманският физик, създал теория на относителността, Алберт Айнщайн е принуден от нарастващия в Германия антисемитизъм да напусне страната и да емигрира в САЩ, където прекарва остатъка от живота си. \r\nАлберт Айнщайн е един от създателите на съвременната физика. Роден е на 14 март 1879 г. в Германия. От 1893 г. живее в Швейцария.  Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през  1907-1916 г. и общата  Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и  доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г.  пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Умира на 18 април 1955 г. в САЩ. \r\n1931 г. \r\nАл Капоне е осъден на 11 години затвор за укриване на данъци. \r\n1918 г. \r\nУнгария провъзгласява независимостта си от Австрия. \r\n1908 г. \r\nВ Детройт е произведен първият автомобил с марка \"Кадилак\". \r\n1855 г. \r\nАнгличанинът Хенри Бессемер патентова конвертор за получаване на стомана от течен чугун чрез продухване на въздух без разход на гориво, основа за т. нар. бесемеров процес. \r\n1831 г. \r\nАнглийският физик и химик Майкъл Фарадей прави първото успешно изпитание на електрическото динамо, и открива електромагнитната индукция. \r\n1797 г. \r\nПодписан е мирен договор между Франция и Австрия, в околностите на италианското с. Кампоформио (Campoformio) от граф Л. Кобенцъл и ген. Наполеон Бонапарт. Договорът отбелязва края на победоносната за Френската република война, Австрия излиза от първата антифренска коалиция, признава всички френски придобивки, отстъпва на Франция австрийските владения в Холандия, признава създаването на Цизалпийската република (в която се вкл. Ломбардия) и се задължава да съдейства на Франция да получи земите по левия бряг на река Рейн. Като компенсация получава Залцбург и част от баварските земи, по-голямата част от територията на ликвидираната от мирния договор Венецианска република. Принадлежащите преди това на Венецианската република Йонийски о-ви и Албания стават френско владение. \r\n1787 г. \r\nЗапочва излизането на серията статии  “Федералист”, подготвящи приемането на Конституцията на САЩ. \r\n1651 г. \r\nАнглийският крал Карл II бяга във Франция, минавайки през Англия преоблечен като слуга. \r\n1529 г. \r\nАнглийският крал Хенри VIII назначава Томас Мор за лорд-канцлер. \r\n1483 г. \r\nУчредява се испанската инквизиция от папа Сикст IV, той започва преследване на евреите и арабите из цяла Испания.   \r\nИнквизицията е съдебната институция на католическата църква за борба с ересите и свободомислието. Учредена е от папа Инокентий III през 1204 г. по време на походите срещу албигойците. Папа Григорий IX (1227-41) установява трибунали в много европейски страни. Съдопроизводството се води тайно, използват се мъчения; обвинените са осъждани най-често на изгаряне на клада. Инквизицията взема най-много жертви в Испания. На тази дата са родени: \r\n1915 г. \r\nРоден е Артър Милър – американски драматург. Завършва Мичиганския университет през 1938 г. През 1945 г. публикува романа “Фокус”. Известност му донася драмата “Смъртта на търговския пътник” (1949, награда “Пулицър”). Създава народноисториоческа хроника “Тежко изпитание” (1953 г.). Автор е на  драмите: “След грехопадението” (1964 г.), “Това се случи във Виши”(1965 г.). Пише пиесата “Цена” (1967 г.). Автор е на комедията “Сътворението на света и други дела” (1972 г.). През 1980 г. излиза пиесата му “Американският хронограф”. Работи в Холивуд. От 1965 до 1971 г. е президент на ПЕН-клуба. \r\n1912 г. \r\nРоден е Папа Йоан Павел I (Албино Лучиани). Папа е в периода 25 август  - 28 септември 1978 г. Завършва Духовната академия във Фелтре, а след това се премества в Семинарията в Белуно. Приема свещенически сан (7 юли 1935 г.) и се премества в Рим, където завършва Григорианския факултет като доктор по теология. Известно време (1935-1937 г.) е свещеник във Форно ди Канале, като едновременно преподава вероучение в местния Минен институт. Професор е по догматическа и морална теология, каноническо право и религиозно изкуство в Семинарията в Белоно (1937-1947 г.). Папа Йоан ХХIII го прави епископ (1958 г.), а папа Павел VI го назначава за патриарх на Венеция (1966 г.) и му дава кардиналско звание. Наричат го \"усмихващият се папа\", \"неизвестният папа\", \"папата дете\". Умира на 28 септември 1978 г. в Рим. \r\n1849 г. \r\nУмира Фредерик Францишек Шопен - полски композитор и пианист. Роден е  на 22 февруари 1810 г. в Желязова Воля, близо до Варшава. През 1817 г. написва 2 полонези в духа на М. К. Огински, а през 1818 г. изнася първия си концерт. Учи в лицей (1823-1826 г.), където продължава да усъвършенства музикалната си техника, концертира, изучава теория на композицията. През 1928 г. посещава Берлин, а през 1829 г. - Виена, където се изявява като композитор и пианист. В родината си, възприел опита на Огински, Елснер, Шимановски, Курпински, Островски и др., той създава 2 концерта за пиано с оркестър (1829-1830 г.), трио за пиано (1829 г.), “Голяма фантазия” (1930 г.), “Голямо концертно рондо” за пиано и оркестър (1828 г.), “Соната” (1828 г.), редица полонези и мазурки, ноктюрно в ми минор (1827 г.) и първите от дванадесетте “Големи концертни етюди” (1829-1830 г., завършени в Париж). След Полското въстание (1830-1831 г.), което го заварва във Виена, заминава за Париж през Мюнхен и Щутгарт. Там създава Първото скерцо (1831-1832 г.), Първа балада (1831-1835 г.), “Революционен етюд в до минор” (1831 г.). От септември 1831 г. живее в Париж. През 1848 г. гастролира във Великобритания. От 1927 г. във Варшава се провежда международен конкурс за пианисти на неговото име, създадено е общество “Ф. Шопен”, което се занимава с концертна, научноизследователска, издателска и организационна дейност. \r\n1813 г. \r\nРоден е Георг Бюхнер – немски поет, драматург, публицист, демократ. Обновява немската историческа и социална драма; показва ролята на народните маси, въвежда плебейския герой - \"Смъртта на Дантон\", предшественик на експресионизма - \"Войцек\", \"Леонс и Лена\". На тази дата умират:  \r\n2008 г. \r\nУмира Ахмед Емин. \r\nАхмед Емин е активен участник в партията Движение за права и свободи. До смъртта си е началник на политическия кабинет на председателя на партията Ахмед Доган. Смъртта му през 2008 г. поражда много политически спорове. \r\n1949 г. \r\nУмира Фьодор Иванович Толбухин - руски военачалник, маршал на СССР (12 септември 1944 г.). Роден е на 4 юни 1894 г. в с. Андроники, Ярославска област. Участва в Първата световна война като командир на рота и батальон, щабс-капитан. Постъпва в Червената армия през август 1918 г. По време на Гражданската война е на Западния фронт като помощник-началник и началник-щаб на дивизия и корпус. От 1938 г. е  началник-щаб на Задкавказкия военен окръг. По време на Великата Отечествена война (1941-1945 г.) е началник-щаб на Задкавказкия (август - декември 1941 г.), Кавказкия (декември 1941 г. - януари 1942 г.) и Кримския (януари - март 1941 г.) фронт, заместник-командващ войските на Сталинградския военен окръг (май - юли 1942 г.), командващ войските на 57. и 68. армии на Сталинградския и Северозападния фронт (юли 1942 г. - март 1943 г.). От март 1943 г. до май 1944 г. командва войските на Южния, 3., 4. Украински фронт. Войски под негово командване участват в Сталинградската битка, в освобождението на Украйна и Крим, в Яш-Кишиневската операция, във военната интервенция в Румъния, България, Югославия, Унгария и Австрия. От януари 1947 г. е командващ войските на Задкавказкия военен окръг. Депутат е във Върховния съвет на СССР по време на II конгрес. От 1949 г. до 1990 г. неговото име носи българския град Добрич. \r\n1887 г. \r\nУмира Густав Роберт Кирхоф - германски физик. Роден е на 12 март 1824 г. в Кьонигсберг. Член е на Берлинската академия ма науките (1874 г.), член-кореспондент е на Петербургската академия на науките (1862 г.). Завършва Кьонигсбергския университет през 1846 г. Професор е в университетите в Бреслау (1850 г.) и Хайделберг (1854 г.). От 1875 г. ръководи Катедрата по математическа физика в Берлинския университет. Автор е на трудове по оптика, електродинамика, механика и др. Изследва разреждането на кондензатори и индукцията на ток. В областта на механиката се занимава главно с въпросите на деформацията, равновесието и движенията на твърди тела и течности. Неговите “Лекции по математическа физика” (1874-1894 г.) изиграват голяма роля в развитието на теоретичната физика. През 1854 г. Кирхоф и Р. В. Бунзен започват изучаването на спектъра на пламъка, в резултат на което се слага началото (1859 г.) на спектралния анализ, въведен по-късно в практиката на химическите изследвания. С помощта на новия метод са открити цезият (1816 г.) и рубидият (1861 г.). През 1859 г. Кирхоф формулира един от основните закони на топлинното излъчване (Закон на Кирхоф за излъчването) и въвежда във физиката понятието абсолютно черно тяло. През 1860 г. открива правилото за обръщане на спектрите и пръв правилно обяснява тъмните линии в спектъра на Слънцето (фраунхоферови линии). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.17", "title": "Денят 17 октомври в световната история"}
{"url": "http://www.focus-news.net/news/2018/10/17/2579178/v-dobrich-shte-se-provede-preskonferentsiya-za-opasnostite-ot-upotrebata-na-narkotichni-veshtestva.html", "text": "Превантивно-информационен център по наркотични вещества организира пресконференция с инспектор Петьо Петков от СДВР, отдел „Наркотици“ от 9.30 часа в Малката заседателна зала на Община Добрич. Това съобщиха от пресцентъра на  Община Добрич .\t \r\nИнспектор Петьо Петков ще гостува в Добрич на 17 и 18 октомври по покана на Превантивно-информационен център към ОБСНВ (Общински съвет по наркотични вещества). Пред директори на училища, педагогически съветници и психолози инспектор Петков ще изнесе лекции по темите: “Опасности от употребата на наркотични вещества“ и „Тенденции и иновации при разпространяване на психоактивни вещества“.", "date": "2018.10.17", "title": "В Добрич ще се проведе пресконференция за опасностите от употребата на наркотични вещества"}
{"url": "http://www.focus-news.net/news/2018/10/17/2579181/sport-frantsiya-pobedi-germaniya-s-21-v-mach-ot-ligata-na-natsiite.html", "text": "Световният шампион Франция победи Германия с 2:1 в мач от Група 1 на Лига \"А\" на турнира Лигата на нациите. Тони Кроос откри резултата  от дузпа в 14-тата минута. В 62-рата минута Антоан Гризман изравни, а в 80-тата минута отбеляза втория гол за французите – отново от дузпа.  \r\nМиналия месец двата тима завършиха при резултат 0:0 в двубоя помежду си на германска земя. Воденият от Дидие Дешан отбор е лидер в групата със седем точки от 3 мача, а Германия е на последното трето място с една точка от три двубоя.", "date": "2018.10.17", "title": "Спорт: Франция победи Германия с 2:1 в мач от Лигата на нациите"}
{"url": "http://www.focus-news.net/news/2018/10/17/2579180/pregled-na-osnovnite-temi-v-starozagorskiya-pechat.html", "text": "„F-18 са най-добрите самолети, които нашите ВВС биха могли да имат“ е водещо заглавие във вестник  „Старозагорски новини“ .  \"На днешния 16 октомври преди 106 години двама български авиатори правят първия в историята на военната авиация разузнавателен боен полет над Одринската крепост. Те хвърлят и няколко ръчни гранати по турски влакови композиции, всявайки паника и ужас у нашите врагове\". С тези думи на о.р. ген. Спас Спасов започна поклонението пред паметника на авиаторите в Казанлък, с което бе отбелязан Денят на българските Военновъздушни сили. Паметникът е издигнат през 1942 година със средства на може би най-прославения български ас-авиатор полковник Петко Попганчев. Цветя на признателност пред българските военни летци бяха поднесени и от полк. Иванов, командир на поделението в Града на розите към 61-ва Стрямска бригада, от внучката на капитан Пейо Гавазов - последния комендант на казанлъшкото военно летище, от много родолюбиви казанлъчани, както и от учениците от Професионалната гимназия по автотранспорт. След официалната част на празника ген. Спасов коментира актуалния въпрос с предстоящия избор на нов боен самолет за българските ВВС:  \r\n\"Аз не искам да лобирам за никоя от подадените оферти, но ще ви кажа като авиатор плюсовете и минусите на отделните марки изтребители. Шведският \"Грипен\" е по-\"бутикова\" машина, от нея са произведени досега около 400, в това число включвам и поръчаните на завода-производител, но които все още не са в употреба. Двигателят на първите грипени е американски, понастоящем шведите си го произвеждат по щатски лиценз... Докато F-16 е най-масовият изтребител в света, от него има произведени над 4 000 машини. А ако трябва да сравняваме F-16 с F-18, вторият модел е \"батко\", наистина превъзхожда масовия F-16. Първо, той е с два двигателя. И второ - мерните му прибори са от друго поколение. Спомням си един случай, беше през 1992 година, когато България полека-лека се ориентираше към НАТО. Тогава гостувахме на турските ВВС, бяхме в една тяхна база в малоазийската част. Те направиха демонстрации с един стар тренировъчен самолет F-4 и с нови F-16. И двата типа самолети поразиха с изключителна точност целите. При разговорите после разбрахме, че и двата самолета са толкова добри, защото са били оборудвани с мерници от F-18!\".  \r\nГен. Спасов допълни още, че няма смисъл от модернизация на притежаваната от нашите ВВС съветска летателна техника. Но има смисъл от нейната поддръжка, за да могат военните ни летци да не губят тренинг в летенето. Понастоящем ген. Спас Спасов е президент на Фондацията на Военновъздушните сили, която се занимава с благотворителност, подпомагайки децата-сираци на загинали военни летци.  \r\n„Заради хлебарките ОДБХ затвори \"Турска баклава\" до Езиковата“ е друго водещо заглавие на изданието. Областната дирекция по безопасност на храните (ОДБХ) - Стара Загора, затвори сладкарница \"Турска баклава\" срещу Езиковата гимназия заради установен непосредствен риск за здравето на учениците, които са основните клиенти на търговския обект.  \r\nДействията на ОДБХ са били провокирани от публикация на \"Старозагорски новини\" на 11 октомври. Припомняме, че ден по-рано възпитаник на ГПЧЕ \"Ромен Ролан\" след връщане от училище засне с телефона си плъзнали хлебарки по толумбичките и гевреците на вече затворилата за деня сладкарница на ул. \"Цар Иван Шишман\" 85, а снимките бяха качени във Фейсбук. \"Храната си беше оставена непокрита цяла вечер. Минимум 20 насекоми бяха налазили по витрините. Не знам от колко време се случва това, но не мисля, че е нормално тези хора да дават на стотици ученици на ден храна, лазена от хлебарки\", коментира по случая роменролановецът. Пред медията ни собственикът на сладкарницата показа документи, че няколко дни преди това обектът е бил третиран срещу насекоми от специализирана старозагорска фирма, но въпреки всичко хлебарките са успели да оцелеят и да налазят закуските.  \r\n\"Колегите отидоха още същия ден и установиха това, което бяхте публикували в \"Старозагорски новини\". Имаше следи от хлебарки, имаше дори хлебарки, което е достатъчно основание за затваряне на обекта, тоест безопасността на храната не е гарантирана и съществува непосредствен риск за здравето на хората\", коментира за медията ни директорът на ОДБХ д-р Дамян Миков. На собственика е съставен акт за административно нарушение. Обектът е затворен, докато не вземе нужните мерки и не докаже, че се справя с този проблем.  \r\n„МЕ твърдо застава зад комплекс \"Марица изток\" е сред темите на вестника. Запазването на въгледобива и източномаришкия комплекс е заложено и в разработваната енергийна стратегия  \r\n2030-2050 г.  \r\nПоддържане стабилността на енергийната система и запазване капацитета на комплекса \"Марица изток\" са сред водещите приоритети в енергийния отрасъл. Около това се обединили енергийният министър Теменужка Петкова, ръководители на държавните енергийни дружества и представители на синдикалните организации по време на провелата се в МЕ среща в понеделник.  \r\nОсновните теми на разговора са били свързани с бъдещето на въглищните топлоелектрически централи у нас, както и на \"Мини Марица-изток\" във връзка с растящите цени на квотите за въглеродни емисии. \"До март 2019 г. ТЕЦ \"Марица изток 2\" трябва да заплати за емисии парникови газове над 300 млн. лв. Работна група в Министерството на енергетиката разработи краткосрочни и дългосрочни мерки с цел оздравяване на дружеството. Средствата за квоти за посочения период ще бъдат осигурени, а през следващите месеци ще конкретизираме мерките за дългосрочно гарантиране стабилността на държавната топлоелектрическа централа\", подчертала министър Петкова, цитирана от пресцентъра на МЕ.  \r\n\"Следващата седмица експерти от Министерството на енергетиката ще представят пред заинтересовани страни първоначални данни, свързани с разработваната Стратегия за устойчиво енергийно развитие с хоризонт 2030-2050 г. Очертани ще бъдат основните тенденции при формиране на енергийния микс, произтичащи от европейското законодателство в областта на енергетиката\", обявила още министър Петкова. Председателят на СМФ \"Подкрепа\" Владимир Топалов съобщи пред медията ни, че запазването на въгледобива и комплекс \"Марица изток\" е заложено в Стратегията.  \r\nКазано накратко, енергийният министър и синдикатите са категорични, че българската енергийна система не може да съществува без комплекс \"Марица изток\". Въпросът е какво следва по-нататък, след като Европейската комисия вече е взела решение страните от ЕС да преминат към нисковъглеродна икономика, тоест в бъдеще да закрият въглищните си централи.  \r\nПредседателят на СМФ \"Подкрепа\" съобщи, че през декември т.г. в Полша ще заседава Комитетът на представителите на ООН за климата. Надеждата е, че заложената в Парижкото споразумение \"декарбонизация\" може да бъде променена с \"климатичен неутралитет\" за всяка отделна държава. За България това ще означава, че ще може да екплоатира ТЕЦ-овете си до изчерпване на въглищните находища, тъй като българската природа абсорбира в пъти повече СО2, отколкото се емитират в атмосферата от производството на ток от въглища.", "date": "2018.10.17", "title": "Преглед на основните теми в старозагорския печат"}
{"url": "http://www.focus-news.net/news/2018/10/17/2579183/mvr-32-dushi-sa-postradali-pri-katastrofi-v-stranata-prez-izminaloto-denonoshtie.html", "text": "32 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 24 леки и 8 тежки катастрофи, при които са пострадали 8 души.", "date": "2018.10.17", "title": "МВР: 32 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/17/2579186/blagoevgrad-s-povisheno-vnimanie-tryabva-da-se-izvarshva-dvizhenieto-po-patya-petrich-parvomay-poradi-izsichane-i-kastrene-na-darveta.html", "text": "С повишено внимание трябва да се извършва движението по третокласен път-198 в участъка от град Петрич до село Първомай от километър 74 до километър 77. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите е необходимо да преминават през участъка със съобразена скорост в свободната лента, съобразно създадената организация до 19 октомври. През изминалата нощ няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление призовават шофьорите да шофират внимателно, за да бъдат избегнати инциденти. Пътните настилки са сухи. Трафикът по автомагистрала „Струма“ и главен път Е-79 е интензивен. Без проблеми се извършва движението по второкласен път-19 Симитли – Гоце Делчев. Повишена опасност от падащи камъни има в Кресненското дефиле и прохода Предел. \r\nЛивия НИНОВА", "date": "2018.10.17", "title": "Благоевград: С повишено внимание трябва да се извършва движението по пътя Петрич – Първомай поради изсичане и кастрене на дървета"}
{"url": "http://www.focus-news.net/news/2018/10/17/2579182/sofiya-vavezhda-se-vremenna-organizatsiya-na-dvizhenieto-za-provezhdane-na-7-i-godishen-forum-na-strategiyata-na-es-za-regiona-na-reka-dunav.html", "text": "Въвежда се временна организация на движението за провеждане на 7-и годишен форум на стратегията на ЕС за региона на река Дунав. Това съобщиха от пресцентъра на  Столична община . \r\nОт 18.00 часа до приключване на мероприятията на 20 октомври 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва:  \r\n- на паркинга при вход А3 на Национален дворец на културата;  \r\n- на паркинга на ул. „Доспат” между ул. „Баба Неделя” и бул. „Витоша”;  \r\n- на ул. „Доспат” между бул. „Витоша” и ул. „Баба Неделя”;  \r\n- на ул. „Баба Неделя”;  \r\n- на ул. „Д-р Христо Стамболски”.  \r\nОт 07.00 часа до приключване на мероприятията на 18, 19 и 20 октомври 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:  \r\n- по ул. „Доспат” между бул. „Витоша” и ул. „Баба Неделя”;  \r\n- по ул. „Баба Неделя”;  \r\n- по ул. „Д-р Христо Стамболски”.  \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.10.17", "title": "София: Въвежда се временна организация на движението за провеждане на 7-и годишен форум на стратегията на ЕС за региона на река Дунав"}
{"url": "http://www.focus-news.net/news/2018/10/17/2579184/veliko-tarnovo-ostava-zatvoren-uchastak-ot-pat-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Интензивно е движението по главните булеварди и кръстовища в града в началото на работния ден. Засилен е трафикът по бул. „България“, ул. „Никола Габровски“ и ул. „Васил Левски“, предаде репортер на  Радио „Фокус“ – Велико Търново . Натоварено е и в района на Южен пътен възел, пътен възел \"Качица\", както и по околовръстния път, който съвпада с главен път София – Варна. Пътните настилки в града са сухи,  времето – слънчево. Всички светофарни уредби към момента работят нормално. Автобусите от градския транспорт се движат по разписание. Екипи на „Пътна полиция“ следят за правилното протичане на движението. Патрули са разположени на входовете и изходите на града. \r\nЗатворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, а обходният маршрут е през село Сушица. \r\nМария НЕДЕВА", "date": "2018.10.17", "title": "Велико Търново: Остава затворен участък от път Царски извор – Драганово поради свлачище, обходният маршрут е през село Сушица"}
{"url": "http://www.focus-news.net/news/2018/10/17/2579185/burgas-edna-ot-nay-dalgoochakvanite-knigi-za-2018-g-i-neyniyat-avtor-mariya-laleva-shte-se-sreshtnat-s-publikata-s-grada.html", "text": "Една от най-дългоочакваните книги за 2018 г. и нейният автор Мария Лалева ще се срещнат с публиката в Бургас от 18.00 чaса в Гранд Хотел и Спа „Приморец“. Това съобщиха от пресцентъра на  Общината . В официалното представяне на превърналия се в сензация още преди публикуването си роман на Мария Лалева „Живот в скалите“, специално участие ще вземат  и актьорите Валери Еличов и Ива Трифонова. \r\nРоманът „Живот в скалите“ има свой път още преди да е публикуван, дори още преди да е завършен цялостно. Хиляди последователи на Мария Лалева в продължение на няколко години очакваха с трепет в социалните мрежи да се появи поредният цитат, в който да разпознаят себе си. Постепенно тези кратки фрази се превръщаха в афоризми и постигаха хиляди споделяния и вярна публика. Не, това не е маркетингов трик, планиран във времето, а бавно, напластяващо и искрено писане „без нито една нечестна пауза“. \r\n„Живот в скалите“ е книга за море и любов. Мария Лалева е категорична: „Любовта винаги е правилният отговор. На всеки въпрос под това небе. Единственият правилен. Още по-голямата тайна на любовта е, че самата тя е едновременно и въпрос, и отговор. Защото е отделна енергия, отделен елемент от нас. Със собствен разум и воля. Не тя живее в нас, а ние в нея.“ \r\nЕдин от първите читатели на романа е журналиста Георги Тошев. Той споделя, че това е: „Роман за въпросите и отговорите по житейския ни път. За въпросите, които е добре да зададем първо на себе си. И за отговорите, които си дължим, за да продължим. Различна, многопластова и емоционална книга. Откровена и вълнуваща. Роман за прошката и волята за промяна. Усещане за красива книга. Убедителен дебют на популярната поетеса и киносценарист Мария Лалева в прозата. Смела заявка за сериозна литературна интерпретация на човешките взаимоотношения и избори. “ \r\nМария Лалева е любимо име за ценителите на поезията. Свързваме го със стихосбирките „Не съм ви ближна“ и „Личен архив“. По повод рождения ден на авторката през месец юли, издателство „Книгомания“ преиздаде двете й стихосбирки. Тъй като Мария Лалева вярва, че стиховете спасяват, тя реши да дари целия си авторски хонорар от продажбите на „Личен архив“ за лечението на Надежда Огойска, дъщеря на Маргарита Петкова – редактор на двете стихосбирки на поетесата. От преиздаването до момента са продадени над 1200 бройки от всяка. Освен популярна поетеса, Мария Лалева е и изпълнителен продуцент и сценарист на пълнометражния български филм „Дамасцена“ (2017). За филма тя споделя, че основната й цел той да бъде честен и да задава въпроси е била изпълнена.  Този проект от една страна, забавя писането на книгата, но от друга, допринася с развитието на нови идеи, герои и линии в сюжета. Самото благоговение към словото Лалева обобщава съвсем кратко и искрено: „Не може да се пише ей така, между другото. „Живот в скалите“ е като любовта – или даваш всичко от себе си, или не пристъпваш“. Очакванията й също са много човешки, честни и далеч от мечти за главоломен успех. Желанието й е единствено читателят да разпознае себе си в текстовете, да затвори книгата с въпроси и изненадващи отговори за самия него.", "date": "2018.10.17", "title": "Бургас: Една от най-дългоочакваните книги за 2018 г. и нейният автор Мария Лалева ще се срещнат с публиката с града"}
{"url": "http://www.focus-news.net/news/2018/10/17/2579189/gabrovo-dvizhenieto-tryabva-da-se-osashtestvyava-s-povisheno-vnimanie-po-patya-sevlievo-draganovtsi-ot-km-0-do-km-14-poradi-stroitelni-deynosti.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Пътните настилки са сухи, по усойните места – мокри. На прохода Шипка е в сила ограничение за МПС за превоз на товари над 12 тона и ремаркета и полуремаркета над 10 тона. Движението в участък от път Севлиево - Драгановци трябва да се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. В една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nМария НЕДЕВА", "date": "2018.10.17", "title": "Габрово: Движението трябва да се осъществява с повишено внимание по пътя Севлиево - Драгановци от км 0 до км 14 поради строителни дейности"}
{"url": "http://www.focus-news.net/news/2018/10/17/2579190/dimitar-stefanov-kmet-na-tutrakan-shte-se-tarsi-pomosht-ot-pravitelstvoto-za-reshavane-problemite-na-mbal-tutrakan.html", "text": "Ще се търси помощ от правителството за решаване проблемите на МБАЛ-Тутракан. Това каза в сутрешния блок „Добро утро, България“ на  Радио „Фокус“  кметът на Тутракан Димитър Стефанов. По думите му трупането на задълженията на лечебното заведение е започнало още през 2007 година, като към момента те са в размер на 3 милиона и 400 хиляди лева. Болницата към момента успява да балансира задълженията си, очаква се и подписване на 3-месечно споразумение с НАП, към когото са и основните дългове, обясни той. „Не искам изобщо да си помислям, че може споразумението да не бъде подписано, защото действията, които ще предприема ще бъдат кардинални. Ще си подам оставката като кмет, ще сезирам всички посланици на европейските страни, за да обясня какво се случва с общинските болници. Някои ще кажат, че градоначалниците трябва да се грижат за общинските болници- да, може би е така, но след като се разгледат бюджетите на общините ще се разбере, че тя няма необходимия ресурс за себе си, какво остава да помага на болница. Общинските болници са най-големите социални заведения и едни от най-големите работодатели в малките общини“, обясни той. Димитър Стефанов коментира още, че правилните стъпки за справяне със ситуацията са държавата да вземе решение за отпускането на  средства на всички общински болници, клиничните пътеките да бъдат актуализирани и да отпаднат лимитите, които в момента са наложени на всички болници.", "date": "2018.10.17", "title": "Димитър Стефанов, кмет на Тутракан: Ще се търси помощ от правителството за решаване проблемите на МБАЛ-Тутракан"}
{"url": "http://www.focus-news.net/news/2018/10/17/2579187/deneshen-makedoniya-skandal-v-belgrad-srabskiyat-politicheski-vrah-otgovori-ryazko-na-izyavlenie-na-amerikanskiya-poslanik.html", "text": "Каквото и да представлява Косово за САЩ и за дипломатическия им представител в Сърбия Кайл Скот, официален Белград ще продължава да определя властите в Прищина като „т.нар. правителство на т.нар. държава“. Това бяха думите на президента на западната ни съседка Александър Вучич по отношение на изявление на американския посланик в страната Кайл Скот, отбелязва електронното издание на македонския вестник  „Денешен“ . \r\nВъв вторник Скот си навлече гнева на сърбите, като заяви: „Косовското правителство не е т.нар., а е правителство на Косово – независима и суверенна държава със свои избрани представители“.  \r\n„За съжаление, не присъствах (в момента на изявлението), но представител на правителството на Сърбия трябва да реагира. Посланикът не е тук, за да коригира журналистите, а да отговаря на техните въпроси“, подчерта Вучич. Държавният глава на Сърбия добави, че „би било добре посланикът да покаже малко повече уважение към приемащата страна\". \r\nНа свой ред премиерът Анна Бърнабич коментира, че изявлението на Кайл Скот е „скандално и непремерено“. „Мисля, че изявлението е непремерено не само в дипломацията, но и с оглед уважението към домакина“, подчерта министър-председателят на Сърбия. Тя добави, че „подобно изявление не трябва да се прави и поради елементарно възпитание и уважение към домакина\". \r\nМинистърът на външните работи и вицепремиер Ивица Дачич също не подмина изявлението на американския посланик. „Скот със сигурност прекрачи границите на дипломатическия кодекс и го направи в сградата на (сръбското) правителството, което е прецедент. Отношението на САЩ ни е добре известно, но господин Скот трябва да знае как се държи един дипломат. Въпреки това, искам да подчертая, че това е твърдение само на посланик, а очевидно е, че от Вашингтон, в последно време, духат благоприятни ветрове за сърбите по въпроса за Косово и Метохия. Само че тези ветрове все още не са достигнали до Скот“, изрази увереност Дачич. \r\n„Акцентът трябва да остане върху търсенето на всеобхватно решение и двете страни имат пълната ни подкрепа за това. Съзнавам, че това е чувствителна тема, но политиката на САЩ по отношение на Косово не е новина“, написа впоследствие Скот в социалната мрежа „Туитър“ по повод реакциите на сръбските официални лица. Тереза Герова", "date": "2018.10.17", "title": "„Денешен“ (Македония): Скандал в Белград: Сръбският политически връх отговори рязко на изявление на американския посланик"}
{"url": "http://www.focus-news.net/news/2018/10/17/2579192/vitseprezidentat-iliyana-yotova-obeshtanieto-koeto-balgarite-v-ukrayna-iskat-da-poluchat-e-che-ima-seriozni-institutsii-v-balgariya-koito-mislyat-za-tyah.html", "text": "Обещанието, което българите в Украйна искат да получат е, че има сериозни институции в България, които мислят за тях. Това каза вицепрезидентът Илияна Йотова в Сутрешния блок на  БНТ . „Най-голямата болка и най-голямата тревога на българите в Украйна е свързана с опазването на българския език, с това дали той ще остане не само майчин език, а и дали ще могат да говорят свободно на него, дали ще се запази във всички училища“, заяви вицепрезидентът. \r\n„Има обещание от страна на украинските власти, че няма да има промени по отношение на изучаването на майчин език, но това е на книга, нашите сънародници, мога спокойно да се обърна така към тях, са притеснени от новото административно райониране на страната, с което селата ще бъдат слети с други и доминиращият майчин език може да не бъде българският. Ако трябва в едно училище да се избира  кой да бъде майчиният език, не съм много убедена, а и те самите споделят тези тревоги, че това няма да бъде българският език, тъй като там и ма и много други етнически общности, които ще доминират. Затова българската държава трябва да поставя този въпрос на всички нива, включително това ново административно деление на страната да не засяга тези села. Всичко това може да бъде постигнато на масата на преговорите, с диалог“, обясни Илияна Йотова. \r\nПо думите ѝ българите в Украйна са съсредоточени в това да оцеляват, тъй като демографската криза там е сериозна и липсват сериозни перспективи за развитие пред младите хора.", "date": "2018.10.17", "title": "Вицепрезидентът Илияна Йотова: Обещанието, което българите в Украйна искат да получат, е, че има сериозни институции в България, които мислят за тях"}
{"url": "http://www.focus-news.net/news/2018/10/17/2579188/pazardzhik-dvizhenieto-se-izvarshva-v-edna-lenta-po-patya-selo-dyulevo-strelcha-v-rayona-na-35-km-poradi-srutishte.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.10.17", "title": "Пазарджик: Движението се извършва в една лента по пътя село Дюлево - Стрелча в района на 35 км поради срутище"}
{"url": "http://www.focus-news.net/news/2018/10/17/2579193/dobrich-svarzvane-na-abonati-kam-noviya-vodoprovod-po-ul-stara-planina-nalaga-spirane-na-vodopodavaneto-v-rayona-na-su-sv-sv-kiril-i-metodiy.html", "text": "Свързване на абонати към новия водопровод по ул. „Стара планина“ налага спиране на водоподаването днес в района на СУ „Св. св. Кирил и Методий“ в рамките на работното време, предаде кореспондентът на  Радио „Фокус” – Варна . В периода до 19 октомври 2018 г. в рамките на „Интегриран проект за подобряване на водния сектор в град Добрич“ - ЛОТ 2, се работи по ул. „Диляна“, ул. „Стара планина“ от  ул. „Горчиви чешми“ до ул. „Методи Кусевич“, ул. „Хан Тервел“, ул. „Витоша“, ул. „Даскал Димитър Попов“, ул. „Велико Търново“ на запад от ул. „Димитър Списаревски“, ул. „Хаджи Димитър“ на запад от ул. „Димитър Списаревски“, ул. „Цар Калоян“\", ул. „Георги Кирков“ на изток от ул. „Е. Антим I“, ул. „Захари Стоянов“ на изток от ул. „Любен Каравелов“, ул. „Любен Каравелов“ между ул. „Стоян Михайловски“ до ул. „Кирил и Методий“, ул. „Ст. Михайловски“, ул. „Ален Мак“, ул. „Ц. Церковски“. По ЛОТ 3 – до 21 октомври 2018 г. в рамките на „Интегриран проект за подобряване на водния сектор в град Добрич“ ЛОТ 3 ще се работи в следните райони: ул. „И. Георгиев“, ул. „Орфей“, ул. „Тополи“, ул. „Росица“, ул. „Аврора“, ул. „Баба Парашкева“, ул. „Опълченска“ към, бул. „Русия“, кв. „Изгрев“.  \r\nЖулиета НИКОЛОВА", "date": "2018.10.17", "title": "Добрич: Свързване на абонати към новия водопровод по ул. „Стара планина“ налага спиране на водоподаването в района на СУ „Св. св. Кирил и Методий“"}
{"url": "http://www.focus-news.net/news/2018/10/17/2579194/burgas-diskusionna-sreshta-na-tema-vrazkata-na-obrazovanieto-s-biznesa-shte-se-provede-v-burgaskata-targovsko-promishlena-palata.html", "text": "Дискусионна среща на тема „Връзката на образованието с бизнеса“ ще се проведе от 15.00 часа в заседателната зала на Бургаската търговско-промишлена палата на ул. „Булаир“ 9. Това съобщиха от пресцентъра на  Община Бургас . Част от въпросите, които ще бъдат засегнати в дискусията, са: как да се постигне дългосрочен ефект за икономиката и обществото; изборът на реализация и висше образование – кога трябва да бъде направен; какви мерки са нужни за обвързване на финансирането на висшите училища с реализацията на завършилите на пазара на труда. Събитието се организира по инициатива на дамския Бизнес клуб към БсТПП с участието на представители на бизнеса и преподаватели от висшите и средни училища в Бургас. „Проблем за бизнеса е това, че все още специалистите, които излизат от университетите, не са достатъчно добре подготвени за изискванията на пазара – имат теоретични знания без допир до практиката, имат познания в дадена материя, без да са уверени, че могат да бъдат приложени в действителност“, сочи проучване на търговско-промишлената палата.", "date": "2018.10.17", "title": "Бургас: Дискусионна среща на тема „Връзката на образованието с бизнеса“ ще се проведе в Бургаската търговско-промишлена палата"}
{"url": "http://www.focus-news.net/news/2018/10/17/2579196/politika-sarbiya-yohanes-han-se-nadyava-na-stranite-ot-es-nepriznavashti-kosovo-da-prerazgledat-pozitsiite-si.html", "text": "Комисарят по европейска политика за съседство и преговори за разширяване Йоханес Хан изрази надежди, че Сърбия и Косово ще постигнат споразумение, което ще допринесе за това страните от Общността, които не признават най-младата държава на Балканите, да преразгледат позициите си, отбелязва електронното издание на водещия белградски ежедневник  „Политика“ . \r\n„Общата позиция за Балканите в ЕС е такава, че или изнасяме стабилност, или внасяме нестабилност. Опитът показа, че мирът и стабилността на Балканите могат да бъдат постигнати единствено чрез европейска перспектива\", подчерта австрийският политик в интервю за испански вестник, цитирано от сръбското издание.  \r\nХан изрази увереност, че юридически обвързващото споразумение между Белград и Прищина е необходимо, дори от решаващо значение за региона. В отговор на въпрос за позицията на Испания по отношение на Косово, еврокомисарят посочи, че Мадрид е допринесъл за стабилността на региона. \r\n„Имаме стратегически споразумения с Косово. Трябва да позволим на Косово и Сърбия да постигнат споразумение и ако това стане, ще видим какви ще бъдат следващите стъпки\", е заключението на Хан. Тереза Герова", "date": "2018.10.17", "title": "„Политика“ (Сърбия): Йоханес Хан се надява на страните от ЕС, непризнаващи Косово, да преразгледат позициите си"}
{"url": "http://www.focus-news.net/news/2018/10/17/2579195/sofiya-belogradchishki-episkop-polikarp-shte-oglavi-vecherno-bogosluzhenie-v-hram-rozhdestvo-hristovo-v-kv-mladost.html", "text": "Белоградчишки епископ Поликарп ще оглави вечерно богослужение в храм „Рождество Христово“ в кв. „Младост“, предаде репортер на  Агенция „ Фокус“ .  \r\nНа 18 октомври всяка година Православната църква прославя св. апостол и евангелист Лука. Българската православна църква отдава почит на този ден на родната ни светица - великомъченица Злата Мъгленска. \r\nПо този повод, с благословението на Негово светейшество Българския патриарх и Софийски митрополит Неофит, вечерното богослужение в храм „Рождество Христово“ в кв. „Младост“, ще бъде оглавено от Негово преосвещенство Белоградчишки епископ Поликарп - викарий на Софийския митрополит.  В съслужение с него ще бъде храмовото духовенство. Началото ще бъде в 17.00 часа.  \r\nНа 18 октомври светата Литургия започва от 9.00 часа. След нея в 12.00 часа ще бъде раздаден празничен курбан.  \r\nНикола ПЕТКОВ", "date": "2018.10.17", "title": "София: Белоградчишки епископ Поликарп ще оглави вечерно богослужение в храм „Рождество Христово“ в кв. „Младост“"}
{"url": "http://www.focus-news.net/news/2018/10/17/2579197/smolyan-do-20-kmchas-e-ogranichena-skorostta-na-dvizhenie-po-patya-smolyan-madan-pri-srutishteto-na-razklona-za-tikale.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по пътищата в областта. Движението се регулира със светофарна уредба и скоростта е ограничена до 20 км/час по пътя Смолян – Мадан при срутището на разклона за село Тикале. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.17", "title": "Смолян: До 20 км/час е ограничена скоростта на движение по пътя Смолян – Мадан при срутището на разклона за Тикале"}
{"url": "http://www.focus-news.net/news/2018/10/17/2579198/", "text": "Финансовите проблеми на болницата в Тутракан ще бъдат решени в следващите 10-15 дни. Това каза за сутрешния блок  „Добро утро, България“    на  Радио „Фокус“   д-р Любомир Бойчев, завеждащ Акушеро-гинекологичното отделение в болницата в Тутракан. По думите му ситуацията върви към нормализиране, като въпреки забавени или неизплатени заплати на служителите, няма потърпевши пациенти. “Трябва да се направи едно реално остойностяване на нашия труд, на цените на клиничните пътеки. Тази абсурдна дума „лимит“ трябва да изчезне. Трябва да се преразгледат абсолютно всички стандарти, защото има правила за добра клинична практика. Ние всичко изкривяваме. Трябва да има качество и квалификация, по които да се преценява дали отделенията работят добре или не. Няма защо да бъдат лимитирани, защото иначе се получава едно административно преразпределение на пациенти, съобразно решението на някакъв административен орган, което е абсурдно”, обясни д-р Любомир Бойчев. Той допълни, че леката промяна, която се отрази върху клиничните пътеки, веднага е дала подобрение в приходите на лечебните заведения. Д-р Бойчев обясни, че огромният проблем са лимитите и цените на пътеките, които са абсурди и не отговарят на реалността. Това, от което хората се нуждаят не трябва да бъде забранявано, коментира още той.", "date": "2018.10.17", "title": "Д-р Любомир Бойчев, МБАЛ-Тутракан: Финансовите проблеми на болницата в Тутракан ще бъдат решени в следващите 10-15 дни"}
{"url": "http://www.focus-news.net/news/2018/10/17/2579179/afp-riyad-obeshta-nikoy-da-ne-bade-izklyuchvan-ot-razsledvaneto-na-izcheznaliya-zhurnalist.html", "text": "Властите на Саудитска Арабия обещаха, че никой няма да бъде изключван от разследването на изчезването на журналиста Джамал Хашоги. Съответното обяви държавният секретар на САЩ Майк Помпео след посещение в Рияд, предава  AFP .  \r\nНа въпрос дали член на саудитското кралско семейство вероятно би могъл да бъде държан отговорен по случая, Помпео отговори: „Те не правеха никакви изключения по отношение на това кого ще държат отговорен\". \r\nДържавният глава на САЩ Доналд Тръмп изпрати държавния секретар Майк Помпео в Рияд за среща с краля на Саудитска Арабия Салман във връзка с изчезването на журналиста Джамал Кашоги. \r\nХашоги, кореспондент на The Washington Post изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка.  \r\nТръмп неотдавна предупреди Саудитска Арабия за „тежко наказание\", ако се окаже, че Рияд има нещо общо със смъртта на Хашоги. На свой ред крал Салман заяви, че ще отговори на санкциите на САЩ „още по-тежко“, ако администрацията на Тръмп предприеме действия срещу Рияд. Тереза Герова", "date": "2018.10.17", "title": "AFP: Рияд обеща никой да не бъде изключван от разследването на изчезналия журналист"}
{"url": "http://www.focus-news.net/news/2018/10/17/2579199/plovdiv-zabraneno-e-dvizhenieto-na-kamioni-nad-12-tona-po-patya-popovitsa-bolyartsi.html", "text": "Натоварено е движението на територията на град Пловдив към този час, предаде репортер на  Радио „Фокус“ – Пловдив . Западното платно на бул. „Цар Борис III Обединител” в участъка от ул. „Патриарх Евтимий“ до ул. „Света Петка“ е затворено за движение, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. \r\nНатоварено е движението и по основните направления в Пловдивска област, съобщиха от Областното пътно управление. Интензивен трафик се отчита по направленията Пловдив - Карлово, Пловдив - Пещера и Пловдив - Асеновград - Смолян, както и по пловдивския участък на автомагистрала „Тракия“. Пътните настилки на територията на областта са сухи и нормално проходими. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено движението на камиони над 12 тона по пътя Поповица - Болярци. Водачите трябва да бъдат особено бдителни, преминавайки по пътищата Бачково - Нареченски бани, Юговско ханче - Югово - Лъки и Кричим - Девин, тъй като има опасност от образуването на свлачища и срутища. \r\nТони МИХАЙЛОВ", "date": "2018.10.17", "title": "Пловдив: Забранено е движението на камиони над 12 тона по пътя Поповица - Болярци"}
{"url": "http://www.focus-news.net/news/2018/10/17/2579160/ochakva-se-pravitelstvoto-da-razgleda-zakonoproekta-za-horata-s-uvrezhdaniya.html", "text": "Очаква се на днешното заседание да бъде разгледан Законопроектът за хората с увреждания. Във вторник Националният съвет за тристранно сътрудничество не излезе с единна позиция по промените в Закона. Работодателските организации остро възразиха срещу въвеждането на задължителни квоти за назначаване на хора с увреждания в частния сектор. В петък законът за хората с увреждания ще бъде внесен в парламента. \r\nВ дневния ред на правителственото заседание е Националната програма за елиминация на морбили и рубеола 2019-2022. Точката е внесена от министъра на здравеопазването Кирил Ананиев.  \r\nПравителството ще гласува и допълнителни разходи по бюджета на Министерството на транспорта, информационните технологии и съобщенията за 2018 г. Предложението е направено от транспортния министър Росен Желязков. Кабинетът ще разгледа и проекторешение за участие на военнослужещи от въоръжените сили на Р България в мисията на НАТО в Ирак. Министрите ще гласуват и промени в Закона за прилагане на общата организация на пазарите на земеделски продукти в ЕС, както и изменения в Правилника за прилагане на Закона за лова и опазване на дивеча. И двете предложения са на министъра на земеделието, храните и горите Румен Порожанов. \r\nЗаседанието на Министерския съвет ще започне в 10.00 часа.", "date": "2018.10.17", "title": "Очаква се правителството да разгледа законопроекта за хората с увреждания"}
{"url": "http://www.focus-news.net/news/2018/10/17/2579201/plovdiv-aktsiya-po-sabaryane-na-10-nezakonni-kashti-shte-se-provede-v-rayon-severen.html", "text": "Акция по събаряне на 10 незаконни ромски къщи ще се проведе в район „Северен“ в Пловдив. Това каза за  Радио „Фокус“ – Пловдив  районният кмет инж. Ральо Ралев. Той уточни, че къщите, които ще бъдат съборени днес, се намират в „Шекер махала“, успоредно на ул. „Напредък“. „Жилищните постройки са без никакви документи и са построени на общински терен – върху северния обходен колектор на града\", посочи Ралев. Той добави, че по време на акцията по събаряне ще има активно присъствие на полиция и жандармерия, за по-голяма сигурност. „Има жители, които сами са започнали да събарят незаконните жилищни постройки. Има и добри примери, които поощряваме. Надяваме се акцията да премине спокойно и без никакви проблеми“, коментира кметът на район „Северен“ в Пловдив инж. Ральо Ралев. Той припомни, че преди няколко дни в кв. „Столипиново“ също беше проведена акция по отстраняване на незаконни постройки. \r\nТони МИХАЙЛОВ", "date": "2018.10.17", "title": "Пловдив: Акция по събаряне на 10 незаконни къщи ще се проведе в район „Северен“"}
{"url": "http://www.focus-news.net/news/2018/10/17/2579200/burgas-ogranicheno-e-dvizhenieto-na-avtomobili-nad-10-tona-po-patya-varovnik-valchanovo-hanche-ot-km-20-do-39-poradi-stesnyavane-na-patnoto-platno.html", "text": "Натоварено е движението по основните улици и булеварди в града, предаде репортер на  Радио „Фокус“ - Бургас . Пътищата са мокри на места, но нормално проходими, видимостта е добра. Интензивен е трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурго“ и „Булаир“. Такова е движението и по бургаските булеварди – „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nОграничено е движението по пътя Варовник – Вълчаново ханче от км 20+000 до 39+200 за автомобили над 10 тона поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nС нормална интензивност се осъществява движението в областта. \r\nДеница ДИМИТРОВА", "date": "2018.10.17", "title": "Бургас: Ограничено е движението на автомобили над 10 тона по пътя Варовник – Вълчаново ханче от км 20 до 39 поради стесняване на пътното платно"}
{"url": "http://www.focus-news.net/news/2018/10/17/2579167/ochakva-se-severin-krasimirov-da-bade-ekstradiran-ot-germaniya.html", "text": "Заподозреният за убийството на журналистката Виктория Маринова – Северин Красимиров, се очаква да бъде екстрадиран в България от Германия, където бе задържан от местните власти. Той ще бъде върнат в страната под конвой от служители на „Съдебна охрана“ с полет от Франкфурт до София, след което веднага ще бъде откаран в Русе и изправен пред Русенския окръжен съд. Очаква се първоначално Северин Красимиров да бъде задържан за 72 часа, а след това прокуратурата да поиска оставането му в ареста за постоянно, както и да му бъдат повдигнати обвинения за изнасилване, представляващо особено тежък случай и умишлено убийство, извършено с особена жестокост и по особено мъчителен за жертвата начин. Пред германските власти Северин Красимиров е признал за убийството, но не и за изнасилването на Виктория Маринова. Той бе заловен след мащабна акция в град Щаде, близо до Хамбург, а по-късно Апелативният съд в град Целе постанови, че има достатъчно основания да бъде екстрадиран в България.  Агенция „Фокус“ припомня: 30-годишната телевизионна водеща бе изнасилена и убита в Русе на 6 октомври 2018 г. Сигналът за откритото ѝ тяло беше подаден същия ден в 14.18 часа. Смъртта е била причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата.", "date": "2018.10.17", "title": "Очаква се Северин Красимиров да бъде екстрадиран от Германия"}
{"url": "http://www.focus-news.net/news/2018/10/17/2579203/blagoevgrad-bezplaten-seminar-na-tema-izgrazhdane-na-efektivno-onlayn-prisastvie-shte-se-provede-v-yuzu-neofit-rilski.html", "text": "В Югозападния университет „Неофит Рилски“ ще се проведе безплатен семинар на тема „Изграждане на ефективно онлайн присъствие“, организиран от Google и SoftUni Digital. Това съобщиха от пресцентъра на  висшето учебно заведение . Събитието ще се състои от 10.30 часа в зала 114 на Учебен корпус №1. Инициативата е част от проекта на Google „Дигитален гараж“. Обучението е фокусирано върху възможностите, които дигиталният свят предоставя. По време на семинара ще се разгледат следните теми: „Защо е важно нашият бизнес да има онлайн присъствие ?“, „5 стъпки за ефективно онлайн присъствие“, „Потребителска пътека – най-добри практики за създаване на уеб сайт“, „Онлайн реклама – Уеб анализ“. Студенти преподаватели и гости ще научат повече за ефективното изграждане на онлайн присъствие от професионалистите в тази сфера – Даниел Христов и Слав Славов. Семинарът се организира със съдействието на Центъра за кариерно развитие към Югозападния университет „Неофит Рилски“.", "date": "2018.10.17", "title": "Благоевград: Безплатен семинар на тема „Изграждане на ефективно онлайн присъствие“  ще се проведе в ЮЗУ „Неофит Рилски“"}
{"url": "http://www.focus-news.net/news/2018/10/17/2579205/vitseprezidentat-iliyana-yotova-nyama-lichen-konflikt-mezhdu-ministar-predsedatelya-i-prezidenta.html", "text": "Няма личен конфликт между министър-председателя и президента. Това каза вицепрезидентът Илияна Йотова в Сутрешния блок на  БНТ . Това е един въпрос, който като мантра се развява непрекъснато във всяко едно студио и във всеки един разговор - ако въпросът ви е дали има личен конфликт между министър-председателя и президента, категоричният ми отговор е не, коментира Йотова. \r\n„Ако въпросът ви е защо прехвърчат тези искри, защо има различни виждания, защо има различен разговор от този, който бяхме свикнали в предишните пет години, отговорът ми е, защото има екипи, които имат различно виждане за това как трябва да се развива България напред. Аз не си представям добрите отношения между институциите като отношение на съглашателство. \r\nВ България дълго време бяхме свикнали, може би в предишните 5 години, когато министър-председателят се обади на президента и му нареди какво да прави. Този период приключи“, заяви вицепрезидентът. \r\n„Ние дойдохме в тази институция с конкретни обещания към българските избиратели и смятам, че за година и 9 месеца, не сме изневерили на това, което сме говорили в предизборната кампания. \r\nСпоред вицепрезидента политиците трябва да се срещат по-често - „нека си останат различията, но да има срещи“. \r\nПо повод вота на недоверие от страна на БСП на тема здравеопазване Йотова коментира, че това е част от демократичния процес в една страна. Докато не се обърне философията в здравеопазването и в нейния център наистина не остава грижата за човека, няма как да повярват хората, че тази система ще работи в техен интерес, смята вицепрезидентът Илияна Йотова.", "date": "2018.10.17", "title": "Вицепрезидентът Илияна Йотова: Няма личен конфликт между министър-председателя и президента"}
{"url": "http://www.focus-news.net/news/2018/10/17/2579204/kyustendil-vavedena-e-vremenna-organizatsiya-na-dvizhenieto-po-avtomagistrala-struma-kray-selo-dzherman-zaradi-polagane-na-horizontalna-markirovka.html", "text": "Въведена е временна организация на движението по автомагистрала „Струма” край село Джерман заради полагане на хоризонтална маркировка. Това съобщи за  Радио „Фокус” – Кюстендил  дежурният в Областно пътно управление – Кюстендил. В участъка от км 61 до км 63 на автомагистралата движението се извършва в една лента поради полагане на хоризонтална маркировка. Подвижните ремонтни работи се извършват последователно в посока Благоевград, и в посока София, като скоростта е ограничена до 90 км/час. Шофьорите трябва да се движат с повишено внимание и съобразена скорост, спазвайки пътната сигнализация. Срокът е до 18 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.17", "title": "Кюстендил: Въведена е временна организация на движението по автомагистрала „Струма” край село Джерман заради полагане на хоризонтална маркировка"}
{"url": "http://www.focus-news.net/news/2018/10/17/2579206/pregled-na-osnovnite-temi-v-burgaskiya-pechat.html", "text": "„Съветници „разкъсаха“ Рикардо Тоскани, дал облика на съвременен Бургас“ е водещата тема в днешния брой на вестник  „Черноморски фар“ . „С почетно гражданство, с титла или без, италианецът е оставил за поколенията храм „Св. св. Кирил и Методий“ е подзаглавието на статията. Първоначалната тема да стане почетен гражданин на Бургас бързо претърпя фиаско. За тази сесия предложенията за почетни граждани надхвърлиха пет номинации и влязоха в конфликт с наредбата за отличията на община Бургас. „Община Поморие иска да изгради нов квартал в града“ е друго водещо заглавие. Кметът на Община Поморие Иван Алексиев поиска от държавата безвъзмездно прехвърляне на терена на бившето Военно поделение в полза на Общината. „Венерически болести плъзнаха в Бургас“ е още една тема от първата страница на ежедневника. След летния пик, венерически заболявания отново атакуват бургазлии. Само за една седмица през октомври от инфекции, предавани по полов път са се разболели петима мъже и жени. „Младежи ще мерят сили във футболен турнир на „БМФ Порт Бургас“ е друга тема във вестника. Темата на деня е: „Малко победа: Районен съд - Бургас отложи делото на граничарите с месец“. „Зашитата ще подготви всички доказателства, които да изпрати на Турция“ и „Михаил Цонков е обнадежден, че с общи усилия турският съдебен процес ще се прекрати“, пояснява материалът.", "date": "2018.10.17", "title": "Преглед на основните теми в бургаския печат"}
{"url": "http://www.focus-news.net/news/2018/10/17/2579207/ministerstvoto-na-obrazovanieto-i-naukata-shte-podpishe-sporazumenie-za-satrudnichestvo-s-glavnata-inspektsiya-po-truda-po-mehanizma-za-obhvat-na-detsa-v-obrazovatelnata-sistema.html", "text": "Днес в 14.00 часа на петия етаж в Министерството на образованието и науката ще бъде подписано Споразумение за сътрудничество и взаимодействие в рамките на Механизма за обхват на децата и учениците в образователната система между Министерството на образованието и науката и Изпълнителната агенция „Главна инспекция по труда“. Това съобщиха от пресцентъра на  Министерството .", "date": "2018.10.17", "title": "Министерството на образованието и науката ще подпише Споразумение за сътрудничество с Главната инспекция по труда по Механизма за обхват на деца в образователната система"}
{"url": "http://www.focus-news.net/news/2018/10/17/2579209/kyustendil-katastrofa-mezhdu-dva-avtomobila-e-stanala-na-patya-sofiya-kyustendil-sled-izlizane-ot-selo-yabalkovo-po-parvonachalni-danni-nyama-postradali.html", "text": "Катастрофа между два автомобила е станала на пътя София – Кюстендил, след излизане от село Ябълково, предаде репортер на  Радио „Фокус” – Кюстендил . Превозните средства са се сблъскали при отклонението за село Жабокрът. По първоначални данни няма пострадали участници в движението, нанесени са материални щети на двата автомобила. На място има екип на „Пътна полиция”, изясняват се причините за пътния инцидент. Движението в района не е затруднено. \r\nВенцеслав ИЛЧЕВ", "date": "2018.10.17", "title": "Кюстендил: Катастрофа между два автомобила е станала на пътя София – Кюстендил, след излизане от село Ябълково, по първоначални данни няма пострадали"}
{"url": "http://www.focus-news.net/news/2018/10/17/2579202/kathimerini-nikos-kotsiyas-e-obsadil-s-gratskiya-prezident-situatsiyata-s-dogovora-za-imeto-na-makedoniya.html", "text": "Министърът на външните работи на Гърция Никос Коцияс е бил приет за среща с държавния глава на страната Прокопис Павлопулос, на която са обсъдили ситуацията с договора за името на Македония, постигнат през юни тази година, съобщава електронното издание на атинския ежедневник  Kathimerini . \r\nИзточници от Президентството в Атина потвърдиха провеждането на срещата, но не представиха по-подробна информация за хода на дискусията между двамата политици. \r\nВ рамките на заседание на кабинета в четвъртък, Коцияс обвини министъра на отбраната Панос Каменос в подкопаване на позициите на правителството по отношение на договора с Македония. Лидерът на „Независими гърци“ си навлече гнева на коалиционния си партньор СИРИЗА заради алтернативния план на споразумението, представен в рамките на посещението му във Вашингтон.  Тереза Герова", "date": "2018.10.17", "title": "Kathimerini: Никос Коцияс е обсъдил с гръцкия президент ситуацията с договора за името на Македония"}
{"url": "http://www.focus-news.net/news/2018/10/17/2579215/vidin-143-kg-tyutyun-i-nad-1-000-kasa-tsigari-sa-izzeti-pri-proverka-na-lek-avtomobil-v-dimovo.html", "text": "143 кг тютюн и над 1 000 къса цигари са иззети при проверка на лек автомобил в Димово. Това съобщиха от  ОДМВР - Видин . Вчера в хода на проверки, насочени срещу ограничаване нивата на търговия на дребно с нелегален тютюн и цигари, са участвали служители от сектор „Противодействие на икономическата престъпност“ в Областната дирекция и РУ - Видин. Към 6.30 в град Димово униформените спрели лек автомобил „Шевролет Авео“ с видинска регистрация, управляван от 49-годишен жител на областния град. При последвалата проверка, в купето и багажника на колата, полицаите открили 15 полиетиленови чувала с общо 143 кг нарязан тютюн без бандерол. Дежурна оперативна група извършила оглед на местопроизшествието, нередовната акцизна стока била иззета. Водачът е задържан с полицейска мярка за срок до 24 часа. По случая в ОДМВР - Видин е образувано досъдебно производство. Около 11.00 часа служители на РУ - Видин извършили проверка в частен имот в Новоселци и открили 51 кутии цигари с надпис „MayFair 80“ без бандерол. На стопанката съставили акт по Закона за акцизите и данъчните складове. По случая в районното управление е заведена преписка.", "date": "2018.10.17", "title": "Видин: 143 кг тютюн и над 1 000 къса цигари са иззети при проверка на лек автомобил в Димово"}
{"url": "http://www.focus-news.net/news/2018/10/17/2579210/gazeta-express-ramush-haradinay-prizova-kmeta-na-mitrovitsa-da-se-vazdarzha-ot-izyavleniya-za-otvaryaneto-na-osnovniya-most-v-grada.html", "text": "Министър-председателят на Косово Рамуш Харадинай призова кмета на Митровица, Агим Бахтири, да се въздържа от даване на изявления за отварянето на главния мост, който разделя града по етническа линия, съобщава електронното издание на прищинския ежедневник  Gazeta Express . \r\nКосовският премиер, който се обърна към медиите след заседание на правителството, заяви, че мостът в Митровица трябва да бъде открит с участието на албанци и сърби, и да „остане отворен завинаги, а не само за един ден\".  \r\nПо-рано Бахтири обяви, че възобновеният мост ще бъде открит в близко време с концерт на американска певица. Съоръжението разделя физически и символично албанците, живеещи в южната част на града от сърбите, които са обособени на север. Мостът над река Ибър бе реконструиран със средства на Европейския съюз. Повече от пет години той остава затворен за превозни средства.  Тереза Герова", "date": "2018.10.17", "title": "Gazeta Express: Рамуш Харадинай призова кмета на Митровица да се въздържа от изявления за отварянето на основния мост в града"}
{"url": "http://www.focus-news.net/news/2018/10/17/2579212/shumen-izostaveniyat-bagazh-v-prostranstvoto-mezhdu-avtogarata-i-zhp-garata-v-grada-e-sadarzhal-lichni-veshti.html", "text": "Изоставеният багаж на пейка в пространството между автогарата и жп гарата в Шумен снощи е съдържал лични вещи. Това съобщиха от  ОДМВР - Шумен . След получения сигнал за изоставен багаж малко преди 21.00 часа беше създадена организация за недопускане на граждани и автомобили в периметъра. Екип на Специализирания отряд за борба с тероризма - Варна пристигнал на място. Прегледано било съдържанието на оставените раница и куфар. Установено било, че съдържат лични вещи.  \r\nИзвършен бил оглед. Собственикът им, 29-годишен немски гражданин, е установен. В града е с туристическа цел.", "date": "2018.10.17", "title": "Шумен: Изоставеният багаж в пространството между автогарата и жп гарата в града е съдържал лични вещи"}
{"url": "http://www.focus-news.net/news/2018/10/17/2579216/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Шумен, предаде репортер на  Радио „Фокус“-Шумен . Времето е облачно, температурата на въздуха е около 11 градуса. Движението по част от пътя Секулово-Тодор Икономово остава ограничено за автомобили над 3,5 тона, поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево-Друмево, поради свлачища. Обходът е по направлението Шумен-Овчарово-Друмево. \r\nИнтензивен е трафикът в централната градска зона в Шумен. Светофарните уредби функционират без промяна. Няма промяна в организацията на движение в областта.  \r\nИвелина ИВАНОВА", "date": "2018.10.17", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/10/17/2579218/blagoevgrad-den-posveten-na-mestna-initsiativna-grupa-gotse-delchev-garmen-hadzhidimovo-shte-se-provede-v-gotse-delchev.html", "text": "Ден, посветен на Местна инициативна група (МИГ) „Гоце Делчев – Гърмен – Хаджидимово“, ще се проведе в Гоце Делчев. Това съобщиха от пресцентъра на  Община Гоце Делчев . Събитието е част от програмата на Общината, посветена на 106-ата годишнина от освобождението на Неврокоп. Във времето от 14.00 до 15.30 ч. в Градския парк ще бъде разположен офис на открито за предоставяне на информация за дейността на МИГ. От 15.30 ч. ще се проведе официално откриване на празник в парка, а от 16.00 до 19.00 ч., отново там, ще се състои изложение на местни производители от общините Гоце Делчев, Гърмен и Хаджидимово, съпроводено с фолклорна програма на самодейни групи от района.", "date": "2018.10.17", "title": "Благоевград: Ден, посветен на Местна инициативна група „Гоце Делчев – Гърмен – Хаджидимово“, ще се проведе в Гоце Делчев"}
{"url": "http://www.focus-news.net/news/2018/10/17/2579214/politico-sasht-sastaviha-klasatsiya-na-idealnata-darzhava-germaniya-e-postavena-na-treto-myasto.html", "text": "САЩ, които за първи път от 2008 г. ръководят ежегодните проучвания на Световния икономически форум, съставиха класация за „идеална държава“, в която поставиха Германия на трето място, съобщава изданието  Politico  в европейската си редакция, като отбелязва, че ФРГ е европейската страна, заемаща най-високо място в рейтинга.  \r\nСпоред новата рамка за конкурентоспособност , САЩ са най-близо до „границата на конкурентоспособността\" или „идеалното състояние\" с резултат от 85,6 точки. Втора е Сингапур (83.5), следвана от Германия (82.8), Швейцария (82.6) и Япония (82.5). Нидерландия се нарежда на шесто място, Великобритания е осма, Швеция – девета, а и Дания 10-та. Рейтингът е съставен на база данните от 140 държави в света.  \r\nДокладът използва нова методология за улавяне на динамиката на световната икономика през Четвъртата индустриална революция, характеризираща се с комбинация от изкуствен интелект, киберсигурност, генериране на идеи и други фактори. \r\nНовите инструменти очертават картината на конкурентоспособността чрез 98 показателя, като използват скала от 0 до 100, която показва колко близо е икономиката до „идеална държава\" или „граница\" на конкурентоспособността. Стълбовете са инфраструктура, институции, приемане на информационни и комуникационни технологии, макроикономическа стабилност, здравеопазване, умения, продуктов пазар, пазар на труда, финансова система, размер на пазара, бизнес динамика и възможности за иновации. \r\n„Възприемането на Четвъртата индустриална революция се превърна в определящ фактор за конкурентоспособността\", казва Клаус Шваб, основател и изпълнителен председател на Световния икономически форум. „С този доклад Световният икономически форум предлага подход за оценка на това колко добре се представят страните по този нов критерий. Предвиждам ново глобално разделение между страните, които разбират иновативните трансформации и тези, които не го правят. Само тези икономики, които признават важността на Четвъртата индустриална революция, ще могат да разширят възможностите за своя народ\", категоричен е Шваб. \r\nДокато САЩ получиха най-доброто цялостно представяне, докладът разкри тъжно заключение: повечето икономики са далеч от границата на конкурентоспособността. Аржентина е най-лошата икономика сред страните от Г-20, според доклада. \r\nДокументът също така отбелязва уязвимостта на САЩ, включително отслабването на социалната структура и обезсилващата се ситуация в областта на сигурността, вследствие на на насилието в страната, което е пет пъти по-високо от средното за развитите икономики. САЩ изостават от най-напредналите икономики в здравния стълб, като продължителността на живота е три години по-ниска от средната (67,6 г.)  \r\nНай-слабият стълб в целия спектър е способността за иновации и овладяването на процеса „от генерирането на идеи до комерсиализацията на продуктите\", подчертават от редакцията. Тереза Герова", "date": "2018.10.17", "title": "Politico: САЩ съставиха класация на идеалната държава: Германия е поставена на трето място"}
{"url": "http://www.focus-news.net/news/2018/10/17/2579220/sofiya-v-grada-shte-se-provede-diskusiya-na-tema-za-pravata-i-rolyata-na-tsarkvata-v-svetskata-darzhava.html", "text": "Днес от 18.30 часа в софийската книжарница „Къща за птици“ ще се проведе дискусия на тема: „За правата и ролята на Църквата в светската държава“, предаде репортер на  Агенция „Фокус“ . Участници в тази дискусия от поредицата „Православие и съвремие“ са: отец Илиян Алексиев - председател на църковното настоятелство на столичния храм „Рождество Богородично“, Пламен Иванов - магистър по богословие, Александър Шпатов - юрист. Модератор е доц. д-р Костадин Нушев, преподавател в Богословския факултет на Софийския университет „Св. Климент Охридски“.  \r\nНикола ПЕТКОВ", "date": "2018.10.17", "title": "София: В града ще се проведе дискусия на тема „За правата и ролята на Църквата в светската държава“"}
{"url": "http://www.focus-news.net/news/2018/10/17/2579213/prezidentat-rumen-radev-nalozhi-veto-varhu-chast-ot-promenite-na-zakona-za-darzhavnata-sobstvenost.html", "text": "Президентът Румен Радев наложи вето върху част от Закона за изменение на Закона за държавната собственост, приет от 44-то Народно събрание на 10 октомври 2018 г. Това съобщиха от  прессекретариата на държавния глава . Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. Поради това законовите правила трябва ясно и точно да регулират разпореждането с държавната собственост, посочва държавният глава.  \r\nСпоред него с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.    \r\nПрезидентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес.  \r\nДържавният глава посочва, че общественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество.Според него въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията.  МОТИВИТЕ  се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.  \r\nПосочените разпоредби от ЗИ ЗДС противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет.   премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие  да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество - предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание.  \r\n„Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, отбелязва президентът Румен Радев в мотивите си за налагане на ветото.  Агенция „Фокус“ припомня:  Ветото върху промените на Закона за държавната собственост е десето за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс.", "date": "2018.10.17", "title": "Президентът Румен Радев наложи вето върху част от промените на Закона за държавната собственост"}
{"url": "http://www.focus-news.net/news/2018/10/17/2579211/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Навсякъде в планините времето е ясно и тихо. Температурите са между 5 и 10 градуса. Лифтовите съоръжения не работят. През вчерашния ден екипи на ПСС са се отзовали на сигнал за 65-годишен мъж, който е получил инфаркт в района на Рилските езера. Мъжът е починал на място, като екипите са свалили тялото му от планината. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.17", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/17/2579208/narodnite-predstaviteli-ot-nfsb-sneha-doverieto-ot-volen-siderov-kato-predsedatel-na-parlamentarnata-grupa-na-obedineni-patrioti.html", "text": "Народните представители от НФСБ снеха доверието от Волен Сидеров като председател на парламентарната група на „Обединени патриоти“. Това става ясно от  позиция на Народните представители от НФСБ , изпратена до медиите. \r\nПо повод поредното нарушение от Волен Сидеров на решението на Политическият съвет на Коалиция „Обединени патриоти“ от 11 септември 2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията, народните представители от НФСБ заявяват, ще се представляват от заместник-председателите на партията Валентин Касабов и Борис Ячев. От партията посочват, че публичните изявления и поведението на Волен Сидеров в страната и чужбина (вкл. в Русия) по никакъв начин не следва да се обвързват с ПП НФСБ.", "date": "2018.10.17", "title": "Народните представители от НФСБ снеха доверието от Волен Сидеров като председател на парламентарната група на „Обединени патриоти“"}
{"url": "http://www.focus-news.net/news/2018/10/17/2579221/pregled-na-osnovnite-temi-v-shumenskiya-pechat.html", "text": "„Нови детски площадки в кварталите на Шумен“, е водещото заглавие във вестник  „Шуменска заря“ . „Направихме детската площадка, погледнете, няма и две седмици“, каза кметът на Шумен Любомир Христов и посочи пораженията. Изкъртена вратичка, огънати от ритници цветни кошчета за смет и изрисувани пейки, са резултатът от употребата на детската площадка на ул. „Витоша“ в кв. Боян Българанов. На друга детска площадка вече е отчупена табелата с призив да се пази. Просто някой е измервал силата си и е успял да унищожи направеното.  \r\n„Успешно представяне на „Алкомет“ АД в изложението „Aluminium 2018”, е друг акцент от първа страница. Алкомет“ АД участва в най-голямото световно изложение, посветено на алуминиевата индустрия. То се проведе от 9 до 11 октомври в Дюселдорф, Германия. Над 1000 изложители от цял свят представиха бранша – от производители на машини и оборудване до производители на полуфабрикати, готови продукти и рециклиране. „Алкомет“ АД презентира своите валцови и пресови продукти на щанд, разположен на 110 кв.  \r\n„Златна значка за Стефани Лечева“, информира ежедневникът. Със златната значка на Съюза на артистите в България, присъдена й за вярност към театралното изкуство в България, бе удостоена актрисата Стефани Лечева от трупата на шуменския ДКТ „Васил Друмев“. Отличието и поздравителен адрес от председателя на творческия съюз Христо Мутафчиев връчи на любимката на шуменските зрители Спас Спасов – дългогодишен член на управителния съвет на САБ.  \r\n„Близо 2 млн. лв. за рехабилитация на водопроводи и улици в община Велики Преслав“, пише ежедневникът. Договор за предоставяне на 1 910 000 лв. за реконструкция на водопроводна мрежа и възстановяване на улична настилка подписа в  ДФ „Земеделие“ кметът на Велики Преслав Александър Горчев. Средствата са от Програмата за развитие на селските райони. В рамките на спечеления проект ще се направи реконструкция на водопроводна мрежа и цялостно асфалтиране на улиците: ул. „Цар Калоян“ в село Троица, ул. „Стефан Стойчев“ в село Драгоево, ул. „Никола Петков“ и ул. „Охрид“ в село Златар, ул. „Бузлуджа“ в село Миланово и ул. „Панайот Волов“ в село Кочово.  \r\n„Детската мелодия на годината в „Арена – Шумен“, съобщава всекидневникът. Този петък и събота зала „Арена–Шумен” ще бъде домакин на Националния конкурс за изпълнение „Гласовете на детската мелодия”, който ще се проведе под патронажа на кмета на община Шумен Любомир Христов. Борбата за избор на град домакин била оспорвана, но Шумен бил избран заради предложените прекрасни условия – обяви на пресконференция вчера един от организаторите Ваньо Русинов", "date": "2018.10.17", "title": "Преглед на основните теми в шуменския печат"}
{"url": "http://www.focus-news.net/news/2018/10/17/2579222/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-oktomvri.html", "text": "„Софийска вода” временно ще прекъсне водоснабдяването в някои части на столицата на 18 октомври. Това съобщиха от пресцентъра на  дружеството . \r\nВъв връзка с подмяна на водомерен възел в село Железница се налага спиране на водоподаването от 09:00 до 16:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на площада. \r\nВъв връзка с реконструкция на уличен водопровод на ул. „Сава Михайлов“ в жк. „Западен парк“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Сава Михайлов“ от бл. 33А до бул. „Царица Йоана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ ъгъла с ул. „Сава Михайлов“. \r\nВъв връзка с подмяна на спирателен кран на бул. „Мадрид“ в кв. „Подуене“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Мадрид“ от бул. „Евлоги и Христо Георгиеви“ до ул. „Черковна“ – четни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ ъгъла с ул. „Васил Друмев“. \r\nВъв връзка с монтаж на спирателен кран на бул. „Александър Стамболийски“ в Центъра се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Александър Стамболийски“ от бул. „Витоша“ до ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с бул. „Витоша“. \r\nВъв връзка с подмяна на сградно водопроводно отклонение  на ул. 6 във вилна зона „Киноцентър“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Богданов“ от ул. „Проф. Боян Пенев“ до ул. „Стилиян Чилингиров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Богданов“ 7. \r\nВъв връзка с изграждане на сградно водопроводно отклонение  на ул. „Синчец“ в село Негован се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Емануил Александров“ от ул. „Училищна“ до ул. „Нов живот“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна“ ъгъла с ул. „Емануил Александров“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.17", "title": "„Софийска вода” временно ще прекъсне водоснабдяването в някои части на столицата на 18 октомври"}
{"url": "http://www.focus-news.net/news/2018/10/17/2579223/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Договорът за името на Македония, скандалът в Белград след изявление на американския посланик в Сърбия и предстоящото откриване на основния мост в Митровица са част от основните теми, върху които акцентират балканските печатни издания.  \r\n***  Каквото и да представлява Косово за САЩ и за дипломатическия им представител в Сърбия Кайл Скот, официален Белград ще продължава да определя властите в Прищина като „т.нар. правителство на т.нар. държава“. Това бяха думите на президента на западната ни съседка Александър Вучич по отношение на изявление на американския посланик в страната Кайл Скот, отбелязва електронното издание на македонския вестник  „Денешен“ . \r\nВъв вторник Скот си навлече гнева на сърбите, като заяви: „Косовското правителство не е т.нар., а е правителство на Косово – независима и суверенна държава със свои избрани представители“.  \r\n„За съжаление, не присъствах (в момента на изявлението), но представител на правителството на Сърбия трябва да реагира. Посланикът не е тук, за да коригира журналистите, а да отговаря на техните въпроси“, подчерта Вучич. Държавният глава на Сърбия добави, че „би било добре посланикът да покаже малко повече уважение към приемащата страна\". \r\nНа свой ред премиерът Анна Бърнабич коментира, че изявлението на Кайл Скот е „скандално и непремерено“. „Мисля, че изявлението е непремерено не само в дипломацията, но и с оглед уважението към домакина“, подчерта министър-председателят на Сърбия. Тя добави, че „подобно изявление не трябва да се прави и поради елементарно възпитание и уважение към домакина\". \r\nМинистърът на външните работи и вицепремиер Ивица Дачич също не подмина изявлението на американския посланик. „Скот със сигурност прекрачи границите на дипломатическия кодекс и го направи в сградата на (сръбското) правителството, което е прецедент. Отношението на САЩ ни е добре известно, но господин Скот трябва да знае как се държи един дипломат. Въпреки това, искам да подчертая, че това е твърдение само на посланик, а очевидно е, че от Вашингтон, в последно време, духат благоприятни ветрове за сърбите по въпроса за Косово и Метохия. Само че тези ветрове все още не са достигнали до Скот“, изрази увереност Дачич. \r\n„Акцентът трябва да остане върху търсенето на всеобхватно решение и двете страни имат пълната ни подкрепа за това. Съзнавам, че това е чувствителна тема, но политиката на САЩ по отношение на Косово не е новина“, написа впоследствие Скот в социалната мрежа „Туитър“ по повод реакциите на сръбските официални лица. \r\n***  Комисарят по европейска политика за съседство и преговори за разширяване Йоханес Хан изрази надежди, че Сърбия и Косово ще постигнат споразумение, което ще допринесе за това страните от Общността, които не признават най-младата държава на Балканите, да преразгледат позициите си, отбелязва електронното издание на водещия белградски ежедневник  „Политика“ . \r\n„Общата позиция за Балканите в ЕС е такава, че или изнасяме стабилност, или внасяме нестабилност. Опитът показа, че мирът и стабилността на Балканите могат да бъдат постигнати единствено чрез европейска перспектива\", подчерта австрийският политик в интервю за испански вестник, цитирано от сръбското издание.  \r\nХан изрази увереност, че юридически обвързващото споразумение между Белград и Прищина е необходимо, дори от решаващо значение за региона. В отговор на въпрос за позицията на Испания по отношение на Косово, еврокомисарят посочи, че Мадрид е допринесъл за стабилността на региона. \r\n„Имаме стратегически споразумения с Косово. Трябва да позволим на Косово и Сърбия да постигнат споразумение и ако това стане, ще видим какви ще бъдат следващите стъпки\", е заключението на Хан. \r\n***  Министър-председателят на Косово Рамуш Харадинай призова кмета на Митровица, Агим Бахтири, да се въздържа от даване на изявления за отварянето на главния мост, който разделя града по етническа линия, съобщава електронното издание на прищинския ежедневник  Gazeta Express . \r\nКосовският премиер, който се обърна към медиите след заседание на правителството, заяви, че мостът в Митровица трябва да бъде открит с участието на албанци и сърби, и да „остане отворен завинаги, а не само за един ден\".  \r\nПо-рано Бахтири обяви, че възобновеният мост ще бъде открит в близко време с концерт на американска певица. Съоръжението разделя физически и символично албанците, живеещи в южната част на града от сърбите, които са обособени на север. Мостът над река Ибър бе реконструиран със средства на Европейския съюз. Повече от пет години той остава затворен за превозни средства. \r\n***  Министърът на външните работи на Гърция Никос Коцияс е бил приет за среща с държавния глава на страната Прокопис Павлопулос, на която са обсъдили ситуацията с договора за името на Македония, постигнат през юни тази година, съобщава електронното издание на атинския ежедневник  Kathimerini . \r\nИзточници от Президентството в Атина потвърдиха провеждането на срещата, но не представиха по-подробна информация за хода на дискусията между двамата политици. \r\nВ рамите на заседание на кабинета в четвъртък, Коцияс обвини министъра на отбраната Панос Каменос в подкопаване на позициите на правителството по отношение на договора с Македония. Лидерът на „Независими гърци“ си навлече гнева на коалиционния си партньор СИРИЗА заради алтернативния план на споразумението, представен в рамките на посещението му във Вашингтон. \r\n***", "date": "2018.10.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/17/2579225/veliko-tarnovo-kv-kartala-i-chetiri-sela-v-obshtinata-shte-badat-s-narusheno-vodopodavane-zaradi-avarii.html", "text": "Кв. \"Картала\" във Велико Търново и четири села в общината ще бъдат с нарушено водоподаване заради аварии. Без вода до 15.00 ч. остават абонатите във великотърновския квартал. Това съобщиха за  Радио „Фокус“ – Велико Търново  от ВиК дружеството. Причината е авариен ремонт на водопроводната мрежа. По същата причина, от 12.00 до 18.00 ч. ще бъде нарушено водоподаването за селата Леденик, Шемшево, Самоводене и Балван. \r\nЛуиза ТРАНЧЕВА", "date": "2018.10.17", "title": "Велико Търново: Кв. \"Картала\" и четири села в общината ще бъдат с нарушено водоподаване заради аварии"}
{"url": "http://www.focus-news.net/news/2018/10/17/2579228/die-presse-oshte-edin-avstriyski-grazhdanin-e-arestuvan-v-turtsiya-za-predpolagaema-podkrepa-na-pkk.html", "text": "Гражданин на Австрия е бил арестуван в Турция по подозрения в поддръжка на забранената в страната „Работническа партия на Кюрдистан“ (ПКК), съобщава виенският ежедневник  Die Presse . \r\nСпоред медийни доклади мъжът е бил арестуван в началото на текущия месец октомври. „Генералното консулство е в тесен контакт с адвокат на обвиняемия и с турските власти\", потвърди говорителят на външното министерство във Виена ПетерГушебауер. Съгласно разпространената информация, арестуваният е предприемач от Линц.  \r\nЗа първи път 50-годишният мъж, чието име не се споменава, е задържан на 2 октомври при напускане на летището в Истанбил. Обвиненията срещу него са за финансова подкрепа на ПКК. \r\nСлед ареста в началото на октомври, на австрийския гражданин е била наложена забрана за напускане на страната, която по-късно е отменена след внасянето на гаранция в размер на около 15 хил. евро. Миналия четвъртък, предприемачът от Линц е арестуван отново. Причините, според турските власти, са „фотографски доказателства\", които показват 50-годишния мъж на една маса с членове на ПКК, съобщиха медиите на Анкара. \r\nОт редакцията припомнят, че в началото на септември в Турция бе арестуван австрийския журналист Макс Цирнгаст. Към момента 29-годишният мъж остава в арест в Анкара. Обвиненията срещу него са в членство в лява „терористична организация“.  Тереза Герова", "date": "2018.10.17", "title": "Die Presse: Още един австрийски гражданин е арестуван в Турция за предполагаема подкрепа на ПКК"}
{"url": "http://www.focus-news.net/news/2018/10/17/2579227/pregled-na-osnovnite-temi-v-kyustendilskiya-pechat.html", "text": "На първа страница в новия си брой седмичникът  „Наблюдател”  акцентира върху това, че на 18 октомври в манастира „Свети Лука” край село Граница ще бъде отслужена архиерейска литургия, ще бъде раздаден и курбан за здраве. Литургията ще бъде отслужена в 09.30 часа от Белоградчишкият епископ Поликрап, викарий на Софийска митрополия. От 12.00 часа ще бъде отслужен водосвет за здраве в двора на манастира, където по традиция ще се съберат стотици миряни. Ще бъде осветен и овчи курбан, който ще бъде раздаден на присъстващите. \r\nНа първата си страница изданието съобщава също, че служители на Регионална дирекция „Пожарна безопасност и защита на населението” -Кюстендил провеждат срещи с възрастни хора, за да обсъдят с тях въпроси на превенцията на пожарите в бита през зимния сезон. Възрастните хора се запознават с правилата за пожарна безопасност при експлоатация на електрически отоплителни уреди и уреди на твърдо гориво, за осигуряване безопасността на техния живот и дом. \r\nВестникът съобщава, че поради смяна на централното електрическо табло и подмяна на главните трасета в сградата на общинска администрация – Кюстендил, от 17.00 часа на 19 октомври 2018 година  до 21.00 часа на 21 октомври 2018 година, ще бъде прекъснато електрическото захранване в зданието на площад „Велбъжд” №1. За същия период от време ще бъде прекъсната дейността на информационният сървър на Община Кюстендил. Това ще доведе до прекратяване възможността за електронни услуги и плащания, както и липса на достъп на пунктовете за технически прегледи на моторни превозни средства до базата данни за местни данъци и такси на общинска администрация и ще направи невъзможно извършване на редовни технически прегледи. \r\nВ рубриката „Репортери” изданието поставя акцент върху провелото се редовно месечно съвещание на кметовете и кметските наместници на селата в Община Кюстендил. Една от основните течи е била актуализирането на списъци собственост на недвижими имоти. Практиката е показала, че много от наследниците на починали жители на Община Кюстендил не извършват смяна на собствеността, а имотът продължава да се води на починалото лице. Това е и причина кметовете да бъдат ангажирани с актуализирането на самите списъци. От няколко години, при починал собственик, издаваните данъчни съобщения са с адресат до наследниците на починалото лице. \r\nВ рубриката „Общество” вестникът Публикува интервю с проф. д-р Иван Гаврилов, дадено  Радио „Фокус“ – Кюстендил  по повод поставените в Кюстендил мемориални плочи и почитането на паметта на загиналите в Първата световна война.", "date": "2018.10.17", "title": "Преглед на основните теми в кюстендилския печат"}
{"url": "http://www.focus-news.net/news/2018/10/17/2579224/plovdiv-obshtestveno-obsazhdane-na-proekta-za-ploshtad-tsentralen-shte-se-provede-v-doma-na-kulturata-boris-hristov.html", "text": "Обществено обсъждане на проекта за площад „Централен“ ще се проведе от 14.00 часа в Дома на културата „Борис Христов“ в Пловдив. Проектът ще бъде представен от ръководителя на проектантския екип арх. Румяна Пройкова. Проектът е одобрен от Националния институт за недвижимо културно наследство (НИНКН). Общината държи настилката на площада да бъде от естествен камък и гранит.  НИНКН не настоява за конкретен цвят и шарка на настилката, така че проектантите на Община Пловдив имат пълна свобода при избора. След общественото обсъждане материалът ще бъде поръчан в кратки срокове и ще започне работата по площада. \r\nНад 7 млн. лева са отделени за дейностите по площад „Централен” в Пловдив. \r\nЦветана ТОНЧЕВА", "date": "2018.10.17", "title": "Пловдив: Обществено обсъждане на проекта за площад „Централен“ ще се проведе в Дома на културата „Борис Христов“"}
{"url": "http://www.focus-news.net/news/2018/10/17/2579219/eu-observer-italiya-shte-predlozhi-mini-razmrazyavane-na-sanktsiite-sreshtu-rusiya.html", "text": "Италия възнамерява да предложи  „мини размразяване“ на санкциите срещу Русия, съобщава европейското електронно издание  EU Observer . \r\nОчаква се на срещата на високо равнище на страните от Общността, която ще се проведе тази седмица, Рим да предложи Европейската инвестиционна банка и Европейската банка за възстановяване и развитие трябва да подновят кредитирането на по-малки руски фирми. Министърът на външните работи на Литва Линас Линкевичус подчерта, че идеята идва в „лош момент“. Не всички в ЕС обаче споделят мнението му. Така например първият дипломат на Будапеща Петер Сиярто подчерта, че трябва да има „нормално сътрудничество между Европа и Русия\".  \r\nБанковите санкции бяха наложени след присъединяването на Крим към Русия, припомнят от редакцията. Тереза Герова", "date": "2018.10.17", "title": "EU Observer: Италия ще предложи „мини размразяване“ на санкциите срещу Русия"}
{"url": "http://www.focus-news.net/news/2018/10/17/2579231/pazardzhik-okrazhniyat-sad-shte-gleda-delo-sreshtu-mazh-ot-selo-dobrovnitsa-obvinen-v-ubiystvoto-na-sina-si.html", "text": "Окръжен съд - Пазарджик ще гледа дело за причиняване на смърт, съобщи за  Радио „Фокус“ - Пазарджик  Маринела Георгиева от общинска администрация. Делото е образувано по обвинителен акт на Окръжна прокуратура – Пазарджик. Срещу подсъдимия е повдигнато обвинение за това, че на 23 септември в село Добровница е убил сина си, като му е нанесъл множество удари с чук в главата. Докладчик съдия е Ивета Парпулова, а началото на делото е обявено за 14.00 часа. \r\nРадослава МУРДЖЕВА", "date": "2018.10.17", "title": "Пазарджик: Окръжният съд ще гледа дело срещу мъж от село Добровница, обвинен в убийството на сина си"}
{"url": "http://www.focus-news.net/news/2018/10/17/2579229/valentin-kasabov-nfsb-volen-siderov-zashtitava-interesite-na-rusiya-i-raboti-sreshtu-balgariya-tova-ne-e-patriotizam.html", "text": "Интересите на Волен Сидеров са да защитава само интересите на Русия и да работи срещу България - в никакъв случай това не е патриотизъм. Това каза пред журналисти в парламента зам.-председателят на ПГ на „Обединени патриоти“ и зам.-председател на НФСБ Валентин Касабов, предаде репортер на  Агенция „Фокус“ . „Поводът да снемем доверието от Волен Сидеров са поредните му лъжи в телевизията му и надписите, които вървят от вчера“, обяви той. „Има поредица от лъжи и действия на Волен Сидеров срещу „Обединени патриоти“, срещу голямата коалиция и срещу България“, заяви Валентин Касабов. Попитан разпада ли се ПГ на „Обединени патриоти“ той посочи: „Засега не“. \r\nПо-рано днес от НФСБ изпратиха до медиите позиция, в която обявиха, че снемат доверието от Волен Сидеров като председател на парламентарната група на „Обединени патриоти“. \r\nБиляна ИВАНОВА", "date": "2018.10.17", "title": "Валентин Касабов, НФСБ: Волен Сидеров защитава интересите на Русия и работи срещу България - това не е патриотизъм"}
{"url": "http://www.focus-news.net/news/2018/10/17/2579234/sliven-dvizhenieto-po-patishtata-v-oblastta-e-natovareno.html", "text": "Движението по пътищата в Сливенска област е натоварено, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.17", "title": "Сливен: Движението по пътищата в областта е натоварено"}
{"url": "http://www.focus-news.net/news/2018/10/17/2579235/sliven-dve-sela-v-obshtinata-sa-bez-voda-poradi-avarii.html", "text": "Две села на територията на община Сливен са без вода поради аварии, съобщиха от  ВиК-Сливен . Поради извършване на аварийни ремонти от 09.30 ч. до 16.30 ч. е прекъснато водоподаването на селата Чокоба и Крушаре. \r\nПри възможност водоподаването ще бъде възстановено по-рано.", "date": "2018.10.17", "title": "Сливен: Две села в общината са без вода поради аварии"}
{"url": "http://www.focus-news.net/news/2018/10/17/2579230/shestima-dushi-sa-postradali-pri-intsident-v-zavod-arsenal.html", "text": "Шестима души са пострадали при авария в цех 120 на Завод 3 в „Арсенал“. Това съобщиха за  Радио „Фокус“  от ръководството на завода. От там поясниха, че инцидентът е станал при локално запалване, причините за което се изясняват. \r\nИ шестимата пострадали са мъже, те са откарани  в Спешния център на Казанлък. \r\nЕдиният от пострадалите е в по-тежко състояние, но без опасност за живота. Останалите са с различни повърхностни наранявания, също без опасност за живота. \r\nПострадалите са на възраст от 23 до 60 години: Димитър Д., Михаил Б., Десислав И. Георги Г., Румен П. и Митко С. \r\nНай-тежко е пострадал 23-годишният Димитър Д. \r\nНяма опасност за разрастване на аварията. \r\nСлавяна ГАЙДАРОВА", "date": "2018.10.17", "title": "Шестима души са пострадали при инцидент в завод „Арсенал”"}
{"url": "http://www.focus-news.net/news/2018/10/17/2579233/iskren-veselinov-vmro-nyamame-zhelanie-da-vzemame-strana-v-konflikta-mezhdu-nfsb-i-volen-siderov-za-nas-fundamentalno-vazhno-e-edinstvoto-na-patriotichnite-sili.html", "text": "Нямаме желание да вземаме страна в конфликта между НФСБ и Волен Сидеров - за ВМРО винаги е било фундаментално важно единството на патриотичните сили. Това каза заместник-председателят на ВМРО и зам.-председател на ПГ на „Обединени патриоти“ Искрен Веселинов пред журналисти във връзка с позицията на НФСБ, с която те се разграничават от председателя на ПГ на „Обединени патриоти“ Волен Сидеров, предаде репортер на  Агенция „Фокус“ . Той уточни, че вярва в държавническото начало на обединението на патриотите и уточни, че целта е правителството да бъде стабилно. „Запознахме се с позицията на НФСБ и следим цялата ситуация. За нас от ВМРО винаги е било фундаментално важно единството на патриотичните сили. Това са наши послания от преди петилетка“, каза Веселинов. По думите му сега, когато е постигнато обединението, е незряло да се разрушава. „Нямаме желание да вземаме страна в този конфликт. Достатъчно неприятно е, че между двама наши партньори има такова напрежение, търсим разговор на коалиционен съвет и се надяваме събитията да са обратими“, допълни още Веселинов. На въпрос дали има основания да се иска оставката на Волен Сидеров, той уточни, че в рамките на коалиционния съвет ще се води разговор за всеки един от проблемите.  \r\nДеница КИТАНОВА", "date": "2018.10.17", "title": "Искрен Веселинов, ВМРО: Нямаме желание да вземаме страна в конфликта между НФСБ и Волен Сидеров - за нас фундаментално важно е единството на патриотичните сили"}
{"url": "http://www.focus-news.net/news/2018/10/17/2579238/der-spiegel-germanski-helikopter-e-popadnal-pod-obstrel-v-severen-afganistan.html", "text": "Германски транспортен хеликоптери е попаднал под обстрел в северната част на Афганистан, съобщава водещото издание  Der Spiegel . Съгласно информацията, потвърдена от Бундесвера, машината  тип CH-53 е била обстреляна във вторник при изпълнението на полет от Кундуз в Мазари Шариф. \r\nВойниците на борда са отговорили на огъня. Източник от Министерството на отбраната в Берлин потвърди за изданието, че хеликоптерът е успял да завърши полета си и да кацне на летището в Мазари Шариф. Нито един от германските военнослужещи не е пострадал.  \r\nКъм настоящия момент в мисията на НАТО „Решителна подкрепа“ в Афганистан има около 1200 войници от Бундесвера. Тяхната задача е да обучават, консултират и да оказват подкрепа на афганистанските сили за сигурност.  \r\nГермания се включи в мисията през 2015 г. Поради напрегнатата ситуация в Афганистан през март тази година Бундестагът одобри увеличаването на германските войници в мисията от 980 на 1300. Повечето от военнослужещите на Берлин са разположени в база край Масари Шариф. По-малка група е дислоцирана в столицата Кабул. . Тереза Герова", "date": "2018.10.17", "title": "Der Spiegel: Германски хеликоптер е попаднал под обстрел в Северен Афганистан"}
{"url": "http://www.focus-news.net/news/2018/10/17/2579232/faz-zastoyat-v-pregovorite-za-brekzit-es-e-gotov-na-otstapki.html", "text": "В опит да бъде постигнато споразумение за излизане на Великобритания от структурите на Общността Брюксел е готов да направи отстъпки, подчертават в редакцията на германския национален ежедневник  Die Frankfurter Allgemeine Zeitung . \r\nГлавният преговарящ на Европейския съюз Мишел Барние потвърди, че преходният период, в който почти нищо няма да се промени за гражданите и бизнеса, ще бъде удължен с една година. В замяна Брюксел очаква от министър-председателя на Обединеното кралство Тереза Мей да направи компромис в спора за ирландската граница. Тереза Герова", "date": "2018.10.17", "title": "FAZ: Застоят в преговорите за Брекзит: ЕС е готов на отстъпки"}
{"url": "http://www.focus-news.net/news/2018/10/17/2579226/zamestnik-kmetat-na-sofiya-evgeni-krusev-shte-proveri-remonta-na-bul-konstantin-velichkov.html", "text": "Днес от 11.30 часа заместник-кметът на София Евгени Крусев ще провери ремонта на бул. „Константин Величков“. Това съобщиха от пресцентъра на  Столична община . Събитието ще бъде в участъка до парк „Св. Петър и Павел“ в район „Красна поляна“.", "date": "2018.10.17", "title": "Заместник-кметът на София Евгени Крусев ще провери ремонта на бул. „Константин Величков“"}
{"url": "http://www.focus-news.net/news/2018/10/17/2579237/pregled-na-osnovnite-temi-vav-varnenskiya-pechat.html", "text": "„Почти 100% от българите имат поне един кариес“, гласи водещото заглавие в днешния брой на вестник  „Черно море“ . Под наслов „Да изградим навиците за постигането на здрава и красива усмивка“ беше проведена кръгла маса за популяризирането на Националната програма за профилактика на оралните заболявания при деца. Събитието беше организирано от Министерството на здравеопазването, Българския зъболекарски съюз и Националния координационен съвет, с активното съдействие на община Варна.  \r\n„Броят на неохраняемите плажове е намалял с 25%“, е друга тема в броя. Броят на неохраняемите плажове е намалял с около 25 на сто в последните 3 години, като в момента действащите договори за концесии и наем на ивици са 144, съобщават от Министерството на туризма.  \r\n„Корейският бизнес стъпва във Варна“, се казва материал на втора страница. Според изданието Община Варна съдейства за провеждане на среща на представители на бизнеса в морската столица с КОТРА – правителствената агенция за насърчаване на търговията и инвестициите между Корея и България, чиято главна цел е установяване на двустранни взаимноизгодни търговски контакти.  \r\n„Бебета носати мечета радват гостите на варненския зоопарк“, е заглавие на трета страница. Пет носати мечета са най-новите обитатели на варненския зоопарк, които са се родили само преди четири месеца. „Все още са бебета, много са лакоми, палави, игриви, правят много пакости в клетката, закачат се с гледачите и непрекъснато търсят нещо интересно, с което да си играят. Когато е светло, постоянно са навън за радост на по-сетителите“, е разкрила за Медийна група „Черно море“ уредникът на зооокъта Нора Люцканова.", "date": "2018.10.17", "title": "Преглед на основните теми във варненския печат"}
{"url": "http://www.focus-news.net/news/2018/10/17/2579242/varna-prodalzhava-polaganeto-na-markirovka-na-pat-i-2-ruse-varna-v-uchastaka-mezhdu-selata-neofit-rilski-i-slanchevo.html", "text": "Продължава полагането на маркировка на път I-2 Русе – Варна в участъка между селата Неофит Рилски и Слънчево, предаде репортер на  Радио „Фокус“ – Варна . Преминаването през участъка от около 20 километра трябва да се осъществява с повишено внимание от страна на шофьорите. Движението се регулира със сигналисти. Спокойна е пътната обстановка във Варненска област. Времето е облачно, но пътните настилки са сухи, видимостта е добра.  \r\nРемонтни дейности се извършват на пътя Вълчи дол – Суворово. От Агенция „Пътна инфраструктура“ призовават шофьорите да преминават с повишено внимание през участъка. Преминаването по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Частични ремонтни дейности се извършват на пътя между Девня – Суворово. Движението по пътя Кранево – Варна при 83 километър е ограничено за моторни превозни средства над 10 тона. Обходният маршрут е през Кичево и Оброчище. Преминаването по автомагистрала „Черно море“ в района преди Варна се осъществява в едно платно поради ремонт на асфалтовата настилка. Разрешено е да се преминава през лентите в посока от Бургас към Варна. \r\nДиана СТОЕВА", "date": "2018.10.17", "title": "Варна: Продължава полагането на маркировка на път I-2 Русе – Варна в участъка между селата Неофит Рилски и Слънчево"}
{"url": "http://www.focus-news.net/news/2018/10/17/2579241/burgas-61-godishna-zhena-e-postradala-pri-katastrofa-mezhdu-lek-avtomobil-i-karutsa-na-patya-sungurlare-selo-grozden.html", "text": "61-годишна жена е пострадала при катастрофа между лек автомобил и каруца на пътя Сунгурларе - село Грозден. Това съобщиха от  ОДМВР - Бургас . Сигналът за катастрофата е подаден на 16 октомври т.г. около 13.30 часа. Установено е, че на пътя между Сунгурларе и село Грозден водачът на лек автомобил \"Опел Астра\" с инициали М.Й. (52-годишен от с. Грозден), движещ се към Сунгурларе, застига пътуваща пред него каруца, управлявана от 35-годишен с инициали К.Щ. от Камено, като прави опит да я изпревари. В това време каруцата внезапно променя посоката си на движение, завивайки наляво към крайпътно сметище, в резултат на което е ударена от лекия автомобил. От пътнотранспортното произшествие пострадала пътуващата в каруцата жена с инициали Г.Р. (61-годишна от Камено), която с контузия на главата и комоцио, без опасност за живота, е настанена за лечение в УМБАЛ - Бургас.", "date": "2018.10.17", "title": "Бургас: 61-годишна жена е пострадала при катастрофа между лек автомобил и каруца на пътя Сунгурларе - село Грозден"}
{"url": "http://www.focus-news.net/news/2018/10/17/2579243/blagoevgrad-6-godishno-dete-e-blasnato-ot-tovaren-avtomobil-na-krastovishteto-na-ul-polk-drangov-i-ul-balkan.html", "text": "6-годишно дете е блъснато от товарен автомобил на кръстовището на ул. „Полк. Дрангов“ и ул. „Балкан“. Това съобщиха от  ОДМВР - Благоевград . Сигналът за инцидента е подаден на 16 октомври 2018 г. около 16.30 часа. На кръстовището между ул. „Полк. Дрангов“ и ул. „Балкан“ в Благоевград товарен автомобил „Форд Куриер“, управляван от лице с инициали В.М. (на 60 г. от Благоевград) при приближаване и заобикаляне на автобус, сигнализиран с табела за превоз на организирана група деца, блъска 6-годишно момиче от град Благоевград, пресичащо пътното платно пред автобуса. В резултат на инцидента детето е получило натъртване на дясното бедро и след извършен медицински преглед е освободено за домашно лечение. \tПробата за наличие на алкохол в издишания въздух на водача на товарния автомобил е отрицателна.", "date": "2018.10.17", "title": "Благоевград: 6-годишно дете е блъснато от товарен автомобил на кръстовището на ул. „Полк. Дрангов“ и ул. „Балкан“"}
{"url": "http://www.focus-news.net/news/2018/10/17/2579244/pazardzhik-vodoprovodna-avariya-e-stanala-na-ulitsa-milyo-voyvoda-v-oblastniya-grad.html", "text": "Водопроводна авария е станала на улица „Мильо войвода“ в Пазарджик, предаде репортер на  Радио „Фокус“ – Пазарджик . Екипи на ВиК дружеството пътуват към мястото, за да отстранят аварията и да бъде възстановено нормалното движение по улицата. От дружеството обясниха, че поради остарялата водопроводна мрежа се случват аварии, но се прави всичко възможно за бързото им отстраняване. \r\nВаня НИКОЛОВА", "date": "2018.10.17", "title": "Пазарджик: Водопроводна авария е станала на улица „Мильо войвода“ в областния град"}
{"url": "http://www.focus-news.net/news/2018/10/17/2579245/aktsenti-v-predavaneto-vsichki-v-chas-na-radio-fokus.html", "text": "В това издание продължаваме линията за проекта „Твоят час“ в училищата  в различните общини у нас. Въпросът за недостига  на учители отново изплува на дневен ред.   \r\nЩе насочим вниманието си към готовността на учебните заведения за отоплителния сезон, като образователната ни обиколко ще започне от Добрич, а мой събеседник ще е кметът на Общината Йордан Йорданов. \r\nТези и още теми, ако влезте в час между 10.00 и 11.00 с Милослава Ангелова.", "date": "2018.10.17", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/10/17/2579240/kyustendil-dobrovoltsi-shte-se-vklyuchat-v-remont-na-detska-ploshtadka-v-gradinkata-vasil-levski-v-dupnitsa.html", "text": "Доброволци ще се включат в ремонт на детска площадка в градинката „Васил Левски” в Дупница. Това съобщи за  Радио „Фокус” – Кюстендил  Ася Добруджалиева от фондация „Подслон за човечеството”. Инициативата се провежда съвместно с Община Дупница и ще започне от 14.00 часа.  \r\n„Общата цел е подобряване на детската площадка в централната зона на града. Имаме боядисване, освежаване, подмяна на дървени части, монтиране на нови елементи и освежаване. Ще бъде подменена и настилката, която да бъде безопасна за децата”, каза Ася Добруджалиева. По думите й това е част от информационен ден за популяризиране необходимостта от поддържане на градската среда в максимално комфортен и полезен за гражданите вид. \r\nВенцеслав ИЛЧЕВ", "date": "2018.10.17", "title": "Кюстендил: Доброволци ще се включат в ремонт на детска площадка в градинката „Васил Левски” в Дупница"}
{"url": "http://www.focus-news.net/news/2018/10/17/2579246/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът там към момента не е натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.17", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/17/2579236/boris-yachev-nfsb-na-sledvashtiya-koalitsionen-savet-shte-poiskame-ostavkata-na-volen-siderov-kato-predsedatel-na-pg-na-obedineni-patrioti.html", "text": "Когато има Коалиционен съвет, ще поискаме оставката на Волен Сидеров като председател на ПГ на „Обединени патриоти“. Това каза пред журналисти в парламента секретарят на ПГ на „Обединени патриоти“ и зам.-председател на НФСБ Борис Ячев, предаде репортер на  Агенция „Фокус“ . „След снемането на доверието, следващата стъпка е на Коалиционен съвет да се обсъди председателството на Волен Сидеров“, обяви той. „През последните месеци имаше атаки срещу представители на „Обединени патриоти“ в изпълнителната власт, не само към вицепремиера Валери Симеонов, а и срещу други членове на МС, от страна на Волен Сидеров. Затова се стигна до решението на НФСБ“, обясни Борис Ячев. „Телевизия „Алфа“ продължава да излъчва от вчера слайдове с клевети по отношение на вицепремиера Валери Симеонов и по отношение на други представители на управляващата коалиция, визирам Цветан Цветанов“, допълни той. „Не можем да приемем клеветата, че Валери Симеонов е вицепремиер на Сорос“, заяви Борис Ячев. Попитан каква е целта на действията на Волен Сидеров, той коментира: „Целта е провокация, разбиване на ПГ и на управляващата коалиция. За интереса попитайте този, който стои в дъното на атаката“. „Коалицията е стабилна що се отнася до народни представители от НФСБ и вицепремиера Валери Симеонов. Нямаме намерение да напускаме нито коалицията, нито ПГ. Ако някой не е съгласен с действията на ПГ и с позициите на „Обединени патриоти“ в изпълнителната власт, негово право е да си търси политическо поприще“, каза още Борис Ячев. \r\nБиляна ИВАНОВА", "date": "2018.10.17", "title": "Борис Ячев, НФСБ: На следващия Коалиционен съвет ще поискаме оставката на Волен Сидеров като председател на ПГ на „Обединени патриоти“"}
{"url": "http://www.focus-news.net/news/2018/10/17/2579247/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Неизвестността в преговорите за Брекзит, предстоящата среща на върха на страните от ЕС и нови арести в Тирция на европейски граждани са част от основните теми, върху които акцентират изданията на Стария континент. \r\n***  В опит да бъде постигнато споразумение за излизане на Великобритания от структурите на Общността Брюксел е готов да направи отстъпки, подчертават в редакцията на германския национален ежедневник  Die Frankfurter Allgemeine Zeitung . \r\nГлавният преговарящ на Европейския съюз Мишел Барние потвърди, че преходният период, в който почти нищо няма да се промени за гражданите и бизнеса, ще бъде удължен с една година. В замяна Брюксел очаква от министър-председателя на Обединеното кралство Тереза Май да направи компромис в спора за ирландската граница. \r\n***  Гражданин на Австрия е бил арестуван в Турция по подозрения в поддръжка на забранената в страната „Работническа партия на Кюрдистан“ (ПКК), съобщава виенският ежедневник  Die Presse . \r\nСпоред медийни доклади мъжът е бил арестуван в началото на текущия месец октомври. „Генералното консулство е в тесен контакт с адвокат на обвиняемия и с турските власти\", потвърди говорителят на външното министерство във Виена ПетерГушебауер. Съгласно разпространената информация, арестуваният е предприемач от Линц.  \r\nЗа първи път 50-годишният мъж, чието име не се споменава, е задържан на 2 октомври при напускане на летището в Истанбил. Обвиненията срещу него са за финансова подкрепа на ПКК. \r\nСлед ареста в началото на октомври, на австрийския гражданин е била наложена забрана за напускане на страната, която по-късно е отменена след внасянето на гаранция в размер на около 15 хил. евро. Миналия четвъртък, предприемачът от Линц е арестуван отново. Причините, според турските власти, са „фотографски доказателства\", които показват 50-годишния мъж на една маса с членове на ПКК, съобщиха медиите на Анкара. \r\nОт редакцията припомнят, че в началото на септември в Турция бе арестуван австрийския журналист Макс Цирнгаст. Към момента 29-годишният мъж остава в арест в Анкара. Обвиненията срещу него са в членство в лява „терористична организация“. \r\n***  Италия възнамерява да предложи  „мини размразяване“ на санкциите срещу Русия, съобщава европейското електронно издание  EU Observer . \r\nОчаква се на срещата на високо равнище на страните от Общността, която ще се проведе тази седмица, Рим да предложи Европейската инвестиционна банка и Европейската банка за възстановяване и развитие трябва да подновят кредитирането на по-малки руски фирми. Министърът на външните работи на Литва Линас Линкевичус подчерта, че идеята идва в „лош момент“. Не всички в ЕС обаче споделят мнението му. Така например първият дипломат на Будапеща Петер Сиярто подчерта, че трябва да има „нормално сътрудничество между Европа и Русия\".  \r\nБанковите санкции бяха наложени след присъединяването на Крим към Русия, припомнят от редакцията. \r\n***  САЩ, които за първи път от 2008 г. ръководят ежегодните проучвания на Световния икономически форум, съставиха класация за „идеална държава“, в която поставиха Германия на трето място, съобщава изданието  Politico  в европейската си редакция, като отбелязва, че ФРГ е европейската страна, заемаща най-високо място в рейтинга.  \r\nСпоред новата рамка за конкурентоспособност , САЩ са най-близо до „границата на конкурентоспособността\" или „идеалното състояние\" с резултат от 85,6 точки. Втора е Сингапур (83.5), следвана от Германия (82.8), Швейцария (82.6) и Япония (82.5). Нидерландия се нарежда на шесто място, Великобритания е осма, Швеция – девета, а и Дания 10-та. Рейтингът е съставен на база данните от 140 държави в света.  \r\nДокладът използва нова методология за улавяне на динамиката на световната икономика през Четвъртата индустриална революция, характеризираща се с комбинация от изкуствен интелект, киберсигурност, генериране на идеи и други фактори. \r\nНовите инструменти очертават картината на конкурентоспособността чрез 98 показателя, като използват скала от 0 до 100, която показва колко близо е икономиката до „идеална държава\" или „граница\" на конкурентоспособността. Стълбовете са инфраструктура, институции, приемане на информационни и комуникационни технологии, макроикономическа стабилност, здравеопазване, умения, продуктов пазар, пазар на труда, финансова система, размер на пазара, бизнес динамика и възможности за иновации. \r\n„Възприемането на Четвъртата индустриална революция се превърна в определящ фактор за конкурентоспособността\", казва Клаус Шваб, основател и изпълнителен председател на Световния икономически форум. „С този доклад Световният икономически форум предлага подход за оценка на това колко добре се представят страните по този нов критерий. Предвиждам ново глобално разделение между страните, които разбират иновативните трансформации и тези, които не го правят. Само тези икономики, които признават важността на Четвъртата индустриална революция, ще могат да разширят възможностите за своя народ\", категоричен е Шваб. \r\nДокато САЩ получиха най-доброто цялостно представяне, докладът разкри тъжно заключение: повечето икономики са далеч от границата на конкурентоспособността. Аржентина е най-лошата икономика сред страните от Г-20, според доклада. \r\nДокументът също така отбелязва уязвимостта на САЩ, включително отслабването на социалната структура и обезсилващата се ситуация в областта на сигурността, вследствие на на насилието в страната, което е пет пъти по-високо от средното за развитите икономики. САЩ изостават от най-напредналите икономики в здравния стълб, като продължителността на живота е три години по-ниска от средната (67,6 г.)  \r\nНай-слабият стълб в целия спектър е способността за иновации и овладяването на процеса „от генерирането на идеи до комерсиализацията на продуктите\", подчертават от редакцията. \r\n*** Настояват Тереза Мей да иска удължаване на преходния период на Брекзит, пише британският вестник  The Times . \r\nМинистърът на търговията Лиъм Фокс предложи вчера Великобритания да поиска  удължаване на преходния период „с няколко месеца“ след края на декември 2020 г., според източник на изданието. \r\n19-месечният преходен период започва след 29 март следващата година и поддържа съществуващите връзки с ЕС без представителство в Европейската комисия или в Европарламента. \r\nТереза Мей трябва да търси нов план, след като ЕС отхвърли версията ѝ за справяне с проблема с ирландската граница, в случай че Лондон и Брюксел не могат да се споразумеят за търговска сделка или условия за бъдещи отношения. \r\nТя искаше цялото Обединено кралство да остане в митнически съюз с ЕС, за да избегне проверки и твърда граница в Ирландия. \r\nПремиерът обаче каза в понеделник пред депутатите, че ЕС е отхвърлил плана ѝ и настоява само Северна Ирландия да остане в митническия съюз, като ефективно създава граница в Ирландско море. \"Това е много голям проблем\", каза източник от кабинета. Главният прокурор Джефри Кокс заяви вчера, че предложеният от ЕС защитен механизъм ще означава Северна Ирландия  да бъде \"откъсната от Обединеното кралство\" и би означавал, че \"Обединеното кралство няма да има лост в бъдещите разговори\", казаха източници. Джулиан Смит, лидер на парламентарната група на консерваторите в парламента, каза, че подобен план няма да мине през парламента. \r\nФокс предложи една от възможностите за предотвратяване на кризата да бъде удължаване на преходния период, за да се даде повече време за сключване на сделка за свободна търговия. Това ще избегне необходимостта от въвеждане на предпазния механизъм през 2021 г., предложи той. \r\nДруг правителствен източник каза, че Обединеното кралство не е изоставило опитите да сключи митническо споразумение с ЕС относно предпазния механизъм, но заяви, че е \"много трудно\" да се види, че той работи. \r\nФилип Хамънд, финансовият министър  и Грег Кларк, министъра на икономиката, са съгласни да се удължи преходният период. \r\n***", "date": "2018.10.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/17/2579217/d-r-andrey-kehayov-yuemf-zdraveopazvaneto-nyama-nuzhda-ot-politicheska-demagogiya-i-vot-na-nedoverie-a-ot-konstruktiven-debat.html", "text": "Вотът на недоверие на тема „Здравеопазване“ е прибързан: достатъчно с политическата демагогия – първата стъпка е конструктивен дебат. Това каза в сутрешния блок „Добро утро, България“ на  Радио „Фокус“   д-р Андрей Кехайов, президент на Югоизточно-европейски медицински форум (ЮЕМФ). Според него проблемите в сферата на здравеопазването у нас не са нови, а са резултат от нерешени преди 10 години такива. Комплексен план, включващ законодателни промени, единодействие на институциите в една посока и максимално използване на наличния капацитет са първите стъпки в посока подобряване на системата и условията за работа в нея, уточни д-р Кехайов. „ Преди 10 години ние поставихме въпроса, че ще има сериозен проблем с човешките ресурси – той вече е факт, че ще има проблем с трудовите ресурси, финансите, ако не се управляват правилно, ако не се балансира системата, не се получава онази устойчивост, от която не теоретично, а чисто практично се нуждае системата. Какво донесе този осигурителен модел? Къде се допуснаха грешките? Кой не взе адекватни мерки по отношение базовите проблеми, които има в системата? Аз не чух от предложените варианти за дискусия алтернативни предложения. Какво ако се спре това, ще бъде направено, или на някои им харесва статуквото? По-отговорното и по-сериозно поведение е действително да бъде проведен този експертно-политически обществен дебат и то с казването на нещата с истинските им имена“, коментира д-р Кехайов. За качествено здравеопазване е необходими да се увеличи средната продължителност на живота на българина, което е възможно само чрез целенасочена политика и инвестиции в сферата, посочи д-р Андрей Кехайов. Прогнози в по-дългосрочен план ще са полезни, но без общи действия от страна на всички заинтересовани и след 10 години няма да сме свидетели на развитие, а на пълен срив в системата на здравеопазването, уточни д-р Кехайов.", "date": "2018.10.17", "title": "Д-р Андрей Кехайов, ЮЕМФ: Здравеопазването няма нужда от политическа демагогия и вот на недоверие, а от конструктивен дебат"}
{"url": "http://www.focus-news.net/news/2018/10/17/2579248/vratsa-zapechatani-sa-dve-avtoshkoli-v-oblastta-zaradi-ustanoveni-nerednosti.html", "text": "След извършени проверки на всички автошколи на територията на област Враца два центъра за подготовка на водачи на МПС бяха запечатани за установени нередности. Това съобщиха от  ОДМВР - Враца . Проверките са планирани и проведени по идея на ръководството на ОДМВР - Враца и в тях се включиха служители на сектор „Противодействие на икономическата престъпност“ при ОДМВР - Враца,  представители на  Изпълнителната агенция „Автомобилна администрация“ - София и НАП - Велико Търново. \r\nЗапечатаните автошколи са на територията на град Враца. Проверяващите са установили  нередности  във водената документация при подготовката на водачите, което поставя въпроса, дали записаните за обучение са преминали реална теоретична подготовка в двете школи. При проверките си в двата пункта, в дните и часовете обявени за теоретична подготовка, проверяващите не са установили воденето на такава, както и липсата на курсисти. Проверена и иззета е водената в центровете документация, която ще бъде задълбочено  проверена и анализирана. Ще бъдат проверени и финансовите постъпления и начина на тяхното отчитане пред НАП. Съставени са актове и са  издадени заповеди за принудителна административна мярка. Двете школи са  запечатани.  \r\nИзвършените проверки на територията на област Враца имат за цел да проверят качеството на обучението в школите за шофьори, а една от причините е зачестилите катастрофи с жертви и пострадали в област Враца.", "date": "2018.10.17", "title": "Враца: Запечатани са две автошколи в областта заради установени нередности"}
{"url": "http://www.focus-news.net/news/2018/10/17/2579239/boris-yachev-nfsb-ne-se-stigna-do-razgovor-za-evroizborite-poradi-nepremerenite-deystviya-i-klevetite-na-volen-siderov.html", "text": "До разговор за евроизборите така и не стигна поради непремерените действия на Волен Сидеров и клевети по отношение на представители на НФСБ. Това каза пред журналисти в парламента секретарят на ПГ на „Обединени патриоти“ и зам.-председател на НФСБ Борис Ячев в отговор на въпрос ще се явят ли трите партии от малката коалиция заедно на европейските избори, предаде репортер на  Агенция „Фокус“ . „Бяхме готови да проведем този разговор. Имаше изявления на Валери Симеонов, че до месец НФСБ ще реши и ще даде отговор как и по какъв начин ще участва в европейските избори“, заяви той. „В момента сме в ситуация, в която този въпрос пред нас не стои“, посочи Борис Ячев. \r\nБиляна ИВАНОВА", "date": "2018.10.17", "title": "Борис Ячев, НФСБ: Не се стигна до разговор за евроизборите поради непремерените действия и клеветите на Волен Сидеров"}
{"url": "http://www.focus-news.net/news/2018/10/17/2579250/kathimerini-gratskiyat-prezident-se-protivopostavi-na-referendumite-i-pryakoto-izbirane-na-darzhavniya-glava.html", "text": "Прибягването до пряка демокрация създава риск от изостряне на разпространението на популизма, а изборът на президент от народа може да подкопае съществуващата система на управление, заяви гръцкият президент Прокопис Павлопулос в дискусия в парламента на Кипър, съобщава електронното издание на атинския вестник  Kathimerini . \r\nРеферендумите, според Павлопулос обикновено се използват за легитимиране на решения, които вече са взети от онези, които ги организират. Държавният глава на Гърция допълни, че се противопоставя на прякото избиране на президента, тъй като това може да доведе до „един вид диархия\". \r\nОт редакцията припомнят, че последният референдум в Гърция бе проведен през 2015 г. – за излизане на страната от еврозоната.  Тереза Герова", "date": "2018.10.17", "title": "Kathimerini: Гръцкият президент се противопостави на референдумите и прякото избиране на държавния глава"}
{"url": "http://www.focus-news.net/news/2018/10/17/2579253/dobrich-obshtinata-shte-se-vklyuchi-v-natsionalnata-sedmitsa-na-dostapa-do-dobrata-hrana.html", "text": "Общината ще се включи в Националната седмица на достъпа до Добрата храна. Това съобщиха от пресцентъра на  Община Добрич . По случай Световния ден на прехраната (16 октомври), който се чества в България от 2006 г., стартира Националната седмица на достъпа до Добрата храна. Седмицата се организира от Фондациите „Българска Месна Традиция” и „Евро-Ток България”. Символът на седмицата е ЗЕЛЕНИЯТ КАРТОН. Община град Добрич се присъединява към идеята като организира на 18 октомври от 11.00 часа съвместно събитие на ЦНСТДБУ-3 и хлебопекарна \"Ради Брет\" - Добрич. Децата и учениците от центъра ще имат възможността да се срещнат с производителя на добра храна и да научат от технолог и майстор тайните на качественото производство на добрият хляб. По този начин ще се създаде позитивна обществена нагласа у най-младите към Достъпа до добрата храна.  Събитието ще се състои в хлебопекарната в жк. „Добротица”.", "date": "2018.10.17", "title": "Добрич: Общината ще се включи в Националната седмица на достъпа до Добрата храна"}
{"url": "http://www.focus-news.net/news/2018/10/17/2579251/pregled-na-osnovnite-temi-vav-velikotarnovskiya-pechat.html", "text": "„Туроператори аут от регистъра заради нередовни документи“, е акцент от областния всекидневник  „Янтра Днес” . Три туристически фирми, регистрирани като туроператори със седалище във Велико Търново, са заличени от Националния туристически регистър. Това са Сигма Холидей ООД, Магелан груп ООД и Бон воаяж БГ ООД, показват данните в регистъра, като причината е, че компаниите не са представили задължителна застраховка „Отговорност на туроператора“, което е задължително условие за извършване на подобна дейност.   \r\n„Доброволци от БМЧК раздадоха 100 порции боб на нуждаещи се“, е друго заглавие от ежедневника. Доброволци от БМЧК във Велико Търново раздадоха безплатен обяд на десетки нуждаещи се в центъра на града. Благотворителната трапеза младежите посветиха на Световния ден на глада – 16 октомври, като за целта бяха подготвени 100 порции бобена яхния и две филийки хляб.  \r\n„Вкусни шедьоври от цяла България показаха на фестивала „Житената питка“ в Стражица“, е тема от страница трета на ежедневника. „Болницата в Горна Оряховица плаща обучението на 7 студенти и специализанти”, четем на страница четвърта в изданието. На страница осма е публикуван материал със заглавие: „Легендата Джони Велинов пред ежедневника: „Оставаха ми 28 дни живот, спортист от Варна ми даде втори шанс“.   \r\n„Мирослав Ангелов е новият рали шампион на България“, е акцент от спортната страница на вестникa. \r\n„Четвърта година политологът Евгений Дайнов си произвежда сам ток в Миндя“, е заглавие от първа страница на другия областен ежедневник -  „Борба“ . Четвърта година проф. Евгений Дайнов сам си произвежда ток в къщата си в Миндя. Той има в двора си фотоволтаична инсталация, която дава 5 киловата енергия в денонощие. Съоръжението е струвало около 10 000 лева, а догодина политологът ще го сменя с нов модел от Китай, който ще струва три-четири пъти по-евтино и ще произвежда 12 киловата ток.  \r\n„Имоти в Беляковец, Присово и Малки чифлик с по-високи цени от старата столица“, е друга тема от ежедневника. Пазарът на апартаменти във Велико Търново вече е достигнал своя пик и цените ще падат заради липса на интерес, коментира Тодор Тодоров – собственик на една от най-големите местни агенции за недвижими имоти. Според него за последните две години, ръстът в цените на жилища в областния център е около 20 на сто, но вече е налице свръхпредлагане, което ще се отрази и на реалните сделки.  \r\n„Останки на бебе, положени в гърне, намери доц. Деян Рабовянов на Трапезица“, „Ученици от ОУ „Св. Патриарх Евтимий“ правят музикална телевизия“, „Корейци са най-големият данъкоплатец в Златарица“, са други заглавия във всекидневника.  \r\n„Мирослав Ангелов и Еди Савов спечелиха рали „България“ и автомобилния шампионат на страната“, „Стефани Бижева с бронз от международен турнир в Македония“ и „СКХТ „Дунав“ със злато от първенството по хокей на трева за деца“, са акценти от спортната страница на изданието.", "date": "2018.10.17", "title": "Преглед на основните теми във великотърновския печат"}
{"url": "http://www.focus-news.net/news/2018/10/17/2579249/burgas-v-obshtinata-shte-se-provede-preskonferentsiya-za-predstavyane-na-natsionalna-programa-detsko-zdrave-pirogov.html", "text": "От 12.00 часа на 18 октомври в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“. Това съобщиха от пресцентъра на  Община Бургас . Тя предлага безвъзмездни прегледи на деца от доказани специалисти в областта на УНГ, хирургия, ортопедия, урология, неврохирургия, офталмология, кардиология и др. Така се прави профилактика и диагностика на редица хронични заболявания, които могат да бъдат овладени по-успешно в ранна възраст. Екипът на Програмата ще преглежда деца в Бургас със съдействието на Общината. На пресконференцията ще бъде дадена повече информация за това кога и къде ще се осъществяват прегледите.", "date": "2018.10.17", "title": "Бургас: В Общината ще се проведе пресконференция за представяне на Национална програма „Детско здраве – Пирогов“"}
{"url": "http://www.focus-news.net/news/2018/10/17/2579252/kyustendil-pensionerskite-klubove-v-grada-organizirat-pregled-na-hudozhestvenata-samodeynost.html", "text": "Пенсионерските клубове в Кюстендил организират преглед на художествената самодейност. Това съобщи за  Радио „Фокус” – Кюстендил  Малинка Чингарска, председател на Съюз на пенсионерите – Кюстендил. Инициативата ще се проведе за пета поредна година. Тя ще започне от 11.00 часа в голямата зала на читалище „Братство”. „Ентусиазмът на хората е голям, виждам, че те имат голямо желание да участват в подобни прояви”, каза Малинка Чингарска. По време на прегледа на художествената самодейност ще има класиране и награди. Целта на проявата е да бъде популяризирана художествената самодейност и най-вече чрез него възрастите хора да се чувстват полезни и да намират място за изява техните групи и състави. \r\nВенцеслав ИЛЧЕВ", "date": "2018.10.17", "title": "Кюстендил: Пенсионерските клубове в града организират преглед на художествената самодейност"}
{"url": "http://www.focus-news.net/news/2018/10/17/2579255/plovdiv-zhandarmeriya-i-spetsializirani-politseyski-sili-ohranyavat-sabaryaneto-na-nezakonnite-postroyki-v-sheker-mahala.html", "text": "Жандармерия и специализирани полицейски сили охраняват събарянето на незаконните постройки в „Шекер махала“, предаде репортер на  Радио „Фокус“ - Пловдив . В момента в махалата се събарят 21 незаконно изградени жилищни постройки. По думите на районния кмет Ральо Ралев полицията е получила информация, че около 150 цигани са се опитали да саботират събарянето на постройките тази сутрин заради това на място са пристигнали не само жандармеристи, а и специализирани полицейски сили. В момента в кордон с щитове те охраняват събарянето на постройките. По-рано циганите са се опитали да блокират движението, но по думите на Ралев полицията си е свършила професионално работата и напрежението е овладяно. \r\nРайонният кмет каза още, че на крайно нуждаещите се, които остават без подслон тази вечер им е предложено временно социално жилище от общината, но нито един от обитателите на тези постройки не е приел. Ралев отбеляза, че това са постройки, направени през последните 10 години от хора, които нямат адресна регистрация в Пловдив и са пристигнали от другаде.  \r\nМиналата година по Коледа 7 от същите тези постройки изгоряха и 5 от тях са били възстановени, въпреки предупрежденията на кмета, че това е общинска собственост и това е незаконно. \r\nЦветана ТОНЧЕВА", "date": "2018.10.17", "title": "Пловдив: Жандармерия и специализирани полицейски сили охраняват събарянето на незаконните постройки в „Шекер махала“"}
{"url": "http://www.focus-news.net/news/2018/10/17/2579258/", "text": "Зоополиция във всяко районно управление е ключът към намаляване броя безстопанствени животни и агресията срещу тях. Това каза в сутрешния блок  „Добро утро, България“   на  Радио „Фокус“   Явор Гечев от Фондация \"Четири лапи\". По думите му положителната тенденция през последната година за намаляване броя на бездомните кучета в най-големите градове у нас се дължи на масова кастрация, изграждане на култура на отговорно отглеждане на домашни животни и все повече осиновени безстопанствени. Не само гражданите, но и местната власт показват безотговорност, а разследващите органи често не са запознати с правилата и санкциите, допълни той. „В големите градове – София, Варна, Пловдив, Бургас, Велико Търново и Русе нещата се случват малко по-бързо, но в малките населени места отношението към темата за защитата на животните е изключително пренебрежително на всяко едно ниво. Там хората са обвързани в много по-голяма степен и ефективността на контролните органи е много по-слаба. Трябва да има активно гражданско общество – когато хората станат свидетели на престъпление спрямо животни, трябва да се сезират институциите, най-вече полицията и Прокуратурата. Разследващите органи трябва да са наясно, че насилието над животни не е пренебрежително, а много сериозно престъпление“, коментира Явор Гечев. Той изрази надежда от следващата година да има решение на Общински съвет София за предоставяне на средства за ремонт на действащия приют в града, който да функционира чрез нов модел на управление – с акцент върху осиновителните кампании. Този модел е приложим и в малките населени места и като най-добро и евтино решение на проблема с безстопанствените животни, обясни Гечев.", "date": "2018.10.17", "title": "Явор Гечев, Фондация „4 лапи: Зоополиция във всяко районно управление е ключът към намаляване броя безстопанствени животни и агресията срещу тях"}
{"url": "http://www.focus-news.net/news/2018/10/17/2579254/plovdiv-obshtinskiyat-savet-v-asenovgrad-otkri-protsedura-za-izbor-na-sadebni-zasedateli-v-rayonniya-sad.html", "text": "Общинският съвет в Асеновград откри процедура за избор на съдебни заседатели в Районния съд с мандат от 4 години. Това съобщиха за  Радио „Фокус“ – Пловдив  от пресцентъра на Общината. Кандидатите за съдебни заседатели трябва да отговарят на условията на чл.67 ал.1 от Закона за съдебната власт. Заявления се подават в деловодството на Общински съвет – Асеновград.  \r\nКъм заявлението се прилагат подробна автобиография, подписана от кандидата, нотариално заверено копие от диплома за завършено образование, медицинско удостоверение, че лицето не страда от психическо заболяване, данни за контакт на две лица, към които общинските съвети да се обръщат за препоръки, мотивационно писмо, също писмено съгласие, декларация за липса на обстоятелствата по чл. 67, ал. 3; както и документ за извършена проверка по реда на Закона за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, ако са родени преди 16 юли 1973 година. Срокът за подаване на заявленията е до 30 ноември.", "date": "2018.10.17", "title": "Пловдив: Общинският съвет в Асеновград откри процедура за избор на съдебни заседатели в Районния съд"}
{"url": "http://www.focus-news.net/news/2018/10/17/2579259/burgas-obshtinata-otdava-24-targovski-obekta-pod-naem-za-5-godini.html", "text": "Община Бургас откри процедура за отдаване под наем за срок от 5 години на 24 търговски обекта, разположени на комуникативни места в град, съобщиха от пресцентъра на  Общината . „Всеки, който има желанието да ги използва и добра идея как почтено да изкара печалба от тях, предлагайки качествена услуга, е добре дошъл да участва“, посочват още от Община Бургас. Крайният срок за закупуване на документация за търга е до 16.00 часа на 29 октомври 2018 г. „Дотогава има достатъчно време всеки с интерес по темата да се запознае с подробностите и при желание да извърши оглед на предлаганите търговски обекти. Те са разположени в близост до училища, автобусни спирки, на площад „Св. св. Кирил и Методий“, в подлезите на УМБАЛ, РУМ „Младост“ и ул. „Янко Андонов“, до кръстовище „Трапезица“, все места, откъдето преминават много хора“, отбелязват от Общината. \r\nСписък на обектите и условията за кандидатстване, съгласно заповед на кмета на Бургас Димитър Николов, е публикуван  .", "date": "2018.10.17", "title": "Бургас: Общината отдава 24 търговски обекта под наем за 5 години"}
{"url": "http://www.focus-news.net/news/2018/10/17/2579256/vratsa-pistolet-i-boepripasi-sa-izzeti-pri-proverka-na-targovski-obekt-v-grada.html", "text": "Пистолет и боеприпаси са иззети при проверка на търговски обект в града. Това съобщиха от  ОДМВР - Враца . Полицейските действия са проведени на 16 октомври 2018 г. По време на специализираната полицейска операция в град Враца при проверка в търговски обект полицейските служители са намерили и иззели пистолет и 98 боеприпаса от различен калибър. Установено е, че за съхранението на пистолета и боеприпасите няма издадено разрешение. Образувано е бързо производство.", "date": "2018.10.17", "title": "Враца: Пистолет и боеприпаси са иззети при проверка на търговски обект в града"}
{"url": "http://www.focus-news.net/news/2018/10/17/2579257/sport-braziliya-pobedi-arzhentina-v-dobavenoto-vreme-v-otsastvieto-na-mesi.html", "text": "Бразилия победи Аржентина с 1:0 с гол в добавеното време на „Суперкласико“, игран във вторник вечер на стадион „Кинг Абдула Спортс Сити“ в Саудитска Арабия. В отсъствието на Меси единственото попадение в срещата отбеляза защитникът Жоао Миранда три минути след края на редовното време. \r\nТака Бразилия спечели „Суперкласико и взе реванш за загубата със същия резултат в предишното издание.  То се състоя през месец юни миналата година, когато Аржентина се наложи с гол на Меси пред почти 96 000 зрители на стадион MCG (Мелбърн Крикет Граунд) в Австралия.  \r\nВенцислав ДРАГОМАНОВ", "date": "2018.10.17", "title": "Спорт: Бразилия победи Аржентина в добавеното време в отсъствието на Меси"}
{"url": "http://www.focus-news.net/news/2018/10/17/2579260/plovdiv-selata-stoletovo-i-vasil-levski-sa-s-narusheno-vodopodavane-zaradi-avarii.html", "text": "Жителите на селата Столетово и Васил Левски са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК-Пловдив. С нарушено водоподаване са живущите в района на ул. „Средна гора“ в град Карлово, както и жителите на град Клисура, заради авария на ул. „Ралча“. Без вода са и част от домакинствата в град Хисаря, заради авария на водопровод на кръстовището на ул. „Васил Петрович“ с ул. „Петко Каравелов“, както и живущите в района на бившия стопански двор в село Труд. \r\nЕкипите работят по отстраняването на авария и на територията на град Пловдив. За неопределен период от време е нарушено водоподаването към живущите в района на улиците „Златна панега“, „Полк. Сава Муткуров“ и „Сърнена гора“. \r\nТони МИХАЙЛОВ", "date": "2018.10.17", "title": "Пловдив: Селата Столетово и Васил Левски са с нарушено водоподаване заради аварии"}
{"url": "http://www.focus-news.net/news/2018/10/17/2579261/mkd-makedoniya-deputatite-prodalzhavat-parlamentarniya-debat-za-konstitutsionni-promeni.html", "text": "Заседанието в македонския парламент, на което депутатите спорят за определяне на необходимостта от предложението на правителството за конституционни промени за прилагане на договора за името с Гърция, продължава и в сряда, отбелязват в редакцията на скопското електронно издание  МКД .  \r\nНа втория ден от дебата управляващото мнозинство и опозицията останаха на своите позиции „за“ и „против“ промените в Основния закон на страната.  \r\nЗа народните представители от ВМРО-ДПМНЕ договорът от Преспа е вреден, политически и юридически мъртъв, а при сключването му не са спазени положенията в Конституцията и Правилника за дейността на Събранието. Според парламентарното мнозинство обаче не е възможно да бъде постигнато по-добро споразумение. Коалицията в Скопие предупреди, че ако договорът с Гърция пропадне, Македония ще остане изолирана.  \r\nЗаседанието трябва да започне в 12:00 часа местно време (13:00 часа българско време). Тереза Герова", "date": "2018.10.17", "title": "МКД (Македония): Депутатите продължават парламентарния дебат за конституционни промени"}
{"url": "http://www.focus-news.net/news/2018/10/17/2579266/aleksandar-sabanov-obedineni-patrioti-hipotezite-vav-vetoto-na-prezidenta-po-zakona-za-darzhavnata-sobstvenost-sa-tvarde-nelogichni.html", "text": "Хипотезите във ветото на президента по Закона за държавната собственост са твърде нелогични. Това каза народният представител от ПГ на „Обединени патриоти“ Александър Сабанов пред журналисти за ветото на президента върху Закона за държавната собственост, предаде репортер на  Агенция „Фокус“ . „ПГ на „Обединени патриоти“ нямаме решение на групата как ще гласуваме, не е обсъждано“, каза той. По думите му текстовете са се изчистили максимално от гледна точка на опозицията и управляващите. „Както се видя в зала опозицията се въздържа, но нямаше изказвания. Чисто юридически мотиви може би използва президента“, каза Сабанов. По думите му в текстовете става въпрос държавата да апортира в държавата, а не тя да дава на частници. „Това не прави забранителния списък излишен“, допълни още депутатът от ПГ на „Обединени патриоти“. Той уточни, че ветото ще мине през комисиите и ако има неща, които притесняват обществото, може депутатите да се съобразят с това.  \r\nДеница КИТАНОВА", "date": "2018.10.17", "title": "Александър Сабанов, „Обединени патриоти“: Хипотезите във ветото на президента по Закона за държавната собственост са твърде нелогични"}
{"url": "http://www.focus-news.net/news/2018/10/17/2579264/burgas-festival-na-maskaradnite-igri-narodnoto-i-hudozhestveno-tvorchestvo-shte-se-provede-v-grada-ot-19-do-21-oktomvri.html", "text": "Първо издание на Фестивал на маскарадните игри, народното и художествено творчество ще се проведе в Бургас в дните от 19 до 21 октомври. Това съобщиха от пресцентъра на  Община Бургас . Официалният старт ще бъде даден от 16.00 часа на 19 октомври на площад \"Тройката\". В кратката откриваща програма ще се включат Детска фолклорна група \"Звъника\", с ръководител Ваня Дженезова, и Школа по гайда при НЧ \"Паисий Хилендарски 1928\" - \"Меден рудник\", с ръководител Георги Миронски, както и Вокална група \"Галакси\" при НЧ \"Просвета 1927\" - кв. \"Долно Езерово\". \r\nДефилето на участниците ще започне от 10.30 часа на 20 октомври. То ще тръгне от сградата на Община Бургас към площад \"Тройката\", като ще бъде водено от Кукерска група \"Каваклии\" - кв. \"Долно Езерово\", която и ще открие конкурсната част в 11.00 часа.  \r\nТретият ден е насочен към най-малките, които ще могат да рисуват маски и да работят с глина.  \r\nЕто и цялата програма на тридневния фестивал: 19 октомври \r\n- 08:00 - 10:00 часа - разполагане на участниците в изложението \"Българско е\"; \r\n- 16:00 часа - откриване на Фестивал на маскарадните игри, народното и художествено творчество; \r\n- 16:30 - 18:00 часа - програма от читалищата в к-с \"Меден рудник\" и кв. \"Долно Езерово\"; \r\n- 18:00 часа - закриване на деня с българско хоро; 20 октомври \r\n- 10:30 часа - начало на дефилето на маскарадните групи от пл. \"Атанас Сиреков\" (пред сградата на Община Бургас) към площад \"Тройката\"; \r\n- 11:00 часа - начало на представянето на маскарадните групи; \r\n- 15:00 часа - обявяване на наградите; \r\n- 16:00 часа - посетителите ще имат възможност да поиграят български танци под съпровода на музика; 21 октомври \r\n- 10:30 часа - забавления за деца - \"Нарисувай ми кукер\". Ще се даде възможност за провокиране на художествените умения и фантазии на децата - моделиране с глина, рисуване с моливи и тебешир под надзора на родителите; \r\n- 12:00 часа - закриване на Фестивала с фолклорна детска забава.", "date": "2018.10.17", "title": "Бургас: Фестивал на маскарадните игри, народното и художествено творчество ще се проведе в града от 19 до 21 октомври"}
{"url": "http://www.focus-news.net/news/2018/10/17/2579265/sofiyska-rayonna-prokuratura-zadarzha-za-72-chasa-18-godishen-mladezh-za-iznasilvane-na-nepalnoletno-momiche.html", "text": "Софийска районна прокуратура задържа за 72 часа 18-годишен младеж за изнасилване. Това съобщиха от пресцентъра на  Прокуратура на Република България . Под ръководството и надзора на Софийската районна прокуратура е образувано и се води досъдебно производство, в хода на което към наказателна отговорност е привлечен Д. Михайлов, на 18 години. В периода между 23.00 часа на 15 октомври 2018 г. и 02.00 часа на 16 октомври 2018 г. в град София, кв. „Факултета“, в тревните площи зад бл. 8 в изнасилил момиче с инициали Ц. Б. (на 14 години), като я принудил към това със сила (съборил я на земята) и заплашване (казал ѝ, че ще я набие). Към момента Михайлов не е осъждан. \r\nПредвид високата обществена опасност на деянието, наблюдаващият прокурор е постановил задържането на обвиняемия за срок до 72 часа, като е разпоредено привеждането му в сградата на СРС на 19 август 2018 г. - за разглеждане на искане за вземане спрямо него на мярка за неотклонение „Задържане под стража“.", "date": "2018.10.17", "title": "Софийска районна прокуратура задържа за 72 часа 18-годишен младеж за изнасилване на непълнолетно момиче"}
{"url": "http://www.focus-news.net/news/2018/10/17/2579268/okrazhniyat-prokuror-na-stara-zagora-direktorat-na-odmvr-i-predstaviteli-na-inspektsiya-po-truda-pristignaha-na-myastoto-na-intsidenta-v-zavod-arsenal.html", "text": "Окръжният прокурор на Стара Загора, директорът на ОДМВР и представители на Инспекция по труда пристигнаха на мястото на инцидента, станал към 9.10 часа тази сутрин в завод „Арсенал“, предаде кореспондент на  Радио „Фокус“ . При инцидента пострадаха шестима работници от фирмата. Петима са леко пострадали и са без опасност за живота, като им е оказана помощ в Спешния център в Казанлък. Един от пострадалите е с по-тежки наранявания, но също е без опасност за живота. Той ще бъде транспортиран до Стара Загора. \r\nСлавяна ГАЙДАРОВА", "date": "2018.10.17", "title": "Окръжният прокурор на Стара Загора, директорът на ОДМВР и представители на Инспекция по труда пристигнаха на мястото на инцидента в завод „Арсенал“"}
{"url": "http://www.focus-news.net/news/2018/10/17/2579271/sliven-dvama-dushi-sa-zadarzhani-za-pritezhanie-na-11-izsusheni-rasteniya-i-okolo-500-grama-satsvetiya-kanabis.html", "text": "Двама души са задържани за притежание на 11 изсушени растения и около 500 грама съцветия канабис. Това съобщиха от  ОДМВР - Сливен . Двамата са задържани от полицията в Сливен при операция по противодействие на наркоразпространението. На 16 октомври служители от сектор „Противодействие на криминалната престъпност“ към ОДМВР - Сливен са задържали криминално проявения Е.А. на 33 години и 26-годишната С.К. и двамата от град Сливен. При проведените процесуално-следствени действия в жилището на Е.А. са намерени и иззети 11 изсушени растения и около 500 грама съцветия, които при полевия тест  са реагирали на канабис. Иззети са още семена канабис и електронна везна. Двамата са задържани за 24 часа. Работата по случая продължава. Образувано е досъдебно производство.", "date": "2018.10.17", "title": "Сливен: Двама души са задържани за притежание на 11 изсушени растения и около 500 грама съцветия канабис"}
{"url": "http://www.focus-news.net/news/2018/10/17/2579274/api-vremenno-dvizhenieto-po-pat-i-2-ruse-shumen-v-uchastaka-mezhdu-selo-pisanets-i-grad-tsar-kaloyan-se-osashtestvyava-v-edna-lenta-poradi-katastrofa.html", "text": "Временно движението по път I-2 Русе - Шумен в участъка между село Писанец и град Цар Калоян се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Движението се регулира от \"Пътна полиция\".", "date": "2018.10.17", "title": "АПИ: Временно движението по път I-2 Русе - Шумен в участъка между село Писанец и град Цар Калоян се осъществява в една лента поради катастрофа"}
{"url": "http://www.focus-news.net/news/2018/10/17/2579263/ministar-kiril-ananiev-vazlozhil-sam-proverka-po-sluchaya-s-pochinaliya-adrian-petkov-za-da-razberem-koy-e-sgreshil-i-da-si-poeme-otgovornostta.html", "text": "Възложил съм проверка по случая с починалия Адриан Петков, за да разберем кой е сгрешил и да си поеме отговорността. Това каза министърът на здравеопазването Кирил Ананиев на брифинг в Министерски съвет след среща с роднини на 29-годишния Адриан Петков, който почина, докато чакаше за белодробна трансплантация, предаде репортер на  Агенция „Фокус“ . \r\nАнаниев обясни, че е разпоредил със заповед Инспекторатът на Министерството на здравеопазването да направи пълна проверка на Министерството, на Изпълнителната агенция по трансплантации и на Комисията за лечение в чужбина за това, какви разговори са водили с австрийската клиника и с „Евротрансплант“ и къде в този период от време не е свършена работата, за да се стигне до тук. „За да разберем кой е сгрешил и да си понесе отговорността, така че да не се повтарят грешките“, обясни здравният министър. \r\nТой обясни, че разговорът на премиера Бойко Борисов с родителите на Адриан е бил изключително полезен. „Трябва да се проведе донорска кампания, защото без да имаме донори няма как да спасяваме хората. И ще направим всичко възможно да изградим необходимия капацитет донорството и трансплантациите да се извършват в България. Свързал съм се с мои приятели от други страни, които да ни помогнат това да се случи в България“, каза още Ананиев. \r\nЗдравният министър посочи, че за да стане редовен член на „Евротрансплант“, България трябва годишно да имаме 70 донора, а в момента има под 10. „Ако съберем необходимото донорство, можем да ползваме клиниките в Европа, които са на много високо равнище. Започнали сме работа по този въпрос и по изграждането на капацитет у нас, но той отнема продължително време. Разпоредил съм да направим регистър на всички хора, които имат нужда от белодробни трансплантации, така че те да бъдат наблюдавани през цялото време, за да имаме пълна информация за състоянието им по всяко време“, каза още той. \r\nЦветилена СИМЕОНОВА", "date": "2018.10.17", "title": "Министър Кирил Ананиев: Възложил съм проверка по случая с починалия Адриан Петков, за да разберем кой е сгрешил и да си поеме отговорността"}
{"url": "http://www.focus-news.net/news/2018/10/17/2579262/die-zeit-izborite-v-bavariya-sa-sboguvane-s-fundamentalnite-printsipi-na-germanskata-demokratsiya.html", "text": "Изборите в Бавария са едни от най-важните в историята на ФРГ, защото представляват същинско сбогуване с фундаменталните принципи на германската демокрация, уверени са в редакцията на водещия национален ежедневник  Die Zeit . \r\nСпоред изданието Християнсоциалният съюз (ХСС) е приел речника на омраза, характерен за „Алтернатива за Германия“, оставяйки „минимален консенсус“ в провинцията. Партията е „деградирала“, тъй като използва християнската религия като инструмент в предизборната кампания. ХСС е приравнил стабилността на собственото си абсолютно мнозинство в парламента в Мюнхен със стабилността на демокрацията. Планът на лидера на ХСС Хорст Зеехофер за миграцията е израз на собствените му разбирания за мандата му като единствена суверенна власт в Бавария, уверени са в редакцията. \r\nАко баварските избиратели бяха възнаградили всичко това с подкрепата си в гласуването, щеше да бъде открит пътят за процъфтяването на най-агресивния и арогантен консерватизъм. За щастие, според Die Zeit, се случи точно обратното: ХСС бе наказан за това, че след целия този неописуем театър не успя да стане по-силна партия, а тъкмо обратното.  \r\nНо изборния резултат означава много повече, отколкото, че някои демократични и хуманни минимални стандарти на Бавария бяха защитени - това означава също, че десетилетията на специален ореол на ХСС останаха в историята, твърди изданието. Тереза Герова", "date": "2018.10.17", "title": "Die Zeit: Изборите в Бавария са сбогуване с фундаменталните принципи на германската демокрация"}
{"url": "http://www.focus-news.net/news/2018/10/17/2579270/afp-izrael-zatvori-granitsata-s-ivitsata-gaza.html", "text": "Министърът на отбраната на Израел Авигдор Либерман разпореди затваряне на граничните контролно-пропускателни пунктове с Ивицата Газа след ракетна атака от палестинска страна, която доведе до ответни удари, предава  AFP . \r\nСъгласно разпространената информация, Либерман е издал заповед за затваряне на „Керем Шалом“ и „Ереза“, както и ограничаване на зоната, в която е разрешен риболовът, до три мили (около пет километра).  Тереза Герова", "date": "2018.10.17", "title": "AFP: Израел затвори границата с Ивицата Газа"}
{"url": "http://www.focus-news.net/news/2018/10/17/2579269/elena-yoncheva-bsp-pravitelstvoto-e-v-agoniya-teche-bitka-za-postove-i-razpredelenie-na-finansovo-vliyanie.html", "text": "Правителството е в агония, тече битка за постове и разпределение на финансово влияние. Това каза пред журналисти  говорителят на ПГ на „БСП за България“ Елена Йончева за отношенията в коалиция „Обединени патриоти“, предаде репортер на  Агенция „Фокус“ . „Това, което наблюдаваме днес – правителството е в агония. Тече битка за постове, за разпределяне на финансово влияние. Правителството на ГЕРБ е бедствие за България, това правителство си отива, но то остава след себе си катастрофа във всяка една сфера, включително в здравеопазването“, каза Йончева. Тя поясни, че битката на БСП оттук нататък е как ще започне възстановяването на България. \r\nДеница КИТАНОВА", "date": "2018.10.17", "title": "Елена Йончева, БСП: Правителството е в агония, тече битка за постове и разпределение на финансово влияние"}
{"url": "http://www.focus-news.net/news/2018/10/17/2579267/daniela-daritkova-gerb-komisiyata-po-zdraveopazvane-shte-se-angazhira-sas-speshni-zakonodatelni-promeni-koito-da-oblekchat-protsedurite-po-donorstvo-v-balgariya.html", "text": "Комисията по здравеопазване ще се ангажира със спешни законодателни промени, които да облекчат процедурите по донорство в България. Това каза народният представител от ГЕРБ и председател на парламентарната здравна комисия д-р Даниела Дариткова на брифинг в Министерски съвет след среща на роднини на 29-годишния Адриан Петков, който почина, докато чакаше за белодробна трансплантация, с премира Бойко Борисов и министъра на здравеопазването Кирил Ананиев, предаде репортер на  Агенция „Фокус“ \r\n„Решението на Комисията по здравеопазване е в спешен порядък да се ангажира със законодателни промени, които да облекчат процедурите по донорство в България. Смятаме, че всичко това ще даде добра нормативна основа, за да се развие системата за донорство и това да стане мисията, която да продължи семейството на Адриан, въпреки преживяната загуба“, каза още д-р Дариткова. \r\nОт своя страна, братът на Адриан – Алберт Петков, посочи, че има концепция за реформа в цялата здравна система. „Хората трябва да разберат колко е важно да не погребваме шансовете на другите. Съгласни сме да работим за хората, чакащи трансплантации. Но първо трябва да обърнем внимание на българското, а след това и на другите решения. Трябва да взимаме пример от братчето ми и от хората, които бутат нещата, за да стават. Не трябва нещата да са „болен здрав носи“. С г-н Борисов и Министерството на здравеопазването ще направим всичко възможно хората да станат по-информирани относно донорството. Вярвам, че те ще разберат същността. Всичко зависи от нас“, каза още той. \r\nЦветилена СИМЕОНОВА", "date": "2018.10.17", "title": "Даниела Дариткова, ГЕРБ: Комисията по здравеопазване ще се ангажира със спешни законодателни промени, които да облекчат процедурите по донорство в България"}
{"url": "http://www.focus-news.net/news/2018/10/17/2579277/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Последсвията от изборите в Бавария, инцидент с германски хеликоптер в Афганистан и неизвестността в преговорите за Брекзит, са част от основните теми, върху които акцентират изданията във ФРГ. \r\n***  В опит да бъде постигнато споразумение за излизане на Великобритания от структурите на Общността Брюксел е готов да направи отстъпки, подчертават в редакцията на германския национален ежедневник  Die Frankfurter Allgemeine Zeitung . \r\nГлавният преговарящ на Европейския съюз Мишел Барние потвърди, че преходният период, в който почти нищо няма да се промени за гражданите и бизнеса, ще бъде удължен с една година. В замяна Брюксел очаква от министър-председателя на Обединеното кралство Тереза Май да направи компромис в спора за ирландската граница. \r\n***  Изборите в Бавария са едни от най-важните в историята на ФРГ, защото представляват същинско сбогуване с фундаменталните принципи на германската демокрация, уверени са в редакцията на водещият национален ежедневник  Die Zeit . \r\nСпоред изданието Християнсоциалният съюз (ХСС) е приел речника на омраза, характерен за „Алтернатива за Германия“, оставяйки „минимален консенсус“ в провинцията. Партията е „деградирала“, тъй като използва християнската религия като инструмент в предизборната кампания. ХСС е приравнил стабилността на собственото си абсолютно мнозинство в парламента в Мюнхген със стабилността на демокрацията. Планът на лидера на ХСС Хорст Зеехофер за миграцията е израз на собствените му разбирания за мандата му като единствена суверенна власт в Бавария, уверени са в редакцията. \r\nАко баварските избирателите бяха възнаградили всичко това с подкрепата си в гласуването, щеще да бъде открит пътят за процъфтяването на най-агресивния и арогантен консерватизъм. За щастие, според Die Zeit, се случи точно обратното: ХСС бе наказан за това, че след целия този неописуем театър не успя да стане по-силна партия, а тъкмо обратното.  \r\nНо изборния резултат означава много повече, отколкото, че някои демократични и хуманни минимални стандарти на Бавария бяха защитени - това означава също, че десетилетията на специален ореол на ХСС останаха в историята, твърди изданието. \r\n***  Германски транспортен хеликоптери е попаднал под обстрел в северната част на Афганистан, съобщава водещото издание  Der Spiegel . Съгласно информацията, потвърдена от Бундесвера, машината  тип CH-53 е била обстреляна във вторник при изпълнението на полет от Кундуз в Мазари Шариф. \r\nВойниците на борда са отговорили на огъня. Източник от Министерството на отбраната в Берлин потвърди за изданието, че хеликоптерът е успял да завърши полета си и да кацне на летището в Мазари Шариф. Нито един от германските военнослужещи не е пострадал.  \r\nКъм настоящия момент в мисията на НАТО „Решителна подкрепа“ в Афганистан има около 1200 войници от Бундесвера. Тяхната задача е да обучават, консултират и да оказват подкрепа на афганистанските сили за сигурност.  \r\nГермания се включи в мисията през 2015 г. Поради напрегнатата ситуация в Афганистан през март тази година Бундестагът одобри увеличаването на германските войници в мисията от 980 на 1300. Повечето от военнослужещите на Берлин са разположени в база край Масари Шариф. По-малка група е дислоцирана в столицата Кабул. \r\n***", "date": "2018.10.17", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/10/17/2579278/prof-emil-kovachev-sbagal-prof-d-r-d-stamatov-varna-v-svetoven-mashtab-protsentat-na-prezhdevremennite-razhdaniya-e-mezhdu-8-i-10.html", "text": "В световен мащаб процентът на преждевременните раждания е между 8 и 10 %, като в някой скандинавски страни той е по-нисък. Това каза в интервю за  Радио „Фокус“ – Варна  проф. д-р Емил Ковачев, д.м.н, управител на СБАГАЛ „Проф. д-р. Д. Стаматов“ във Варна. Той отбеляза, че през 2017 година броят на недоносените бебета в АГ болницата във Варна е бил 316, като за тази година процентът е сходен. „Процентът на преждевременните раждания остава непроменен в последните 10-15 години, въпреки непрекъснато подобряващите се медицински грижи. Преждевременното раждане е причина за около 60-70% от неонаталната заболеваемост и смъртност“, посочи проф. д-р Емил Ковачев. \r\nПо негови думи през последните години все повече жени отлагат своите репродуктивни планове за след 35-годишна възраст. Според проф. Емил Ковачев този факт се дължи на много фактори, като кариерно и професионално развитие и други. „Реализирането им след тази възраст увеличава процента на стерилитета и някои други тясно специализирани акушерски и медицински компликации“, заяви проф. Емил Ковачев. През последната година най-младата родилка в АГ болницата във Варна е била 13-годишна. „От началото на годината най-младата ни майка е на 15-годишна възраст“, допълни проф. Ковачев. \r\nМарияна ВАЛЕНТИНОВА", "date": "2018.10.17", "title": "Проф. Емил Ковачев, СБАГАЛ „Проф. д-р. Д. Стаматов“ – Варна: В световен мащаб процентът на преждевременните раждания е между 8 и 10 %"}
{"url": "http://www.focus-news.net/news/2018/10/17/2579275/inzh-gavril-rangelov-darzhavno-gorsko-stopanstvo-pazardzhik-dobivat-na-darva-za-ogrev-e-trudna-i-neatraktivna-deynost-i-za-neya-trudno-se-namirat-rabotnitsi.html", "text": "Добивът на дърва за огрев е трудна и неатрактивна дейност и за нея трудно се намират работници, каза за  Радио „Фокус“-Пазарджик  директорът на Държавното горско стопанство в Пазарджик инж. Гаврил Рангелов. Той обясни, че обикновено работниците са с ниска квалификация.  \r\n„В момента върви кампанията по снабдяването на населението с дърва за огрев. В общините, които обслужваме има заявени различни количества. В община Септември имат заявени 4 500 куб. м дърва по кметства, в община Лесичово са заявили 2 100 куб. м. Търсене има и работим за осигуряването на дърва“, коментира Рангелов. Той допълни, че голямото търсене и трудния добив са част от причините за покачването на цените на пазара. По думите му, другата причина е свързана с недостига на работна ръка по добива и извозването, тъй като част от хората са заминали в чужбина, а друга част – да търсят работа в големите градове. \r\nВаня НИКОЛОВА", "date": "2018.10.17", "title": "Инж. Гаврил Рангелов, Държавно горско стопанство-Пазарджик: Добивът на дърва за огрев е трудна и неатрактивна дейност и за нея трудно се намират работници"}
{"url": "http://www.focus-news.net/news/2018/10/17/2579276/stara-zagora-chetirima-ot-postradalite-pri-intsidenta-v-zavod-arsenal-sa-nastaneni-v-bolnitsata-v-kazanlak-s-leki-naranyavaniya-i-bez-opasnost-za-zhivota.html", "text": "Четирима от пострадалите при инцидента в завод „Арсенал“ са настанени в болницата в Казанлък с леки наранявания и без опасност за живота, предаде репортер на  Агенция „Фокус“ . Един от пострадалите е освободен, след като му е оказана медицинска помощ. До болницата в Стара Загора е откаран 23-годишният Димитър Д., който е с гръдна травма, но без опасност за живота. \r\nСлавяна Гайдарова", "date": "2018.10.17", "title": "Стара Загора: Четирима от пострадалите при инцидента в завод „Арсенал“ са настанени в болницата в Казанлък с леки наранявания и без опасност за живота"}
{"url": "http://www.focus-news.net/news/2018/10/17/2579279/55-kilogramov-tumor-na-yaychnika-e-izvaden-ot-patsientka-sled-nyakolkochasova-operatsiya-v-maychin-dom.html", "text": "55-килограмов тумор на яйчника е изваден от пациентка след няколкочасова операция в „Майчин дом“. 65-годишната пациентка е доведена от близките ѝ за преглед в „Майчин дом“ без болки, но със силно подут корем, който затруднява свободното ѝ придвижване. Пациентката е споделила, че е забелязала първите промени още през 2010 г., но в последните няколко години коремът ѝ нараства значително, което вече пречи на всекидневните ѝ занимания и на свободното движение без придружител. След прегледа се установява, че проблемите са предизвикани от гигантска туморна формация, прирастнала към предната коремна стена на жената. Спешно е формиран екип, воден от д-р Алън Начев и включващ д-р Весела Карамишева, д-р Светослав Йоров и д-р Николай Гешев, които се заемат с операция по отстраняване на туморното образувание. По време на оперативната консултация екипът заключва, че това е карцином на яйчника, който е растял бавно в последните 8 години. При сложната интервенция, продължила няколко часа, екипът на д-р Начев извежда от тялото на пациентката над 48 литра течност и отстранява изцяло туморната формация, като хистологичните резултати показват, че става въпрос за злокачествено раково образувание. Постоперативният период, продължил две седмици, също се оказва тежък за наблюдаващия екип и пациентката, тъй като огромният размер на тумора е предизвикал промяна в наляганията в организма и са приложени редица реаниматорни мероприятия с изключителна сложност от екипа на професор Силви Георгиев – завеждащ реанимацията на „Майчин дом“, които буквално спасяват и връщат към живота 65-годишната жена. \r\n„Този случай е изключително рядък и рекорден за територията на България. Поне ние не можахме да открием подобен казус в литературна и интернет справка, с изключение на един сходен в Бразилия и един в Нигерия, затова можем спокойно да заявим, че данните ще предизвикат вълнение в света на медицината. От всички ракови заболявания, ракът на яйчниците е сред често срещаните, но благодарение на добрата диагностика в последните години е почти невъзможно да попаднеш на случай на такъв растеж. Изключително горд съм от действията на екипа, който за пореден път доказва, че в „Майчин дом“ работят най-добрите специалисти“, заяви директорът на болницата професор Иван Костов.", "date": "2018.10.17", "title": "55-килограмов тумор на яйчника е изваден от пациентка след няколкочасова операция в „Майчин дом“"}
{"url": "http://www.focus-news.net/news/2018/10/17/2579281/dobrich-prevantivno-informatsionniyat-tsentar-kam-obshtinskiya-savet-po-narkotichni-veshtestva-organizira-rabotni-sreshti-za-problemite-svarzani-s-narkotitsite-i-mladite-hora.html", "text": "Превантивно-информационният център към Общинския съвет по наркотични вещества организира двудневни работни срещи по проблеми, свързани с наркотичните вещества и младите хора, предаде кореспондент на  Радио „Фокус” – Варна . В Добрич гостува инспектор Петьо Петков от СДВР, отдел „Наркотици“. Днес и утре е предвидено той да се срещне с директори на училища в добруджанския град, за да представи две теми -  „Опасности от употребата на наркотични вещества“ и „Тенденции и иновации при разпространяване на психоактивни вещества“.  \r\nПреди началото на работните срещи в Община град Добрич беше дадена пресконференция. Д-р Емилия Баева, зам.-кмет „Хуманитарни дейности“ подчерта, че в момента в страната се отчита изоставане по отношение на превенцията на употреба и разпространение на наркотични вещества сред младежите, което налага вземане на спешни мерки. „Необходимо е младите хора да научат повече за опасностите от употреба на дрога, за да могат да направят сами своя информиран избор – да употребяват или не\", посочи д-р Баева.  \r\nИнсп. Петков посочи, че обиколките в страната и посещението в Добрич имат за цел да бъде споделен опитът от последните 6 години в столицата за справяне с проблема. Идеята е в страната да бъде създадена мрежа от различни институции, които работят съвместно, в отговор на агресията в производството и разпространението на наркотични вещества. Отчита се тенденция дилърите да са в самите училища. Според Петко децата знаят за това, но няма с кого да споделят проблема. „В този контекст е общото желание на различните институции да си подадат ръка, за да се справят с проблема заедно\", каза инсп. Петков. Той допълни, че само за миналата година са регистрирани над 300 вида нови наркотични вещества.  \r\nВ България са създадени и работят 28 Превантивно-информационни центрове в общините. Възрастта от 14 до 18 години е най-уязвима, заради любопитството, склонността към експериментиране или лични проблеми.  \r\nЖулиета НИКОЛОВА", "date": "2018.10.17", "title": "Добрич: Превантивно-информационният център към Общинския съвет по наркотични вещества организира работни срещи за проблемите, свързани с наркотиците и младите хора"}
{"url": "http://www.focus-news.net/news/2018/10/17/2579283/aleksandar-vuchich-vmesto-da-tushira-prekomernite-ochakvaniya-ot-dialoga-prishtina-gi-podhranva.html", "text": "Държавният глава на Сърбия Александър Вучич изрази разочарованието си от подхода на управляващите в Косово към гражданите, що се отнася до очакванията им от диалога за нормализиране на двустранните отношения. Според Вучуч вместо да тушира прекомерните им очаквания, Прищина ги подхранва, предава  RTK Live . \r\nКоментирайки хода на преговорите между Белград и Прищина, сръбският президент изрази съжаление, че се наложило да чуе някои „безумия“ по отношение на Прешевската долина. Той потвърди, че на 11 ноември ще се срещне с косовския президент Хашим Тачи в Париж, където ще продължат дискусиите по темата. „Всичко може да бъде внесено; затова мълча. Когато чувам безумия за Медведжа, Буяновац и всичко останало, мълча. Нека кажат всичко, което мислят, и ще видим дали можем да постигнем съгласие или не. Явно се съмнявам, виждам, че нищо не излиза от този въпрос, албанците, вместо да тушират очакванията на своето население, те ги подхранват. Напълно противоположно на действията в Белград и Сърбия \", подчерта Вучич. Тереза Герова", "date": "2018.10.17", "title": "Александър Вучич: Вместо да тушира прекомерните очаквания от диалога, Прищина ги подхранва"}
{"url": "http://www.focus-news.net/news/2018/10/17/2579284/mezhdunarodna-konferentsiya-na-tema-zhelezopaten-transport-strategiya-za-razvitie-shte-se-provede-v-sofiya-na-19-oktomvri.html", "text": "На 19 октомври 2018 г. в „Зала София“ на Гранд хотел София, под патронажа на Министерството на транспорта, информационните технологии и съобщенията, ще се състои „Железопътен форум - 2018“. Това съобщиха от пресцентъра на  Национална компания „Железопътна инфраструктура“ .  Събитието ще започне в 10.00 часа. Тази година темата е „Железопътен транспорт – стратегия за развитие“, а организатори са Национално сдружение - Общество на инженерите по железен път (НСОИЖП) и Научно-технически съюз по транспорта (НТСТ). Конференцията с международно участие се осъществява с подкрепата на Национална компания „Железопътна инфраструктура“ (НКЖИ), Асоциация на европейските съюзи на железопътните инженери (UEEIV), Българската асоциация на консултантските фирми по железопътно строителство (БАКФЖС) и Федерацията на научно-техническите съюзи в България (ФНТС).  \r\nВ рамките на форума ще вземат участие организации и фирми, свързани с провеждането на транспортната политика на ЕС в страната, железопътното строителство, предлагането на материали и услуги за нуждите на железопътния сектор, както и извършващи жп превози. В конференцията с международно участие ще се включат и представители на академичните среди.", "date": "2018.10.17", "title": "Международна конференция  на тема „Железопътен транспорт – стратегия за развитие“ ще се проведе в София на 19 октомври"}
{"url": "http://www.focus-news.net/news/2018/10/17/2579273/vazobnoveno-e-izlachvaneto-na-televiziya-alfa.html", "text": "Възобновено е излъчването на телевизия „Алфа“. Програмата на телевизията бе прекъсната на 15 октомври в 19.00 часа. Тогава на екрана се появи съобщението „Телевизия Алфа спря. Питайте правителството защо“. Във вторник вечерта на черен фон с бели букви едно след друго се появиха няколко съобщения, за чийто автор се посочва Волен Сидеров. В тях лидерът на ПП „Атака“ обяви коалиционния си партньор в „Обединени патриоти“ Валери Симеонов за човек на милиардера Джордж Сорос. \r\nТекстовете на съобщенията гласят следното:  \r\n„Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. \r\n„Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеонов, ако не бях се противопоставил яростно“. \r\n„Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“. \r\n„Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. \r\nСъобщенията на телевизията станаха повод депутатите от НФСБ да снемат доверието си от Волен Сидеорв като председател на парламентарната група на „Обединени патриоти“.", "date": "2018.10.17", "title": "Възобновено е излъчването на телевизия „Алфа“"}
{"url": "http://www.focus-news.net/news/2018/10/17/2579285/sofiya-okolo-300-pensioneri-sa-se-sabrali-na-protest-pred-ministerski-savet.html", "text": "Около 300 пенсионери са се събрали на протест пред Министерски съвет, предаде репортер на  Агенция „Фокус“ . Сред исканията на протестиращите са да се преизчислят пенсиите и да бъдат осигурявани на европейско ниво. Те посочват, че България е с най-ниските пенсии в Европа. Протестиращите се заканват, че ще протестират всеки месец. \r\nЦветилена СИМЕОНОВА", "date": "2018.10.17", "title": "София: Около 300 пенсионери са се събрали на протест пред Министерски съвет"}
{"url": "http://www.focus-news.net/news/2018/10/17/2579280/intsidenti-v-orazheyni-zavodi-spravka-agentsiya-fokus.html", "text": "припомня взривовете в оръжейни заводи през последните години.  14 март 2018 г.  \r\nПри инцидент на територията на цех 130 на завод 3 на оръжейния завод „Арсенал“ в Казанлък, загива 27-годишен работник и друг - на 45 години,  е приет в болница с 85% изгаряния, където по-късно умира. Две са основните версии за инцидента - човешка грешка или техническа неизправност. 5 декември 2017 г.  \r\nРаботник на военния завод „Терем – Летец” пострада при изпитание на МИ-24 на летище „Враждебна”. Министърът на отбраната Красимир Каракачанов потвърждава, че става дума за техническа грешка на състава - не бил обезмаслен двигателя, когато е започнал топлия запуск на двигателя.  9 ноември 2017 г.  \r\nПри извършване на проверка на ново технологично оборудване за галванична обработка във \"Вазовските машиностроителни заводи\" в Сопот, поради невнимание, проявено от служител на фирмата-изпълнител на оборудването.  \r\n43-годишен мъж се подхлъзва и пада в една от ваните с киселина. По възможно най-бързия начин пострадалият е изваден, оказана му е долекарска и първа медицинска помощ, след което е бил откаран в Клиниката по изгаряния в УМБАЛ „Св. Георги” в Пловдив с 97% изгаряния. От предприятието уточняват, че мъжът не е служител на ВМЗ. Мъжът по-късно умират от раните си. 13 юли 2017 г.  \r\nВъзниква пожар в механичен цех на завода за боеприпаси „Дунарит“, Русе. Запалването е възникнало във вана с хексан, която се намира в близост до машина за точкови заварки. Няма пострадали при инцидента. 3 април 2017 г.  \r\nПожар избухна на кораб в завод „Флотски арсенал\" във Варна. Сигналът за инцидента е подаден около 10.25 часа в понеделник, когато се е чул взрив в машинното отделение на кей 1 – 3 на дружеството „Терем КРЗ Флотски Арсенал Варна“ ЕООД . Възникналият пожар е потушен за по-малко от половин час. Няма жертви и пострадали при пожара, няма и обгазяване в района. Експлозията е станала на борда на руски танкер, пристигнал в неделя за ремонт в завода. По първоначална информация пожарът е избухнал на танкера след изтичане на запалителни вещества, което е довело до взрив на един от баластните танкове на кораба. 28 май 2016 г.  \r\n53-годишен мъж загива при взрив в цех на завод „Арсенал“ в Мъглиж. Взривът е възникнал по време на пресоване на взривното вещество - хексоген. 25 април 2016 г.  \r\nДвама души загиват от раните си, получени при обгаряне, при възникнало запалване на машина в цех 120 на Завод 3 на територията на фирма „Арсенал“ в Казанлък. Сигналът е подаден на телефон 112 в 10.44 часа. Загинали са специалистът по производство на барути, 53-годишният инж. Върбан Димитров Пешков - технически-директор на Завод 3 и 41-годишният настройчик Румен Райчев. Взривът възниква в помещение за обработване на взривни вещества. 6 юни 2015 Един е загинал и четирима души са тежко ранени след взрив на военен полигон на \"Вазовски машиностроителни заводи\" – Сопот, малко след 12 часа. Взривът е станал на полигона в с. Анево около 11.30 часа. Няколко часа след взрива от Окръжната прокуратура в Пловдив официално съобщиха, че загиналият е цивилен американски гражданин, чужденци са и двамата ранени, единия от които много тежко, а другите двама пострадали са българи. Един от тях е бил преводач.  14 април 2015 г.  \r\nВзривове разтърват Иганово. Инцидентът възниква в производствен цех на ВМЗ „Сопот” за термоглави. Евакуирани бяха и около 60 души от село Иганово.  21 март 2015 г.  \r\nОколо 19.30 часа един от охранителите на Шести холандски склад на ВМЗ-Сопот, намиращ се в землището на село Иганово, подава сигнал за взривове. На място веднага е изпратена пожарна служба, районът е отцепен от полиция. Няма пострадали при инцидента. Няма опасност за населеното място. Складът е на 2 км от селото.  19 декември 2014 г.  \r\nВ с. Мъглиж избухва взрив на частен завод за боеприпаси. Загива един мъж на 51 години, а две жени и още един мъж са ранени. Експлозията става във фирма, специализирана в производството на патрони и ловни муниции. Взривът избухва в 11.27 часа.  1 октомври 2014 г.  \r\nВзрив избухва в цех на „Военен завод – Миджур“ в района на с. Горни Лом, община Чупрене, след 17:00 ч. 15 души са изпепелени при взрива в „Миджур”. Причината е човешка грешка при утилизирането на боеприпаси.  8 август 2014 г.  \r\nВ сутринта в Костенец, в завод „ТЕРЕМ - Цар Самуил” ЕООД, по време на утилизация на боеприпаси искра предизвиква взрив. Получава се искра, която предизвиква експлозия. Пострадалите са 10 души.  28 февруари 2014 г.  \r\nВ цех 130 на Завод 4 на оръжейния комплекс на „Арсенал” край Мъглиж избухва взрив. Вследствие множество травми с около 98% изгаряния загива работещ в завода мъж.  12 септември 2012 г.  \r\nДва взрива разтърсват за по-малко от денонощие военния завод „Арсенал” - Казанлък. Пострадали няма.  5 юни 2012 г.  \r\nСлед 14.40 часа при пътния възел „Петолъчката“ край Ямбол започват серия от взривове в складове за разглобяване на снаряди, собственост на \"Берета Трейдинг\". Базата е бивш завод на \"Терем\" – Трявна. В момента на взрива в нея се намират 13 души, като седем от тях са ранени. Причината е неспазване на трудовата дисциплина и изискванията при работа.  10 януари 2012 г.  \r\nОколо 10.00 часа избухва взрив в едно от поделенията на ВМЗ–Сопот в карловското с. Иганово. Пострадват двама мъже и една жена. Според думите изпълнителния директор на завода се взривява пресформата за иницииращо взривно вещество. Според него е спазена технологичната процедура, тримата работници са с опит. и минават през инструктаж по-рано сутринта в деня на инцидента. При разследването на случая обаче е установено, че пресата не е почистена правилно и това довежда до проблема.  12 ноември 2011 г.  \r\nОколо 09.00 часа се взривяват бивши военни складове, намиращи се между Севлиево и с. Ловнидол. В складовете има около 3 000 снаряда от калибър 152, няма химически и радиоактивни вещества и обгазяване на района. Няма пострадали хора.  21 юни 2011 г.  \r\nЖена на 51 години е ранена тежко при експлозия във Военен завод 4 в с. Мъглиж – филиал на \"Арсенал\" АД. При взрива тя изгубва едната си ръка. На 3 февруари 2010 г. късно вечерта в завод \"Миджур\" за взривни вещества и материали в село Горни Лом, община Чупрене, избухва пожар. Четирима служители на фирмата са пострадали.  9 август 2008 г.  \r\nВ склад на военния завод „Арсенал” в Казанлък избухва пожар, който води до взривове. В склада за готова продукция са съхранявани гранати. Няма жертви.  3 юли 2008 г.  \r\nОколо 6.30 часа във военен склад за боеприпаси в поделение 18250 между Челопечене и Чепинци край София избухва взрив. Експлозиите продължават през целия ден. В поделението се съхраняват излишни за Въоръжените сили боеприпаси, които подлежат на утилизация. Щетите са около 8 млн. лева.  30 ноември 2007 г.  \r\nВзрив в завод „Миджур“ нанася материални щети.  9 октомври 2007 г.  \r\nПри взрив в оръжейното дружество “Арсенал” загива 48-годишният Атанас Атанасов.  23 май 2007 г.  \r\nВ завода „Миджур“ в Горни Лом при експлозия на поточната линия в един от цеховете загива един мъж 28 години, а една 39-годишна жена е ранена.  6 април 2006 г.  \r\nВ завод „Миджур“ избухва пожар, при който загива инж. Илия Симов.  2002 г.  \r\nДве експлозии, следствие от пожар, изпепеляват тогавашния цех за производство на тротил в завода „Миджур“ – с. Горни Лом., но пострадали няма.  9 юли 2000 г.  \r\nМежду хасковските села Александрово, Константиново, Любеново, Родопи, Поляново и Брягово се разразява пожар. Привечер огънят се достига склад за боеприпаси в с. Иваново и довежда до взривове.", "date": "2018.10.17", "title": "Инциденти в оръжейни заводи (Справка „Агенция „Фокус”)"}
{"url": "http://www.focus-news.net/news/2018/10/17/2579282/prof-rumen-gechev-bsp-shte-podkrepim-vetoto-na-prezidenta-tay-kato-s-izmeneniyata-v-zakona-za-darzhavnata-sobstvenost-upravlyavashtite-pravyat-opit-za-pladneshki-grabezh.html", "text": "Ще подкрепим ветото на президента, тъй като с измененията в Закона за държавната собственост управляващите правят опит за пладнешки грабеж. Това каза народният представител от ПГ на „БСП за България“ проф. Румен Гечев пред журналисти за наложеното от държавния глава Румен Радев вето върху Закона за държавната собственост, предаде репортер на  Агенция „Фокус“ . „Запознахме се с мотивите, те са написани блестящо юридически. Да го преведем на разбираем език. Ние ще подкрепим мотивите на президента за ново разглеждане на измененията на Закона за държавната собственост“, каза още проф.  Гечев. По думите му управляващите се опитват да създадат възможности за скрита приватизация на дружества от забранителния списък. „Процесът на приватизация в България е почти приключен. В забранителния списък са останали малко фирми и е изключителна наглост управляващите да се опитват с промени в закона да разрешат така наречените апортни вноски, след което да бъдат приватизирани или на безценица, или почти безплатно дружествата от забранителния списък. Прави чест на президентството, че връща закона за ново гласуване, тъй като в пленарна зала и в комисията бяхме против тези изменения“, коментира още проф. Гечев. По думите му това е опит за пладнешки грабеж от страна на управляващите. \r\nДеница КИТАНОВА", "date": "2018.10.17", "title": "Проф. Румен Гечев, БСП: Ще подкрепим ветото на президента, тъй като с измененията в Закона за държавната собственост управляващите правят опит за пладнешки грабеж"}
{"url": "http://www.focus-news.net/news/2018/10/17/2579287/yambol-georgi-gospodinov-se-zavrashta-v-grada-za-predstavyane-na-vsichkite-nashi-tela.html", "text": "На 1 ноември в Ямбол ще бъде представена новата книга на Георги Господинов – „Всичките наши тела“. Премиерата е в рамките на проявите, организирани от Община Ямбол по повод Деня на народните будители. Това съобщиха от пресцентъра на  Общината . \r\n„Всичките наши тела“ включва 103 „свръхкратки истории”, както ги нарича авторът. Завършена е през януари в Ню Йорк, където той печели една от най-престижните писателски стипендии в света, тази на Нюйоркската обществена библиотека. Най-превежданият съвременен български автор отново провокира с рязка смяна на жанра, като се аргументира с думите: „Днес, когато се говори много и напосоки като в кръчма, добрата къса история идва да ни даде мяра за всяка дума. И за всяка минута. Щè ми се да е така.”. \r\nСрещата на Георги Господинов с публиката в родния му град е с начален час 18.00, в Художествена галерия „Жорж Папазов“. Ямболската премиера на „Всичките наши тела“ се реализира със съдействието на Издателство „Жанет 45“.", "date": "2018.10.17", "title": "Ямбол: Георги Господинов се завръща в града за представяне на „Всичките наши тела“"}
{"url": "http://www.focus-news.net/news/2018/10/17/2579289/shumen-okrazhnata-prokuratura-predade-na-sad-mazh-za-pritezhanie-i-razprostranenie-na-chay-za-pushene.html", "text": "На съд с обвинителен акт Окръжната прокуратура в Шумен е предала 27-годишният Климент М., който без надлежно разрешително придобил и държал с цел разпространение чай за пушене при условията на опасен рецидив. Това съобщиха от пресцентъра на  Апелативна прокуратура - Варна . Подсъдимият ще отговаря за извършено престъпление, което се наказва с лишаване от свобода от 5 до 15 години и глоба от 20 000 до 100 000 лева. \r\nКлимент наел квартира в Шумен, в която придобивал и държал наркотичните вещества. Използвал социалните мрежи, за да „рекламира“ престъпната си дейност. Така квартирата станала сборище на наркозависими,\t които идвали, поръчвали си необходимата доза, която Климент измервал на електронна везна, плащали и си отивали. За това свидетелства ученик от шуменска гимназия, който често оставал при подсъдимия с преспиване.  \r\nЧаят за пушене съдържал амфетамини, ацетон от лакочистител и свидетели по делото разкрили, че след употребата му се чувствали неадекватни.  \r\nЗа краткия престой в наетата квартира, собственикът на имота забелязал, че при 27-годишния наемател постоянно идват много и различни хора. На 12 март тази година хазаинът усетил, че от квартирата се носи силна миризма, но не от тютюнев дим, и заявил на Климент да я освободи на следващия ден.  \r\nНа 13 май в момент, в който изнасял багажа си, дошли полицейски служители. В чантата на Климент били намерени чай за пушене, шишенца лакочистител и няколко грама прахообразна съставка, която се ползвала за направата на наркотичния чай. Иззети били над 20 грама зелена тревиста маса, 0,55 грама амфетамин, електронна везна. При претърсването на освободената квартира били намерени и иззети шишенца от лакочистител и др. вещи.  \r\nПредстои делото срещу 27-годишния Климент М. да бъде насрочено за разглеждане в Шуменския окръжен съд.", "date": "2018.10.17", "title": "Шумен: Окръжната прокуратура предаде на съд мъж за притежание и разпространение на чай за пушене"}
{"url": "http://www.focus-news.net/news/2018/10/17/2579291/sport-belgiya-i-holandiya-s-ravenstvo-11-na-kontrola-v-bryuksel.html", "text": "Националните отбори на Белгия и Холандия завършиха наравно 1:1 контролата помежду си, играна в Брюксел. Така двата тима записаха  второ поредно реми с този резултат, като не се победиха и в Амстердам преди две години, когато играха за последно. \r\nДрис Мертенс откри резултата още в петата минута, а в 27-ата Арно Грьоневелд изравни. Попадението бе дебютно за 21-годишния нападател на Брюж, който е роден в Нигерия и преди да започне като титуляр в контролата имаше само 22 игрови минути за Холандия, записани тази събота при успеха с 3:0 над Германия в Лигата на нациите. Резултати от други контролни срещи: \r\nШвеция – Словакия 1:1 \r\nДания – Австрия 2:0 \r\nАржентина – Бразилия 0:1 \r\nЯпония – Уругвай 4:3", "date": "2018.10.17", "title": "Спорт: Белгия и Холандия с равенство 1:1 на контрола в Брюксел"}
{"url": "http://www.focus-news.net/news/2018/10/17/2579290/smolyan-po-slaba-e-rekoltata-ot-kartofi-v-oblastta-zaradi-poroynite-dazhdove-i-visokata-vlazhnost-prez-lyatoto.html", "text": "По-слаба е реколтата от картофи в област Смолян, заради поройните дъждове и високата влажност през лятото. Това съобщиха за  Радио „Фокус“ – Смолян  от Областна дирекция „Земеделие“ – Смолян. Към 9 октомври има общо добити 16 790 тона картофи, като са реколтирани около 87 % от засетите площи в региона. В сравнение с миналата стопанска година се наблюдава по-ниска реколта от картофи. Основни причини са падналите поройни дъждове, градушки и висока влажност, вследствие на което част от площите засети с картофи бяха засегнати и от мана. Последвалото засушаване не даде възможност на растенията да развият дълбоки корени и от там да образуват клубени, обясниха специалистите. \r\nСредният добив за област Смолян е около 1025 кг картофи от декар. Към момента най-голям среден добив е получен в общините Мадан –  1 600 кг/дка, Баните – 1 200 кг/дка, Девин – 1 200 кг/дка и Рудозем – 1 200 кг/дка. Най-нисък добив се наблюдава в общините Смолян – 700 кг/дка, Борино – 750 кг/дка, Златоград и Доспат – 800 кг/дка. \r\nНели ГЕРГЬОВСКА", "date": "2018.10.17", "title": "Смолян: По-слаба е реколтата от картофи в областта, заради поройните дъждове и високата влажност през лятото"}
{"url": "http://www.focus-news.net/news/2018/10/17/2579288/evropeyskata-komisiya-odobri-nova-darzhavna-pomosht-za-sertifitsirane-na-stopanstva-v-sektor-plodove-i-zelenchutsi-po-standarta-globalgap.html", "text": "Европейската комисия одобри нова държавна помощ „Помощ за сертифициране на стопанства в сектор „Плодове и зеленчуци“ по стандарта GLOBALG.A.P.”, с номер в публичния регистър на държавните помощи - SA.52178 (2018/XA). Това съобщиха от пресцентъра на   Министерството на земеделието, храните и горите . Схемата е разработена и ще се прилага по предложение на браншовите организации в сектор „Плодове и зеленчуци“.  \r\nЦелта на помощта е чрез подкрепа на земеделските стопани за въвеждане на стандарта GLOBALG.A.P. да се оптимизира процесът по производство на качествени селскостопански продукти в сектор „Плодове и зеленчуци“, да се намали използването на химически суровини и да се сведе до минимум вредното въздействие върху околната среда.   \r\nПодпомагането е насочено към малки и средни предприятия - земеделски стопани и към признати групи или организации на производители в сектор „Плодове и зеленчуци” за първоначално въвеждане на стандарта GLOBALG.A.P.  \r\nРазмерът на помощта е до 1 200  лв. с включено ДДС, на бенефициер годишно и до 5 000 лв., с включено ДДС на група/организация на производителите годишно, за дейности по сертифициране и удостоверяване въвеждането на добрите производствени практики. Предвижда се схемата да се прилага до 31 декември 2020 г., след решение на Управителния съвет на Държавен фонд „Земеделие“.", "date": "2018.10.17", "title": "Европейската комисия одобри нова държавна помощ  за сертифициране на стопанства в сектор „Плодове и зеленчуци“ по стандарта GLOBALG.A.P"}
{"url": "http://www.focus-news.net/news/2018/10/17/2579286/finansovata-gramotnost-na-detsata-e-sred-vodeshtite-aktsenti-na-ekspo-moite-pari-2018.html", "text": "Експо „Моите пари“ 2018 ще посрещне своите най-млади посетители със специално подготвена финансова работилница, съобразена с тяхната възраст, нужди и интереси. Това съобщиха от пресцентъра на  Експо „Моите пари“ . Ще бъде  разгледан един от най-важните въпроси, свързани с изграждането на финансова грамотност у децата - как да финансираме покупките си. Чрез симулационна игра ще се изследват ефектите от различните решения и каква е съществената разлика между покупката чрез спестяване и покупката на кредит.  \r\nВ тазгодишното издание на Експо „Моите пари“ акцентът ще бъде поставен върху превръщането на теорията в устойчиви поведенчески модели. По думите на Росица Вартоник, изпълнителен директор и основател на Фондация “Инициатива за финансова грамотност” и човекът, който седи зад реализирането на финансовата работилница, това е от основополагащо значение, тъй като в много случаи за децата знанията за личните финанси остават чиста теория и, ако не се превърнат в поведение, не носят никаква полза. „Знаем, че трябва да си водим бюджет, да спестяваме и инвестираме, но не го правим“, допълва тя. \r\nЧрез симулационната игра децата ще имат възможност да преминат през целия процес на покупка и осигуряване на финансирането ѝ. Проигравайки една реална ситуация, те ще могат сами да достигнат до извода каква е стойността на спечелените пари. „Обяснението на целта вероятно  звучи сложно и всеки би се позачудил как това ще се разбере от малките деца. В действителност е много забавна отборна игра, децата играят различни роли в отбори, заработват парите си с труд, пазаруват, плащат вноски“, обяснява Росица Вартоник. Тя допълва, че чрез тази игра децата ще имат възможност да преминат през целия процес на покупка и осигуряване на финансирането ѝ. Проигравайки една реална ситуация, те ще могат сами да достигнат до извода каква е стойността на спечелените пари. \r\nДругият водещ акцент в подготовката на финансовата работилница е, че към развиването на финансова грамотност у децата трябва да се подхожда комплексно, тоест – тези знания и умения да се развиват заедно с други компетентности, като емоционалната интелигентност, работата в екип, критичното мислене, ориентирано към решаване на проблеми, инициативността, адаптивността и други. \r\nЕдин от въпросите, които притесняват родителите, е дали информацията за личните финанси ще бъде лесно възприета от децата. Росица Вартоник обяснява, че това става лесно, когато информацията се „пречупи“ през практическото, през обичайните житейски ситуации, с които всеки се сблъсква ежедневно. \r\nСпоред Световния икономически форум финансовата грамотност е сред шестте основни компетентности на XXI век, поради което е от ключово значение децата да познават основните правила на личното финансово планиране, за да са способни да финансират сами целите си. „Не е адекватно да се разчита, че децата изведнъж на 13-14 години ще станат финансово грамотни – изграждането на солидни навици за управление на парите започва от ранна детска възраст“, пояснява Росица Вартоник. Тя допълва, че съвременните деца растат в среда на силен натиск за потребление и е особено важно достатъчно рано да научат стойността на парите. \r\n„Не по-малко важно е как информацията стига до децата – сами може да си представите каква би била тяхната реакция, ако това става чрез обичайните скучни уроци.  Вместо това ние им предлагаме от „слушатели“ да се превърнат в активни участници в процеса, в негови създатели“, обяснява тя. Съпричастността е елементът, който помага в процеса на игра да се изградят навици и наученото да се превърне в поведение. Това е най-ефективният начин знанията да не останат в сферата на теоретичните познания, които лесно се забравят, а да се трансформират в трайни поведенчески нагласи. \r\nФинансовата грамотност на децата е сред водещите акценти в програмата на Експо „Моите пари“ 2018, което ще се проведе на 27 и 28 октомври в Интерпред в град София, със свободен вход и под наслов „Разкодирай твоите финанси“. Медийни партньори, избрали да подкрепят каузата и целите на финансовия портал MoitePari.bg, са „Фокус“, economic.bg, b2b Media, InsMarket, Expert.bg, списание Enterprise, Business Club, списание HiComm, projecta.bg, Mail.bg и lex.bg.", "date": "2018.10.17", "title": "Финансовата грамотност на децата е сред водещите акценти на Експо „Моите пари“ 2018"}
{"url": "http://www.focus-news.net/news/2018/10/17/2579292/dots-hristina-georgieva-opitna-stantsiya-po-polivno-zemedelie-pazardzhik-zatrudnena-e-podgotovkata-na-ploshtite-v-regiona-za-esennata-seitba.html", "text": "При започване на есенната сеитба има два основни момента, каза за  Радио „Фокус“ – Пазарджик  доц. Христина Георгиева, директор на Опитната станция по поливно земеделие в Пазарджик. „Подготовката на площите в региона на Пазарджик е малко затруднена, особено където няма никакви превалявания. Периодът е сух и не е възможно да се извърши оран. Всички, на които им предстои сеитба, трябва да извършат повърхностни обработки на почвата с дисковане. Необходимо е почвата да се подготви, за да може семената да бъдат добре зарити. Срокът за сеитба започна, независимо от това, че времето е доста топло. След края на месеца може да се променят метеорологичните условия, но до тогава семената няма да поникнат“, коментира Георгиева. Тя допълни, че трябва да се почистят площите от биологична маса и да се извърши валиране, за да се гарантира, че засетите семена ще имат добри условия за развитие. \r\nВаня НИКОЛОВА", "date": "2018.10.17", "title": "Доц. Христина Георгиева, Опитна станция по поливно земеделие - Пазарджик: Затруднена е подготовката на площите в региона за есенната сеитба"}
{"url": "http://www.focus-news.net/news/2018/10/17/2579272/mustafa-karadaya-dps-za-vota-na-nedoverie-na-tema-zdraveopazvane-imame-argumenti-razlichni-ot-tezi-na-bsp.html", "text": "Имаме нашите аргументи, които са различни от мотивите и от аргументите на БСП. Това каза пред журналисти в парламента председателят на ПГ на ДПС Мустафа Карадайъ за вота на недоверие към правителството на тема „Здравеопазване“, внесен от БСП, който депутатите ще гледат в петък, предаде репортер на  Агенция „Фокус“ . „За вота на недоверие имаме наши аргументи. Още за първия вот бяхме предложили да бъде на тема „Здравеопазване“, за тази секторна политика“, посочи той. „В сектора картината не е добра. Всяка година проблемите се задълбочават вместо да се решават“, заяви Мустафа Карадайъ. „Ще изложим мотивите си в зала“, каза още той. \r\nБиляна ИВАНОВА", "date": "2018.10.17", "title": "Мустафа Карадайъ, ДПС: За вота на недоверие на тема „Здравеопазване“ имаме аргументи, различни от тези на БСП"}
{"url": "http://www.focus-news.net/news/2018/10/17/2579294/smolyan-tyaloto-na-67-godishen-mazh-e-namereno-pred-kashta-v-selo-breze.html", "text": "Тялото на 67-годишен мъж е намерено пред къща в село Брезе. Това съобщиха от  ОДМВР - Смолян . Сигналът за намереното тяло е подаден на 16 октомври 2018 г. в 05.20 часа на тел.112. В РУ - Девин е получен сигналът от 69-годишен мъж от село Брезе, че пред къщата му е намерен починал 67-годишен мъж от селото. Местопроизшествието е запасено и посетено от дежурна оперативна група на РУ - Девин. Извършен е оглед и е образувано досъдебно производство. Тялото на починалия е транспортирано за аутопсия в МБАЛ „Д-р Братан Шукеров“ - Смолян, при което не са установени данни за насилствена смърт.", "date": "2018.10.17", "title": "Смолян: Тялото на 67-годишен мъж е намерено пред къща в село Брезе"}
{"url": "http://www.focus-news.net/news/2018/10/17/2579298/ognyan-zlatev-ek-balgariya-tryabva-da-e-aktiven-uchastnik-v-protsesite-na-tsifrova-transformatsiya-na-ikonomikata-i-obshtestvoto-i-da-se-vazpolzva-ot-vazmozhnostite-na-evropeysko-nivo.html", "text": "България трябва да е активен участник в процесите на цифрова трансформация на икономиката и обществото и да се възползва максимално добре от възможностите на европейско ниво. Това заяви ръководителят на Представителството на Европейската комисия в България Огнян Златев в реч пред за годишния бизнес форум Индустрия 4.0 в Пловдив, съобщиха от пресцентъра на  Представителството на ЕК в България . Той приветства българското правителство за разработването на Стратегия за участието на България в Четвъртата индустриална революция. „Надявам се това до доведе до по-добро конкурентно позициониране на българската икономика и да се създаде една устойчива екосистема между технологиите, науката и индустрията в страната\", каза Златев. \r\n„Според някои скорошни проучвания, цифровизацията на продукти и услуги може да добави повече от 110 милиарда евро годишни приходи за европейската икономика през следващите пет години\", допълни ръководителят. Успехът на въвеждането на все по-сложни цифрови технологии изисква достатъчно квалифицирани хора, които да развиват и използват тези технологии във всички икономически сектори. Освен това, цифровата трансформация структурно променя пазара на труда и естеството на работата. Огнян Златев припомни, че по предложение на комисар Мария Габриел в европейския бюджет за пръв път ще има програма „Цифрова Европа\" с общ бюджет от 9.2 милиарда евро. Тя ще подкрепя постигането на резултати и лидерство на Европа в цифровата сфера, превръщайки се в програма на бъдещето, която с целенасочени усилия да подпомогне  цифровото развитие на европейски компании, малките и средни предприятия и европейските граждани.", "date": "2018.10.17", "title": "Огнян Златев, ЕК: България трябва да е активен участник в процесите на цифрова трансформация на икономиката и обществото и да се възползва от възможностите на европейско ниво"}
{"url": "http://www.focus-news.net/news/2018/10/17/2579297/prokuraturata-zapochva-razsledvane-za-trudova-zlopoluka-i-prichinyavane-na-sredni-telesni-povredi-v-zavod-arsenal.html", "text": "Прокуратурат започва разследване по чл. 134 от Наказателния кодекс за трудова злополука и причиняване на средни телесни повреди в завод „Арсенал“. Това каза пред журналисти Дичо Атанасов, окръжен прокурор на Стара Загора, предаде кореспондентът на  Радио „Фокус“ . Атанасов уточни, че започва оглед на местопроизшествието за изясняване на причините, довели до инцидента в завод „Арсенал“, при който пострадаха шестима мъже. Към момента няма яснота за причините предизвикали локалното запалване в цех 120 на завод 3, довели до обгаряния и наранявали на шестимата мъже. \r\nСлавяна ГАЙДАРОВА", "date": "2018.10.17", "title": "Прокуратурата започва разследване за трудова злополука и причиняване на средни телесни повреди в завод „Арсенал“"}
{"url": "http://www.focus-news.net/news/2018/10/17/2579296/20-dvoyki-s-reproduktivni-problemi-sa-bili-podpomognati-finansovo-ot-narodniya-predstavitel-stefan-apostolov-za-realiziraneto-na-invitro-protseduri.html", "text": "20 двойки с репродуктивни проблеми са били подпомогнати финансово от народния представител Стефан Апостолов за реализирането на инвитро процедури. За  Радио „Фокус“ – Пирин  депутатът от ПП ГЕРБ обясни, че това е бил един от основните ангажименти, който е поел към хората по време на предизборната си кампания. „Ще започна с това, че още преди да стана народен представител, започнах да оказвам съдействие на двойки, които имат репродуктивни проблеми. В началото с група мои приятели и съмишленици събрахме определена сума пари, която дадохме на няколко семейства от Симитли, за да могат да започнат инвитро процедури. Този ангажимент спазвам и до днес. Откакто станах депутат до този момент, а това са вече близо 20 месеца, дарявам половината от заплатата си на двойки, които имат репродуктивни проблеми“, каза още Апостолов.  \r\nТой добави, че до този момент като народен представител е помогнал на 20 семейства. „Искам да подчертая, че и за в бъдеще ще продължа да помагам, защото поетият ангажимент трябва да се спазва. Една от основните ценности, в които съм възпитан, е да се водя от делата, а не от думите. За мен на този народ му трябват дела, тоест - каквото си обещал, трябва да изпълняваш“, допълни Апостолов. \r\nЛивия НИНОВА", "date": "2018.10.17", "title": "20 двойки с репродуктивни проблеми са били подпомогнати финансово от народния представител Стефан Апостолов за реализирането на инвитро процедури"}
{"url": "http://www.focus-news.net/news/2018/10/17/2579295/tsvetan-tsvetanov-gerb-nyama-partiya-koyato-da-e-zayavila-che-se-otkazva-ot-angazhimentite-koito-sme-poeli-za-da-upravlyavame.html", "text": "Към настоящия момент няма партия, която да е заявила, че се отказва от ангажиментите, които сме поели, за да управляваме. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция „Фокус“ . „Имаме като ангажимент да изпълним всичко, което е залегнало в управленската ни програма и коалиционното споразумение между ГЕРБ и „Обединени патриоти“, заяви той. „Всичко, на което ставаме свидетели, в такива кратки срокове ни притеснява. Не бих искал да коментирам чрез медиите отношенията в „Обединени патриоти“ или това, което би излязло като позиция спрямо мен“, посочи Цветан Цветанов. „Винаги съм казвал, че трябва да говорим помежду си, а не чрез медиите. Това ще бъде по-добрият тон за поведението, което трябва да изграждаме“, обяви той. „Убеден съм, че всяка една от партиите, които участват в коалиционното споразумение има своя ангажимент към него и към управленската програма“, посочи Цветан Цветанов. „Има много теми, които ни правят различни. Всеки отстоява различна теза, но различното мнение по никакъв начин не означава разпад на коалицията“, коментира той. „Говорих с Волен Сидеров в неделя, когато разговарях и с Валери Симеонов, Красимир Каракачанов и с премиера Бойко Борисов за Коалиционния съвет, който беше отложен поради това, че нямаше теми, които налагат спешното му свикване“, каза още Цветан Цветанов. \r\nБиляна ИВАНОВА", "date": "2018.10.17", "title": "Цветан Цветанов, ГЕРБ: Няма партия, която да е заявила, че се отказва от ангажиментите, които сме поели, за да управляваме"}
{"url": "http://www.focus-news.net/news/2018/10/17/2579301/tsvetan-tsvetanov-gerb-shte-vlezem-v-protsedura-za-zapoznavane-s-motivite-za-prezidentskoto-veto.html", "text": "Само разбрах, че е наложил вето. Сега ще влезем в процедура за запознаване с мотивите. Това каза пред журналисти в парламента председателят на ПГ на ГЕРБ Цветан Цветанов по повод ветото, което държавният глава Румен Радев наложи върху Закона за държавната собственост, предаде репортер на  Агенция „Фокус“ . „Правната комисия ще направи заседание и след това ще има гласуване в пленарна зала“, посочи той. „Ако се съберат над 121 гласа, това означава, че ветото е преодоляно“, каза още Цветан Цветанов. \r\nБиляна ИВАНОВА", "date": "2018.10.17", "title": "Цветан Цветанов, ГЕРБ: Ще влезем в процедура за запознаване с мотивите за президентското вето"}
{"url": "http://www.focus-news.net/news/2018/10/17/2579302/pravitelstvoto-odobri-proekta-na-zakon-za-horata-s-uvrezhdaniya.html", "text": "Правителството одобри проект на Закон за хората с увреждания, с който се уреждат обществените отношения, свързани с насърчаването, защитата и гарантирането на равноправното и пълноценно упражняване на техните права. С предлаганата нормативна уредба по нов начин се дефинират областите и средствата за необходимата подкрепа за социално приобщаване на хората с увреждания. Това съобщиха от  правителствената информационна служба . \r\nПроектът на Закон за хората с увреждания въвежда нова индивидуална оценка, която е комплексна и ще отразява потребностите на човека с увреждане, изследвайки неговото здравословно състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа. \r\nОт 1 януари 2019 г. на хората с увреждания над 18 годишна възраст ще се предоставя месечна финансова подкрепа, която ще компенсира разходите, породени от увреждането и представлява сума, в зависимост от степента на увреждане. Размерът на финансовата подкрепа ще се определя в зависимост от линията на бедност. През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец. \r\nСъс законопроекта се предвижда от 1 януари 2021 г. да се създаде Държавната агенция за хората с увреждания като нова структура към Министерския съвет. Тя ще изготвя индивидуалната оценка на потребностите на хората с увреждания и ще има водеща роля при координацията на цялостната държавна политика за техните права. Новата структура ще е правоприемник на сегашната Агенция за хората с увреждания. Към нея ще бъдат насочени служители от Агенцията за социално подпомагане, които до настоящия момент изпълняват политиките по социално-икономическа защита на хората с увреждания. \r\nПредвижда се разработване и изпълнение на Национална програма в подкрепа на работодателите за финансиране на дейности по приспособяване и/или оборудване на работни места и осигуряване при необходимост на достъп до тях, с цел стимулиране и подпомагане на работодателите за наемане на хора с трайни увреждания. С проекта на Закона за хората с увреждания се регламентира защитената заетост за хора с тежки и множество увреждания. Предвижда се създаване на центрове за защитена заетост, като механизъм в подкрепа на трудовата интеграция на хора с тежки и множество увреждания. \r\nПредвижда се изграждане на информационна система за хората с увреждания, която да служи за наблюдение и анализ на социално-икономическия статус на хората с трайни увреждания, за планиране на дейности, свързани със задоволяване на индивидуалните им потребности и за разработване на секторни политики. Информационната система ще поддържа профил на всеки човек с трайно увреждане с възможност за индивидуален достъп до персоналните данни за лицето чрез идентификация по реда на Закона за електронната идентификация. \r\nСъс законопроекта се създават възможности за публично финансиране на проектен принцип на дейности за изграждане на достъпна среда, с цел премахване на съществуващи пречки и прегради пред достъпността и в подкрепа на мобилността на хората с увреждания, по реда на Национална програма за достъпна жилищна среда и лична мобилност. \r\nПредвижда се от 01 януари 2020 г. финансирането и предоставянето на помощни средства, приспособления, съоръжения и медицински изделия за хората с увреждания да премине към системата на здравеопазването.", "date": "2018.10.17", "title": "Правителството одобри проекта на Закон за хората с увреждания"}
{"url": "http://www.focus-news.net/news/2018/10/17/2579304/pg-na-gerb-provezhda-sreshta-s-balgarskiya-lekarski-sayuz.html", "text": "ПГ на ГЕРБ провежда среща с Българския лекарски съюз, предаде репортер на  Агенция \"Фокус\". \r\nСрещата се провежда в парламента.  \r\nДеница КИТАНОВА", "date": "2018.10.17", "title": "ПГ на ГЕРБ провежда среща с Българския лекарски съюз"}
{"url": "http://www.focus-news.net/news/2018/10/17/2579300/kyustendil-mladi-chervenokrasttsi-sa-otbelyazali-svetovniya-den-za-restartirane-na-sartseto-v-grada.html", "text": "Млади червенокръстци са отбелязали Световния ден за рестартиране на сърцето. Това каза пред  Радио „Фокус” – Кюстендил  Радмила Иванова, специалист към Български червен кръст – Кюстендил. По думите й младите доброволци към организацията са провели демонстрации на открито в центъра на града. Те са показали пред жителите на Кюстендил по какъв начин се извършва външен сърдечен масаж и изкуствено дишане на човек, който е в безсъзнание. За тази цел е ползван макет, а интересът е бил голям. В рамките на инициативата са раздадени и информационни брошури. Световният ден за рестартиране на сърцето е обявен по инициатива на Интернационалния съвет по ресусцитация и Европейския съвет по ресусцитация от няколко години. Седмицата около тази дата е посветена на инициативата „Всички хора по света могат да спасяват живот“. \r\nВенцеслав ИЛЧЕВ", "date": "2018.10.17", "title": "Кюстендил: Млади червенокръстци са отбелязали Световния ден за рестартиране на сърцето в града"}
{"url": "http://www.focus-news.net/news/2018/10/17/2579303/plovdiv-okrazhniyat-sad-shte-proiznese-reshenie-po-deloto-za-razrusheniya-tyutyunev-sklad-na-ul-odrin-8.html", "text": "Очаква се в 13.30 ч. в зала №10 Пловдивският окръжен съд да произнесе решение по делото за разрушения тютюнев склад на ул. „Одрин“ 8. Това съобщиха за  Радио „Фокус“-Пловдив  от Съдебната палата. Делото е образувано срещу Г. Б. и А. Н., обвинени в разрушаване на тютюневия склад, който притежава статут на недвижима културна ценност и попада в охранителната зона на групова недвижима културна ценност.", "date": "2018.10.17", "title": "Пловдив: Окръжният съд ще произнесе решение по делото за разрушения тютюнев склад на ул. „Одрин“ 8"}
{"url": "http://www.focus-news.net/news/2018/10/17/2579305/tass-polsha-podpisa-dogovor-za-dostavka-na-priroden-gaz-ot-sasht-za-srok-ot-20-godini.html", "text": "Полша подписа договор със САЩ за доставка на втечнен природен газ за срок от 20 години, предава руската информационна агенция  TACC . \r\nСъответната информация бе обявена в изявление от компанията Polskie Gornictwo Naftowe i Gazownictwo (PGNiG). „През следващите 20 г. PGNiG ще получава втечнен природен газ от САЩ за потребителите в страната или за продажби“, се казва в разпространения текст.  \r\nДългосрочният договор с руския енергиен гигант „Газпром“ за доставка на природен газ в Полша до 2022 г. „просто се прекратява“, заяви по-късно на пресконференция директорът на компанията Петър Возняк. Тереза Герова", "date": "2018.10.17", "title": "ТАСС: Полша подписа договор за доставка на природен газ от САЩ за срок от 20 години"}
{"url": "http://www.focus-news.net/news/2018/10/17/2579306/krasimir-kamenov-deputat-v-38-to-ns-kogato-tsel-e-uspokoyavaneto-i-laskaeneto-na-izbiratelite-reformite-minavat-na-zaden-plan.html", "text": "Когато цел е успокояването и ласкаенето на избирателите, реформите минават на заден план. Това каза за предаването „Вече 30 години-времето е наше“ на  Радио „Фокус“   Красимир Каменов, депутат от 38-ото Народно събрание. По думите му очевидно, че сегашният политически модел е такъв – всички партии искат да се харесват на избирателите. СДС направи големите реформи в периода до 2001г., след което волята за промени приключи, добави той. „Големите реформи тогава бяха направени – промени се законодателната база, въведе се валутен борд, промени се цялата нормативна база в здравеопазването, в образованието, в земеделието. Приключи се с кооперациите и се започна с индивидуално стопанство. Промени се в здравеопазването всички тези частни болници се явиха, защото беше направена реформа в здравеопазването“, обясни Каменов. Един от най-сериозните проблеми е обезлюдяването на България, коментира още бившият депутат. „Големият проблем пред страната е обезлюдяването, намаляването потенциала на нацията, изтощаването, липсата ма хора с амбиции и идеи, защото установяват, че ако имаш амбиции и идеи, навън вероятността да ги реализираш е доста по-голяма, отколкото тук“, каза Красимир Каменов.", "date": "2018.10.17", "title": "Красимир Каменов, депутат в 38-то НС: Когато цел е успокояването и ласкаенето на избирателите, реформите минават на заден план"}
{"url": "http://www.focus-news.net/news/2018/10/17/2579309/prieta-e-natsionalna-programa-za-eliminatsiya-na-morbili-i-rubeola.html", "text": "Правителството прие Национална програма за елиминация на морбили и рубеола 2019-2022 г. Основните дейности на програмата са насочени към намаляване възприемчивостта на население към морбиления и рубеолен вирус, осигуряване на допълнителна възможност за имунизация на групи с повишен риск от заразяване чрез целеви ваксинални кампании, укрепване на системата за надзор на морбили и рубеола и постигане на показателите на Световната здравна организация за ефективност на надзора, подобряване на достъпността и качеството на информацията по отношение на заболяванията, ползата и риска от имунизацията срещу морбили и рубеола. Това съобщиха от  правителствената информационна служба . \r\nНеобходимите средства за изпълнението на Програмата са за сметка на утвърдения бюджет за съответната година на Министерство на здравеопазването. Финансирането на разходите за ваксини ще се извършва рамките на осигурения бюджет за доставка на ваксини за задължителни и целеви имунизации и реимунизации. \r\nМорбили и рубеола са ваксинопредотвратими инфекции, които в световен мащаб продължават да са причина за заболяемост и смъртност в детската възраст. Характерни за морбилната инфекция са значителен леталитет и тежки, водещи до инвалидизиране усложнения. Рубеолната инфекция има увреждащ по време на бременност ефект - налице е висок процент спонтанни аборти, мъртвораждания или синдром на вродена рубеола. \r\nВ медицинската практика са познати високо ефективни ваксини, които осигуряват 90-95% защитеност срещу морбили и рубеола. Досегашният опит от приложението на тези ваксини показва, че пълно прекъсване на разпространението на инфекцията се постига само при трайно поддържане на висок имунизационен обхват (> 95%). В противен случай, снижението на заболяемостта е временно. \r\nПрез последното десетилетие епидемични подеми на морбили и рубеола се регистрират в редица европейски държави. В България, през 2009-2011 г., след дълъг междуепидемичен период (7 години), се разви епидемия от морбили - с 24 365 заболели и 24 смъртни случая. В периода 2011-2013 г. епидемии от морбили бяха регистрирани във Франция, Украйна, Грузия и Турция. Епидемии от морбили в Европа продължават да се регистрират и сега, като само за първите пет месеца на тази година са отчетени 8 343 случая, с най-голям брой заболели във Франция, Гърция, Италия и Румъния.", "date": "2018.10.17", "title": "Приета е Национална програма за елиминация на морбили и рубеола"}
{"url": "http://www.focus-news.net/news/2018/10/17/2579308/yordan-yordanov-kmet-na-dobrich-vsichki-uchilishta-i-detski-gradini-v-oblastta-sa-gotovi-za-zimniya-period.html", "text": "Училищата и детски градини в областта са готови за зимния период. Това каза в предаването „Всички в час“ на  Радио „Фокус”  кметът на Добрич Йордан Йорданов. Той поясни, че Общината има уверението на всички директори на учебни заведения, че отоплителните системи са коректно проверени и нямат дефекти по инсталациите. „Проверени са всички инсталации в обновените детски градини, ясли и училища. Знаете, че в Добруджа е много студено, има сериозна зима. Очакваме студените дни”, заяви той. Кметът отбеляза, че продължават ремонтите на училища и детски градини в областта, но учебният процес не е засегнат. По думите му има осигурен нормален достъп до класните стаи. „В рамките на следващата година четири училища ще бъдат ремонтирани с европейски средства по програма „Региони в растеж“. Политиката ни е насочена изцяло към модернизация на детските гради, ясните и училищата. На второ място постоянно увеличаваме и гоним европейските стандарти  на заплатите в сферата на образованието. През последните три години следваме тези наши политики и смятаме, че резултатите вече са на лице“, добави Йордан Йорданов. Пълния текст на интервюто четете по-късно в „Мнение”, както и на сайта на Радио „Фокус“ – www.focus-radio.net в секцията „Интеврю”.", "date": "2018.10.17", "title": "Йордан Йорданов, кмет на Добрич: Всички училища и детски градини в областта са готови за зимния период"}
{"url": "http://www.focus-news.net/news/2018/10/17/2579311/stoyo-karagenski-zam-kmet-na-karlovo-dve-biznes-delegatsii-ot-kitay-potarsiha-vazmozhnosti-za-investitsii-v-rayona.html", "text": "Две бизнес делегации от Китай потърсиха възможности за инвестиции в района на Карлово, съобщи за  Радио „Фокус“-Пловдив  зам.-кметът на Общината Стойо Карагенски. По думите му едната била 12-членна, а другата - от 20 души. По време на посещението зам.-кметът е представил възможностите на Община Карлово за инвестиции.  \r\n„Две са нещата, на които акцентуваме в тези презентации. В град Баня с възможностите за изграждане на санитарно-оздравителен комплекс. За тях също представлява интерес възможността за изграждане на такъв комплекс и китайската нетрадиционна медицина, и балнеолечението, и използването на минералната вода и лечебната кал в Баня, тъй като специално е имало посещение по този въпрос от представители на китайски фирми. Другият обект това е промишлената зона. Тя е в рамките на Национална компания „Индустриални зони“-България на площ от 580 дка. Първата делегация специално проявиха интерес към тази индустриална зона. Тя се намира в близост до село Ведраре. Заминахме с тях на територията на индустриалната зона, зададоха доста въпроси, които ги интересуваха основно, свързани с географското положение, транспортните връзки, кадрово обезпечаване на евентуална тяхна бъдеща инвестиция, като си пожелахме на нова среща да са вече с предложен проект от тяхна страна“, каза още Карагенски.   \r\nПо думите му Общината има контакти и с Националната компания „Индустриални зони“-България. “ Разговарях с председателя Антоанета Барес и предстои подписване на меморандум между Националната компания и Община Карлово, за да можем да си сътрудничим  по-успешно в привличането на инвеститори в Индустриална зона- Карлово“, добави зам.-кметът. Според него това може да се случи в рамките на 20 до 30 дни. \r\nМария РУСЕВА", "date": "2018.10.17", "title": "Стойо Карагенски, зам.-кмет на Карлово: Две бизнес делегации от Китай потърсиха възможности за инвестиции в района"}
{"url": "http://www.focus-news.net/news/2018/10/17/2579314/blagoevgrad-v-doma-na-kulturata-v-gotse-delchev-e-predstavena-kniga-za-patrona-na-grada.html", "text": "В Дома на културата в Гоце Делчев е представена книга за патрона на града. Това съобщиха от пресцентъра на  Община Гоцев Делчев . При голям интерес от страната на неврокопчани, които обичат и четат българската история и за нейните герои, снощи в Дома на културата беше представена книга  за патрона на град – Гоце Делчев, издадена по инициатива и със съдействието на община Гоце Делчев. С внимание и любопитство млади хора от трите гимназии, заедно с много жители на града, който носи името на големия син на България – Гоце Делчев, участваха в представянето на ценната книга, свързана и с местната история.  \r\nИзданието съдържа гледните точки на няколко поколения наши сънародници – близкият приятел на войводата и пръв следосвобожденски кмет на град Неврокоп Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Ефрем Каранфилов, Тончо Жечев. Те имаха възможност да чуят от съставителите – известните журналисти и задълбочени изследователи на историята на Пиринска Македония и нейните герои – Любен Генов и Владислав Симеонов, много и интересни факти за дълбоката връзка на Гоце и Яворов и любовта им към поробена част от България и приноса им за нейното освобождение.  \r\nНа събитието, което е част от честванията в празничната седмица, в която се отбелязват 106 години от освобождението на Неврокоп, организирани от община Гоце Делчев, присъстваха кметът Владимир Москов, председателят на Общински съвет – Гоце Делчев Ангел Гераксиев, заместник кметът Саид Иброш, общински съветници, председателят на Областния читалищен съвет – Благоевград – Васил Новоселски, който връчи поздравителен адрес на съставителите, други гости и общественици", "date": "2018.10.17", "title": "Благоевград: В Дома на културата в Гоце Делчев е представена книга за патрона на града"}
{"url": "http://www.focus-news.net/news/2018/10/17/2579299/tsvetan-tsvetanov-gerb-nyama-favorit-za-posta-glaven-sekretar-na-mvr.html", "text": "Към настоящия момент няма конкретно име, което да се смята, че е фаворит за главен секретар на МВР. Това каза пред журналисти в парламента председателят на ПГ на ГЕРБ Цветан Цветанов, предаде репортер на  Агенция „Фокус“ . „След консултиране и съгласуване с премиера Бойко Борисов, министъра на вътрешните работи Младен Маринов, заедно с президентската институция ще имаме окончателно финализиране на процедурата“, обясни той. Попитан как ще коментира настояването на лидера на Атака Волен Сидеров поста да заеме Светлозар Лазаров, Цветан Цветанов посочи: „За първи път го чувам“.  \r\nБиляна ИВАНОВА", "date": "2018.10.17", "title": "Цветан Цветанов, ГЕРБ: Няма фаворит за поста главен секретар на МВР"}
{"url": "http://www.focus-news.net/news/2018/10/17/2579312/otpuskat-se-135-274-leva-za-obuchenie-na-darzhavni-sluzhiteli-ot-zapadnite-balkani-i-stranite-ot-iztochnoto-partnyorstvo.html", "text": "Правителството отпуска 135 274 лева за повишаване на квалификацията на държавни служители от Западните Балкани и страните от Източното партньорство. Това реши Министерският съвет, като одобри промени на утвърдените разходи по области на политики по бюджета на Министерството на външните работи за 2018 г., съобщиха от  правителствената информационна служба . Проектите ще бъдат изпълнени от Дипломатическия институт към министъра на външните работи по линия на бюджетната програма „Международно сътрудничество за развитие и хуманитарни въпроси“. \r\nПървият проект е „Специализиран семинар по енергийна дипломация“, който ще се проведе в София до края на 2018 г. и е предназначен за младши дипломатически служители на държавите от Западните Балкани и Източното партньорство (Албания, Босна и Херцеговина, Косово, Република Македония, Сърбия, Черна гора, Армения, Грузия, Молдова и Украйна). \r\nВторият проект - „Изграждане на институционален капацитет на структура, занимаваща се с обучителна и публична дейност, към Министерството на външните работи и европейската интеграция (МВнРЕИ) на Молдова“ ще постави основите на бъдещия дипломатически институт в Кишинев.", "date": "2018.10.17", "title": "Oтпускат се 135 274 лева за обучение на държавни служители от Западните Балкани и страните от Източното партньорство"}
{"url": "http://www.focus-news.net/news/2018/10/17/2579310/ministar-biser-petkov-iskaneto-na-protestirashtite-za-minimalni-pensii-v-razmer-na-55-ot-minimalnata-rabotna-zaplata-shte-dovede-do-disbalans-v-pensionnata-sistema.html", "text": "Искането на протестиращите за минимални пенсии в размер на 55% от минималната работна заплата ще доведе до дисбаланс в пенсионната система. Това каза министърът на труда и социалната политика Бисер Петков на брифинг в Министерски съвет, предаде репортер на  Агенция „Фокус“ . \r\n„По отношение на искането за увеличаване на минималните пенсии правителството още в управленската програма на коалицията и в първите месеци на своето управление направи първи стъпки за значително увеличение. Само преди по-малко от една година минималният размер на пенсиите за осигурителен стаж и възраст беше малко над 160 лв., а е предвиден от 1 юли 2019 г. да достигне 220 лв., като понастоящем е 207 лв. Увеличаването на минималния размер в нивото, което се поставя като искане от протестиращите – 55% от минималната работна заплата, или 308 лв., е свързано с един дисбаланс в цялата пенсионна система. Защото и сега голяма част от пенсиите са на минимален размер“, каза още Петков. \r\nТой посочи, че това, което правителството прави, е стриктно да съблюдава и да спазва правилата в пенсионната система за ежегодно индексиране на всички пенсии. „В проекта на бюджета на Държавното обществено осигуряване за следващата година е предвидено индексиране от 1 юли с 5,7%. Общо планираните разходи за пенсии за следващата година приближават границата от 10 млрд. лв. – това е повече от 500 млн. лв. от тези, които са за тази година. Също така има предложение, което считам, че до голяма степен развързва проблема с тавана на пенсиите, защото е предвидено увеличаване на тавана от 1 юли на 1200 лв., което ще позволи на над 40 хил. пенсионери, чиито пенсии са ограничени на максималния размер, да получават доизчислен размер на пенсията. А за другите, за които ще остане таванът, ще получат също увеличаване от 290 лв. на изплащания им размер. Така че със стъпките, които правителството предприе, до голяма степен се удовлетворяват исканията, които бяха заявени на днешния митинг. Водим разговор с организацията на пенсионерите, вслушваме се и се опитваме реалистичните искания да бъдат удовлетворени“, коментира социалният министър. \r\nЦветилена СИМЕОНОВА", "date": "2018.10.17", "title": "Mинистър Бисер Петков: Искането на протестиращите за минимални пенсии в размер на 55% от минималната работна заплата ще доведе до дисбаланс в пенсионната система"}
{"url": "http://www.focus-news.net/news/2018/10/17/2579313/afp-izrael-udari-20-tseli-v-gaza-darzhi-hamas-otgovorni-za-raketite.html", "text": "Израел порази около 20 „военни цели“ в Ивицата Газа рано в сряда, заявиха военните, след първия от седмици ракетен обстрел от палестинските територии срещу израелски град, предава  AFP . \r\nГоворителят на армията Джонатан Конрикус заяви, че „Хамас“ носи „пълна отговорност“ за ракетното нападение, въпреки че движението отхвърли обвиненията на Израел.", "date": "2018.10.17", "title": "AFP: Израел удари 20 цели в Газа, държи „Хамас“ отговорни за ракетите"}
{"url": "http://www.focus-news.net/news/2018/10/17/2579315/kabinetat-otpusna-sredstva-za-bazovo-tehnichesko-obsluzhvane-na-pravitelstveniya-earbas-a319.html", "text": "Кабинетът отпусна 991 128 лева на Министерството на транспорта, информационните технологии и съобщенията, за нуждите на Авиоотряд 28, свързани с покриване на разходи по извършване на базово техническо обслужване на самолет Еърбъс A319. Това съобщиха от  правителствената информационна служба . \r\nС цел поддържане на постоянна летателна годност, повишаване безопасността и сигурността на полетите, базовото техническо обслужване на самолет Еърбъс A319 се извършва периодично на всеки 2 години. От 28 май 2009 г., когато самолетът е приет за експлоатация в Авиоотряд 28, са извършени 5 базови технически обслужвания, като последното, правено през тази година, е с най-голям обем от изпълнени дейности и поради това, продължителността и стойността на прегледа е най-висока. \r\nИзвършването на базово техническо обслужване осигурява продължаване на летателната годност, висока безопасност и сигурност на полетите със специално предназначение, като при неизпълнение на тези дейности самолетът трябва да бъде спрян от експлоатация.", "date": "2018.10.17", "title": "Кабинетът отпусна средства за базово техническо обслужване на правителствения Еърбъс A319"}
{"url": "http://www.focus-news.net/news/2018/10/17/2579317/balgarski-poshti-ead-shte-prodade-svoi-imoti.html", "text": "Министерският съвет разреши продажбата на имоти, собственост на „Български пощи“ ЕАД. Това съобщиха от  правителствената информационна служба . Чрез търг с тайно наддаване ще бъде продаден недвижим имот в гр. Троян, както и поземлен имот в Разград, който представлява една втора идеална част от територия, предназначена за склад, с обща площ 14 155 кв. м. Чрез търг с тайно наддаване ще бъдат продадени и недвижими имоти в гр. Първомай, гр. Доспат, с. Ясна Поляна и с. Горна Росица. На община Димитровград дружеството ще продаде своя дял от общ недвижим имот – сграда със застроена площ 172 кв. м. – на цена не по-ниска от определената от независим оценител. \r\n„Български пощи“ ЕАД ще продаде и три неизползвани помещения от сграда в Сърница на общинската администрация в града, която е и съсобстеник на имота. Дружеството не ползва част от помещенията, които са негова собственост, а в същото време общинската администрация има нужда от допълнителни помещения за осигуряване на услуги на гражданите на Сърница. Продажбата ще се извърши чрез пряко договаряне по цена, не по-ниска от определената от независим оценител. \r\nСъщо така „Български пощи“ ЕАД ще продаде на Агенция „Митници“ дела си от административната сграда на територията на ГКПП „Калотина“. Имотът е със застроена площ от 41 кв. м и не се ползва от дружеството. Съсобственикът Агенция „Митници” е направил предложение за покупка във връзка с изпълнението на проект „Реконструкция на ГКПП-Калотина” и предвиденото разширяване на трасето за влизащи автомобили.", "date": "2018.10.17", "title": "„Български пощи“ ЕАД ще продаде свои имоти"}
{"url": "http://www.focus-news.net/news/2018/10/17/2579320/polk-dimitar-katsarov-den-na-otvorenite-vrati-se-provezhda-v-101-vi-alpiyski-polk-v-smolyan-po-povod-praznika-na-podelenieto.html", "text": "Ден на отворените врати се провежда в 101-ви Алпийски полк в Смолян, който ще продължи до 16.00 часа днес. Това каза за  Радио „Фокус“ – Смолян  полк. Димитър Кацаров, командир на военното формирование. „Събитието е част от проявите на полка, посветени на празника на поделението, което е наследник на 21-ви Средногорски полк и съвпада с празника на Смолян и ден на освобождението на града\", поясни полк. Кацаров. В деня на отворените врати посетители могат да видят всички видове оръжия и бойна техника, с които разполагат военнослужещите, като ще има и традиционната стрелба с хаосни патрони. За всички гости е отворен и параклиса „Св. св. Константин и Елена“, както и музея, показващ историята на полка. Очаква се днес да пристигнат и ученици от горните класове на Природо-математическата гимназия „Васил Левски“, които ще има занятия по начална военна подготовка. „В него те ще придобият начални представи за въоръжените сили, за това в какви съюзни програми участва страната, като обучението се извършва по програма на МОН\", поясни полк. Кацаров. „Тези занятия е по-добре да се провеждат на терен, а преди това в зала се провеждат теоретичните занятия. Учениците, включени в началното военна подготовка също ще се запознаят с оръжията и ще видят различни демонстрации“, допълни командира на формированието. \r\nПолк. Кацаров уточни, че проявите за Празника на полка са започнали още на 12 октомври с поход до връх Средногорец с личния състав. „В момента се провеждат два вътрешни турнира – по футбол и по стрелба с пистолет за военнослужещите. Те ще завършат до края на утрешния ден и кулминацията ще е на 20 октомври“, поясни полк. Кацаров. Тогава в 17.00 часа на амфитеатъра в Смолян ще бъде отслужен благодарствен молебен за здраве на личния състав на формированието. В 17.20 часа ще има традиционен празничен концерт, в който ще се наградят всички военнослужещи, които са показали високи резултати в учебно-бойната дейност през годината, ще има и наградени от командира на Сухопътните войски. За първи път от 5 години насам в чест на празника, в Смолян ще пристигне и представителния ансамбъл на въоръжените сили, който идва в пълен състав, начело с Орлин Горанов и Росица Кирилова. „Входът за концерта е свободен. Военнослужещите ще се включат и в кулминацията на тържествата за празника на Смолян и тържествената проверка-заря, които ще бъдат на 21 октомври\", каза още полк. Кацаров. \r\nНели ГЕРГЬОВСКА", "date": "2018.10.17", "title": "Полк. Димитър Кацаров: Ден на отворените врати се провежда в 101-ви Алпийски полк в Смолян по повод празника на поделението"}
{"url": "http://www.focus-news.net/news/2018/10/17/2579318/kyustendil-obshtinskiyat-savet-v-dupnitsa-shte-provede-izvanredno-zasedanie-po-povod-praznika-na-grada-19-oktomvri.html", "text": "Общинският съвет в Дупница ще проведе извънредно заседание по повод празника на града – 19 октомври. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Заседанието ще се проведе от 10.00 часа на 19 октомври в залата на партерния етаж в сградата на Общината. В дневния ред са включени десет точки. Първата предвижда приветствие от страна на кмета на Община Дупница Методи Чимев. Включена е точка за поздравления по повод празника на град Дупница – 19 октомври, ден на „Свети Йоан Рилски – Чудотворец”. Следващите точки касаят обявяване на почетни граждани и удостояване с почетен знак. За почетни граждани са предложени Найден Найденов, Алцек Мишев и Олег Шереметиев. За удостояване с отличие „Почетен знак на Община Дупница“ са предложени Пенчо Пенев, Антоний Стоянов,  Никола Костов, Теодора Динева и Иван Йорданов. Предложенията трябва да бъдат гласувани от страна на общинските съветници. \r\nВенцеслав ИЛЧЕВ", "date": "2018.10.17", "title": "Кюстендил: Общинският съвет в Дупница ще проведе извънредно заседание по повод празника на града – 19 октомври"}
{"url": "http://www.focus-news.net/news/2018/10/17/2579321/predsedatelyat-na-bsp-korneliya-ninova-se-sreshtna-s-poslanika-na-ruskata-federatsiya-n-pr-anatoliy-makarov.html", "text": "Председателят на НС на БСП се срещна днес с Н. Пр. Анатолий Макаров, извънреден и пълномощен посланик на Руската федерация. Това съобщиха от пресцентъра на  НС на БСП . По време на разговора бяха обсъдени двустранните отношения между България и Русия, както и възможностите за задълбочаване на икономическото сътрудничество между двете държави. В рамките на разговора бе дискутирана и възможността България да бъде мост в отношенията между Русия и Европейския съюз. \r\nКорнелия Нинова представи на посланик Макаров проекта \"Визия за България\", като ключов документ в алтернативната управленска програма на БСП. Корнелия Нинова уточни, че \"Визия за България\" поставя акцент върху формирането и въвеждането на ефективни политики, които са в интерес на българските граждани. Председателят на БСП изтъкна, че проектът внася нова перспектива в образованието, науката, здравеопазването и икономиката, като поставя и приоритети в областта на вътрешната сигурност, обществения ред и външната политика.", "date": "2018.10.17", "title": "Председателят на БСП Корнелия Нинова се срещна с посланика на Руската федерация Н. Пр. Анатолий Макаров"}
{"url": "http://www.focus-news.net/news/2018/10/17/2579293/ministar-biser-petkov-pravitelstvoto-odobri-proekta-na-zakona-za-horata-s-uvrezhdaniya-v-nego-pravata-im-sa-obezpecheni-s-finansov-resurs-ot-486-mln-lv.html", "text": "Правителството одобри проекта на Закона за хората с увреждания, в него правата на хората с увреждания са обезпечени с финансов ресурс от 486 млн. лв. Това каза министърът на труда и социалната политика Бисер Петков на брифинг в Министерски съвет, предаде репортер на  Агенция „Фокус“ . \r\n„Днес на редовното си заседание Министерски съвет одобри проекта на Закона за хората с увреждания. По този начин се изпълнява ангажиментът, който правителството пое в подписания на 9 октомври план за действие за приемане на законодателство за хората с увреждания“, каза още Петков и посочи, че проектът на Закона за хората с увреждания е бил приет във вида, в който е внесен.  \r\n„В него се предвиждат и мерки за подкрепа на хората с увреждания – както финансова, така и подкрепа за изграждане на достъпна среда и подкрепа за работодателите за устройване и приспособявне на работни места за хора с увреждания. Искам да подчертая, че правата на хората с увреждания и мерките, предвидени в законопроекта, са обезпечени за следващата година с финансов ресурс общо от 486 млн. лв., който консолидира наличния финансов ресурс за тази политика в Министерството на труда и социалната политика, 133 млн. лв. от бюджета на Държавното обществено осигуряване, които се плащат сега като социални инвалидни пенсии в непълен размер, и допълнителните 150 млн. лв., които премиерът и правителството обещаха. Искам да благодаря на премиера и на колегите, че подкрепиха финализирането на законопроекта“, каза още социалният министър.  \r\nПетков обясни, че законопроектът ще бъде внесен до края на седмицата в Народното събрание, където ще започне неговото разглеждане. „И аз лично ще уведомя днес протестиращите майки и омбудсмана за взетото решение от Министерски съвет“, каза още министърът. \r\nТой посочи още, че Законопроектът за социалните услуги вече е на обществено обсъждане. „Очакваме в рамите на едномесечния срок за обществени консултации заинтересованите страни да представят становище, така че до края на годината и този законопроект да бъде внесен в парламента\", каза Петков. \r\nЦветилена СИМОЕНОВА", "date": "2018.10.17", "title": "Mинистър Бисер Петков: Правителството одобри проекта на Закона за хората с увреждания, в него правата им са обезпечени с финансов ресурс от 486 млн. лв."}
{"url": "http://www.focus-news.net/news/2018/10/17/2579322/balgarskite-rota-i-natsionalen-poddarzhasht-element-za-operatsiyata-na-es-v-bosna-i-hertsegovina-shte-mogat-da-badat-izpolzvani-i-v-silite-za-operativen-rezerv-na-kfor.html", "text": "Министерският съвет прие решение, с което разрешава изпращането и използването на рота и национален поддържащ елемент - до 140 военнослужещи и до 40 единици военна техника, от въоръжените сили на Република България в състава на силите за оперативен резерв на операцията на НАТО в Косово (KFOR). Това съобщиха от  правителствената информационна служба . \r\nПредвижда се българските рота и национален поддържащ елемент за междинен резерв на военната операция на Европейския съюз в Босна и Херцеговина EUFOR ALTHEA да могат да бъдат изпращани и използвани и в силите за оперативен резерв на операцията KFOR. Те ще бъдат разположени на територията на Република България и ще поддържат 10-дневна готовност за развръщане. \r\nУвеличаването на приноса ни към KFOR с рота към силите за оперативен резерв ще допринесе за попълване на критичния недостиг от сили за тази операция и ще повиши видимостта на нашето участие в операциите на Балканите, като при това ще се реализира и икономия на сили и ресурси.", "date": "2018.10.17", "title": "Българските рота и национален поддържащ елемент за операцията на ЕС в Босна и Херцеговина ще могат да бъдат използвани и в силите за оперативен резерв на KFOR"}
{"url": "http://www.focus-news.net/news/2018/10/17/2579324/dobrich-kampaniyata-za-preregistratsiya-i-izdavane-na-novi-razreshitelni-za-taksimetrov-prevoz-na-teritoriyata-na-obshtinata-za-2019-g-shte-zapochne-ot-1-dekemvri.html", "text": "От 1 декември започва кампанията за пререгистрация и издаване на нови разрешителни за таксиметров превоз на територията на общината за 2019 г. Кампанията се организира за поредна година. Това съобщи Петър Енев, директор на Дирекция „Икономическо развитие и европейски фондове“, предаде кореспондент на  Радио „Фокус” – Варна . От Община град Добрич отправят апел заинтересуваните лица да не изчакват последните дни от срока, както е била обичайната практика досега. Дизайнът на новия стикер е готов, като в него има промени с цел да се защитят максимално потребителите на услугата от недобросъвестни такива. „За поредна година ще се придържаме изцяло към Закона за автомобилните превози, т.е. не правим нищо по-различно от тези, които имат съответните права и разрешителни да упражняват услугата от съответните държавни органи“, каза Петър Енев. Той допълни, че издаването на разрешително или пререгистрация отнема около 7 минути. Необходимо е гражданите да посетят на място Центъра за информация и услуги, който се намира на първия етаж в основната сграда на Община град Добрич. Допълнителна информация, която да улесни ползвателите на услугата за предварителна подготовка на документите, ще бъде публикувана на сайта на Общината.  \r\nЖулиета НИКОЛОВА", "date": "2018.10.17", "title": "Добрич: Кампанията за пререгистрация и издаване на нови разрешителни за таксиметров превоз на територията на общината за 2019 г. ще започне от 1 декември"}
{"url": "http://www.focus-news.net/news/2018/10/17/2579326/burgas-byaha-predstaveni-73-patrulni-avtomobila-s-povishena-prohodimost-osigureni-po-mehanizma-za-speshna-pomosht-po-fond-ubezhishte-migratsiya-i-integratsiya-i-fond-vatreshna-sigurnost.html", "text": "В Бургас бяха представени 73 патрулни полицейски автомобила с повишена проходимост, осигурени по механизма за спешна помощ по фонд „Убежище, миграция и интеграция“ и фонд „Вътрешна сигурност“ и в частност - по рамковото споразумение „Подкрепа за справяне с миграционни натиск по българските външни държавни граници, предаде  Радио „Фокус“-Бургас .  \r\n„За цяла България са предоставени общо 350 патрулни автомобила, от които за Областна дирекция на МВР (ОДМВР)-Бургас са разпределени 53, а за Зонално жандармерийско управление – Бургас – 20“м съобщи Цветелина Рандева, говорител на ОДМВР-Бургас. По думите й автомобилите са оборудвани със система за автоматизирано разпознаване на регистрационни номера, която разпознава и сравнява резултати със списък от издирвани номера. „Във всеки от патрулиращите автомобили се намира таблет, мобилен термопринтер, механично устройство за принудително спиране на превозни средства и комплект за обезопасяване на местопроизшествия“, каза още Рандева. \r\nГости на тържествената церемония бяха кметът на Бургас Димитър Николов, областният управител Вълчо Чолаков, зам.-кметът по финансите Красимир Стойчев, заместник апелативния прокурор Йовита Григорова и административният ръководител на Бургаската окръжна прокуратура Георги Чинев. Церемония по освещаване на автомобилите бе извършена от отец Севастиян Йорданов, архиерейски наместник на Бургаската духовна околия. \r\nДеница ДИМИТРОВА", "date": "2018.10.17", "title": "Бургас: Бяха представени 73 патрулни автомобила с повишена проходимост, осигурени по механизма за спешна помощ по фонд „Убежище, миграция и интеграция“ и фонд „Вътрешна сигурност“"}
{"url": "http://www.focus-news.net/news/2018/10/17/2579325/pravitelstvoto-odobri-podpisvane-na-sporazumenie-za-svobodna-targoviya-mezhdu-evropeyskiya-sayuz-i-singapur.html", "text": "Правителството прие решение за подписване на Споразумението за свободна търговия между Европейския съюз и Република Сингапур. Това съобщиха от  правителствената информационна служба . \r\nСъс споразумението се определят условията за икономическите оператори от ЕС в т.ч. и от България да се възползват в пълна степен от възможностите, създадени в Сингапур. С подписването на документа за българските износители ще се създадат и условия за подобрен достъп до пазара на стоки и услуги в Сингапур. Споразумението надхвърля съществуващите в рамките на СТО ангажименти в много сфери, като услуги, обществени поръчки, нетарифни бариери и защита на интелектуалната собственост и др. \r\nОчаква се Споразумението за свободна търговия между Европейския съюз и Република Сингапур да бъде подписано по време на 12-та среща на върха Азия-Европа (АСЕМ) на 18-19 октомври 2018 г.", "date": "2018.10.17", "title": "Правителството одобри подписване на Споразумение за свободна търговия между Европейския съюз и Сингапур"}
{"url": "http://www.focus-news.net/news/2018/10/17/2579316/ep-efektat-brekzit-prouchvane-na-obshtestvenoto-mnenie-pokazva-che-evropeytsite-otsenyavat-es-poveche-ot-vsyakoga.html", "text": "Последното проучване на общественото мнение в ЕС, проведено през септември 2018 г., показва ясна и нарастваща положителна оценка за членството в ЕС, достигайки рекордно високо ниво от 68%, съобщават от  пресслужбата на ЕП. \r\nРезултатите от най-новото проучване на Евробарометър, измерващо обществените нагласи спрямо ЕС, показват, че повече от всякога европейците смятат, че членството на страната им в Европейския съюз е нещо добро (62%). Това е най-високият процент измерен през последните 25 години. 68% също смятат, че страната им е спечелила от членството в ЕС, което представлява най-високият процент от 1983 г. насам.  \r\nВ България подкрепата е значително по-ниска от средната за ЕС: 55% от анкетираните смятат, че членството на страната ни е нещо добро (54% през април 2018 г.). В същото време, процентът на българите, които смятат, че България е спечелила от членството си в Европейския съюз е 60%, което представлява увеличение с три процентни пункта от проучването през април 2018 г.   \r\nПочти всички резултати, измерващи подкрепата за ЕС, показват значителен възход след референдума в Обединеното кралство през 2016 г., което предполага нарастващо безпокойство в целия континент по отношение на въздействието, което ще има Брекзит, както и все по-голяма осведоменост за ползите от членството в ЕС като ефект от трудните преговори. Запитани как биха гласували ако утре в България се проведе референдум за членството на страната в ЕС, 54% от анкетираните българи биха подкрепили оставането в Съюза. Това е значително по-ниско от средния резултат за целия ЕС - 66%.  \r\nПоследните данни на Евробарометър показват нарастващо чувство за удовлетвореност сред европейците от демократичното функциониране на ЕС (49%), което представлява увеличение с 3 процентни пункта от предишното проучване през април, докато 48% смятат, че гласът им в ЕС се зачита, въпреки че това настроение изглежда намалява в редица страни като България например, където този процент е 42 (спад от 2 процентни пункта в сравнение с април 2018 г.). Значителен спад от 4 процентни пункта в сравнение с изследването отпреди шест месеца бележи и удовлетвореността на българите от демократичното функциониране на ЕС: през септември този процент е 48.  \r\nНе всички новини от проучването обаче са добри. Въпреки значителната и нарастваща подкрепа за ЕС като цяло половината от респондентите не са доволни от посоката, в която се движи Съюзът, като резултатите по отношение на собствената им страна са подобни.  \r\nЩо се отнася до имиджа на Европейския парламент в ЕС, близо половината от запитаните българи (47%) имат положително отношение към ЕП, което е с 15 процентни пункта над средното за ЕС ниво. Една трета (32%) от анкетираните европейци имат положително мнение, една пета (21%) – отрицателно мнение, а относителното мнозинство (43%) остават неутрални. Общественото мнение също изглежда доста стабилно по отношение на очакванията за ролята на ЕП в бъдеще, като 48% от европейците искат ЕП да играе по-важна роля, а 27% – по-малка. В България тези проценти са съответно 39% в подкрепа на по-голямата роля на Европейския парламент (спад с 6 процентни пункта от преди шест месеца) и 24% за по-малка роля на ЕП (увеличение с 5 процентни пункта).  \r\nУвеличава се информираността за европейските избори през следващата година, като 41% от европейците и 42% от българите правилно идентифицират датата на изборите през май 2019 г. – и в двата случая това е увеличение с девет пункта спрямо април т.г. Процентът на българите, които все още не могат да кажат кога ще се проведат изборите, обаче остава висок – 52% спрямо 44% от европейците.  \r\nПрез изминалия шестмесечен период приоритетите на гражданите за предизборната кампания претърпяха съществено развитие. Имиграцията сега е на първо място (50%) в дневния ред на европейците, следвана от икономиката (47%) и младежката безработица (47%), докато борбата с тероризма е на четвърто място с 44%. В България икономиката продължава да бъде на първо място (59%), следвана от имиграцията (43%) и социалната защита на гражданите (42%). Борбата с тероризма е на пето място (39%), предшествана от темата за защитата на потребителите и безопасността на храните (40%).  \r\nНа фона на тези данни 41% от българските граждани заявяват, че се интересуват от европейските избори, което е с 10 процентни пункта по-малко от средното за ЕС (51%).   \r\nКоментирайки резултатите от проучването, председателят на ЕП Антонио Таяни заяви: „С финализирането на детайлите по споразумението за оттеглянето на Обединеното кралство от ЕС нараства подкрепата сред европейските граждани за членството на страните им в Съюза. Въпреки това има още много работа за вършене. Сътрудничеството и солидарността на европейско ниво са от ключово значение при намирането на решения на проблемите на европейските граждани.“  \r\nГи Ферхофстад, координатор на ЕП за Брекзит, заяви: „Фактът, че 51% от анкетираните граждани на Обединеното кралство искат да останат в ЕС, е напомняне за дълбоките разделения, произтичащи от решението за Брекзит, и за необходимостта от намиране на устойчиви и близки дългосрочни бъдещи отношения под формата на широко и задълбочено споразумение за асоцииране. Макар че трябва да се подготвим за всички възможни случаи, изглежда, че в Обединеното кралство, както и в ЕС, няма голямо желание за т.нар. \"твърд Брекзит\" или скъп сценарий без сделка и се надявам резултатът от преговорите в крайна сметка да отрази това.“", "date": "2018.10.17", "title": "ЕП: Ефектът Брекзит: проучване на общественото мнение показва, че европейците оценяват ЕС повече от всякога"}
{"url": "http://www.focus-news.net/news/2018/10/17/2579328/odobrena-e-reviziranata-konventsiya-na-saveta-na-evropa-za-kinematografichnata-koproduktsiya.html", "text": "Правителството одобри ревизираната Конвенция на Съвета на Европа за кинематографичната копродукция. Началото на подписването на документа е поставено на 30 януари 2017 г. в Ротердам и от тогава вече 20 държави са подписали, а пет и ратифицирали новия текст. Това съобщиха от  правителствената информационна служба . \r\nРевизираната конвенция на Съвета на Европа е в сила от 1 октомври 2017 г. Някои от основните промени, които целят по-голяма гъвкавост за копродуцентите са, че максималните и минималните участия в многостранна копродукция стават съответно 80% вместо 70% , и 5% вместо 10%. В двустранна копродукция минималното участие става 10% вместо 20%, а максималното- 90% вместо 80%. \r\nДруга важна промяна е отварянето на новата Конвенция за подпис и ратификация от страни извън Европа. Така в бъдеще всяка страна по Конвенцията ще може да получава официален статус на копродукция със страна извън Европа, която също е участник в Конвенцията без да се налага двете страни да имат помежду си двустранен договор. \r\nБългария е участвала на всички етапи от работата по промяна на документа, като е била представена от експерти от НФЦ и е одобрила окончателния вариант, който е предложен за подписване.", "date": "2018.10.17", "title": "Одобрена е ревизираната Конвенция на Съвета на Европа за кинематографичната копродукция"}
{"url": "http://www.focus-news.net/news/2018/10/17/2579323/premierat-boyko-borisov-otpuskame-600-hil-lv-za-plovdivskata-duhovna-seminariya.html", "text": "Отпускаме 600 хил. лв. за Пловдивската духовна семинария. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . „600 хил. лв. отпускаме за Пловдивската духовна семинария. В нея учат 170 деца. Но тя тече, протекла е, разпада се“, каза Борисов. Премиерът посочи, че кабинетът ще отпусне и 500 хил. лв. за довършването на голямата църква в кв. „Меден рудник“ в Бургас и 200 хил. лв. за катедралата в Ловеч. „Така че коалицията си изпълва ангажимента, който е поет към Св. Синод“, посочи министър-председателят. \r\nЦветилена СИМЕОНОВА", "date": "2018.10.17", "title": "Премиерът Бойко Борисов: Отпускаме 600 хил. лв. за Пловдивската духовна семинария"}
{"url": "http://www.focus-news.net/news/2018/10/17/2579327/d-r-daniela-daritkova-gerb-dialogat-ni-s-bls-beshe-polzotvoren-garantirahme-che-darzhim-diskusiyata-za-zdraveopazvaneto-da-bade-na-ekspertno-nivo-i-da-izbyagvame-politicheskata-mu-upotreba.html", "text": "Диалогът ни с Българския лекарски съюз беше ползотворен - гарантирахме, че държим дискусията за здравеопазването да бъде на експертно ниво и да избягваме политическата му употреба. Това каза д-р Даниела Дариткова, народен представител от ПГ на ГЕРБ и председател на парламентарната Здравна комисия след срещата си с представители на Българския лекарски съюз, предаде репортер на  Агенция „Фокус“ . „По предложение на Управителния съвет на БЛС днес проведохме среща с представители на парламентарната група на ГЕРБ. Такива предложения са отправени към всички парламентарно представени политически сили. На тази среща бяха обсъдени детайли и варианти по обсъждането на предложението за усъвършенстване на здравноосигурителния модел, както и актуални теми, касаещи бюджета на НЗОК и проблеми, които са в настоящия момент“, заяви още д-р Дариткова.  \r\nДеница КИТАНОВА", "date": "2018.10.17", "title": "Д-р Даниела Дариткова, ГЕРБ: Диалогът ни с БЛС беше ползотворен - гарантирахме, че държим дискусията за здравеопазването да бъде на експертно ниво и да избягваме политическата му употреба"}
{"url": "http://www.focus-news.net/news/2018/10/17/2579307/tsvetan-tsvetanov-gerb-dokazatelstvata-po-sluchaya-skripal-veche-sa-mnogo-po-yasni-tryabva-da-se-saobrazim-s-evropeyskite-darzhavi.html", "text": "Доказателствата вече са много по-ясни. Може да се каже, че трябва да се съобразим с това, което направиха всички развити европейски държави. Това каза пред журналисти в парламента председателят на ПГ на ГЕРБ Цветан Цветанов за случая „Скрипал“, предаде репортер на  Агенция „Фокус“ . „Много е тревожно това, което излезе като доказателства и категоричността, която декларираха държави като Великобритания, Австрия, Германия, Франция и САЩ“, заяви той. В отговор на въпрос трябва ли да изгоним шпиони от България, Цветан Цветанов коментира: „Не бих искал в момента да изземам функциите на изпълнителната власт“. Попитан има ли данни за хакерски действия в България, той обясни: „Една от потенциалните заплахи за региона и за държавите от ЕС са хибридните атаки. За всички е ясно, това което е направено като извод от много държави от ЕС -  че Русия е една от държавите, които действително са потенциална заплаха с хибридните атаки, които прилагат и в Западните Балкани, и в ЕС, както и извън него“. \r\nБиляна ИВАНОВА", "date": "2018.10.17", "title": "Цветан Цветанов, ГЕРБ: Доказателствата по случая „Скрипал“ вече са много по-ясни, трябва да се съобразим с европейските държави"}
{"url": "http://www.focus-news.net/news/2018/10/17/2579329/sofiya-priklyuchi-protestat-na-pensionerite-koyto-se-provede-pred-sgradata-na-ministerski-savet.html", "text": "Приключи протестът на пенсионерите, който се проведе пред сградата на Министерски съвет, предаде репортер на  Агенция \"Фокус\" . Основното искане на протестиращите беше за минимални пенсии в размер на 55% от минималната работна заплата, което означава те да станат 308 лв.  \r\nОт своя страна, министърът на труда и социалната политика Бисер Петков обясни, че това би довело до дисбаланс в пенсионната система. \r\nПротестиращите се заканиха да излизат на протест всеки месец. \r\nЦветилена СИМЕОНОВА", "date": "2018.10.17", "title": "София: Приключи протестът на пенсионерите, който се проведе пред сградата на Министерски съвет"}
{"url": "http://www.focus-news.net/news/2018/10/17/2579334/starshi-komisar-georgi-hadzhiev-odmvr-stara-zagora-imame-gotovnost-ako-se-nalozhi-postradalite-pri-intsidenta-v-zavod-arsenal-da-badat-transportirani-do-sofiya.html", "text": "Имаме готовност, ако се наложи, пострадалите при инцидента в завод „Арсенал“ да бъдат транспортирани до София, създадена е организация. Това каза пред журналисти в Казанлък старши комисар Георги Хаджиев, директор на ОДМВР – Стара Загора, предаде кореспондент на  Радио „Фокус“ . Старши комисар Хаджиев поясни, че шестима са пострадалите при инцидента, който възникна тази сутрин в завод „Арсенал“, от тях двама са обработени и освободени, трима са с фрактури и счупени ребра и са оставени за лечение в болницата в Казанлък, в Университетската болница в Стара Загора е транспортиран един от шестимата пострадали, който е с фрактура на ръката и с политравми. Няма опасност за живота на настанените за лечение.  \r\nСлавяна ГАЙДАРОВА", "date": "2018.10.17", "title": "Старши комисар Георги Хаджиев, ОДМВР – Стара Загора: Имаме готовност, ако се наложи, пострадалите при инцидента в завод „Арсенал“ да бъдат транспортирани до София"}
{"url": "http://www.focus-news.net/news/2018/10/17/2579319/kathimerini-sasht-podkrepiha-vselenskata-patriarshiya-v-tsarkovniya-spor.html", "text": "Държавният департамент на САЩ подкрепи решението на Вселенската патриаршия да удовлетвори искането на Украйна за „автокефална\" църква, като определи патриарх Вартоломей като „глас на религиозна толерантност и диалог между врагове\", съобщава електронното издание на гръцкия вестник  Kathimerini . \r\nПомолен да коментира съобщението на Руската православна църква, че ще прекъсне отношенията с Константинополската патриаршия заради решението й, служител на Държавния департамент подчерта, че американската администрация подкрепя утвърждаването на правото на религиозна свобода в Украйна, както и териториална цялост на страната. \r\nРазколът се разглежда като демонстрация на сила от страна на Москва, коментират от редакцията. Тереза Герова", "date": "2018.10.17", "title": "Kathimerini: САЩ подкрепиха Вселенската патриаршия в църковния спор"}
{"url": "http://www.focus-news.net/news/2018/10/17/2579331/d-r-ivan-madzharov-bls-priemame-predlozheniyata-za-zdravna-reforma-kato-raboten-protses-bi-moglo-da-izkristalizira-i-treti-model-no-pri-vsichki-polozheniya-tryabva-da-ima-solidarnost.html", "text": "Приемаме предложенията за здравна реформа като работен процес, би могло да изкристализира дори трети модел, но при всички положения трябва да има солидарност. Това каза пред журналисти председателят на Българския лекарски съюз д-р Иван Маджаров след среща с ПГ на ГЕРБ, предаде репортер на  Агенция „Фокус“ . „Инициативата от наша страна е с оглед експертни срещи с парламентарните групи. Тази наша идея беше предвидена за началото на месец септември, но по една или друга причина се случи сега. Срещаме разбиране от парламентарните групи, включително и днес от ПГ на ГЕРБ. Ние разглеждаме предложенията от министъра като един работен процес. Участваме активно в работните групи“, заяви още д-р Маджаров.  \r\nНа въпрос какво от предложенията за нов здравен модел БЛС приветства, д-р Маджаров отговори: „За нас е изключително важно предложенията за оптимизация на здравноосигурителния модел да бъдат такива, че да не водят до сътресения в системата. Нашето мнение е, че би могло да изкристализира дори трети модел, който да заеме положителните неща от единия и от другия. При всички положения трябва да има солидарност, защото в нашата държава не може без солидарен модел, който да бъде надграден с една или друга форма на задължително или доброволно осигуряване“, поясни още д-р Маджаров. На въпрос дали са обсъждали бюджета за здраве за следващата година, д-р Маджаров изрази надежда следващата седмица да започне да се води обсъждане на националния рамков договор, когато бъде готов бюджета на НЗОК.  \r\nДеница КИТАНОВА", "date": "2018.10.17", "title": "Д-р Иван Маджаров, БЛС: Приемаме предложенията за здравна реформа като работен процес, би могло да изкристализира и трети модел, но при всички положения трябва да има солидарност"}
{"url": "http://www.focus-news.net/news/2018/10/17/2579337/varna-74-godishna-zhena-e-blasnata-ot-lek-avtomobil-na-ul-akad-andrey-saharov.html", "text": "74-годишна жена е блъсната от лек автомобил на ул. „Акад. Андрей Сахаров“. Това съобщиха от  ОДМВР - Варна . Сигналът за инцидента е подаден на 16 октомври  т.г. около 09.30 часа. Съобщено е за това, че на ул. „Акад. Андрей Сахаров“ е възникнало пътнотранспортно произшествие. Водачът на лек автомобил „БМВ“ с инициали М.К. (на 42 г.) от Варна, по време на маневра за завой надясно, блъска жена, която пресича пътното платно. Вследствие на инцидента пешеходката (74 г.) е получила контузия на ходило, прегледана е и освободена за домашно лечение, без опасност за живота.", "date": "2018.10.17", "title": "Варна: 74-годишна жена е блъсната от лек автомобил на ул. „Акад. Андрей Сахаров“"}
{"url": "http://www.focus-news.net/news/2018/10/17/2579338/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.10.17", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/17/2579336/stefan-apostolov-gerb-prez-poslednite-15-godini-v-simitli-byaha-izgradeni-golyam-broy-tsarkvi-i-paraklisi-mnogo-ot-koito-byaha-finansirani-i-podpomognati-ot-samite-mestni-hora.html", "text": "Вярата, религията и изграждането на храмове и параклиси са все неща, които са изключително важни за община Симитли. Това каза за  Радио „Фокус“ – Пирин  Стефан Апостолов, народен представител от ПП ГЕРБ. По думите му през последните 15 години на територията на града и малките населени места в състава на общината са били изградени голям брой храмове. „Интересното е, че се получава така, че почти всеки празник, почти всеки светец вече има храм или параклис в община Симитли. По мое мнение симитличани са изключително вярващи хора, като спазват всички празници. Това всъщност е част от семейната ни традиция. За всички, които сме от Симитли семейството и семейните ценности са изключително важни, затова и много държим тези неща да бъдат съхранени, да се развиват. Хубавото е, че всички познават родовете си, знаят и тачат семейните ценности“, каза още Апостолов.  \r\nТой добави, че много от църквите и параклисите, които се правят в Община Симитли всъщност са факт благодарение на дарения на местните хора. „И не говоря само за пари. Почти всички даряват безвъзмездно времето и труда си, за да могат да участват в изграждането на църквите и параклисите. Това според мен не е никак малко и смятам, че възпитава в родолюбие, възпитава в това да си вярващ човек, да познаваш родните си и да знаеш кои са важните ценности“, подчерта Апостолов. \r\nЛивия НИНОВА", "date": "2018.10.17", "title": "Стефан Апостолов, ГЕРБ: През последните 15 години в Симитли бяха изградени голям брой църкви и параклиси, много от които бяха финансирани и подпомогнати от самите местни хора"}
{"url": "http://www.focus-news.net/news/2018/10/17/2579340/pregled-na-mezhdunarodnite-novini-do-13-chasa-agentsiya-fokus.html", "text": "Израел порази около 20 „военни цели“ в Ивицата Газа рано в сряда, заявиха военните, след първия от седмици ракетен обстрел от палестинските територии срещу израелски град, предава  AFP . \r\nГоворителят на армията Джонатан Конрикус заяви, че „Хамас“ носи „пълна отговорност“ за ракетното нападение, въпреки че движението отхвърли обвиненията на Израел. \r\n***  Министърът на отбраната на Израел Авигдор Либерман разпореди затваряне на граничните контролно-пропускателни пунктове с Ивицата Газа след ракетна атака от палестинска страна, която доведе до ответни удари, предава  AFP . \r\nСъгласно разпространената информация, Либерман е издал заповед за затваряне на „Керем Шалом“ и „Ереза“, както и ограничаване на зоната, в която е разрешен риболовът, до три мили (около пет километра). \r\n***  Полша подписа договор със САЩ за доставка на втечнен природен газ за срок от 20 години, предава руската информационна агенция  TACC . \r\nСъответната информация бе обявена в изявление от компанията Polskie Gornictwo Naftowe i Gazownictwo (PGNiG). „През следващите 20 г. PGNiG ще получава втечнен природен газ от САЩ за потребителите в страната или за продажби“, се казва в разпространения текст.  \r\nДългосрочният договор с руския енергиен гигант „Газпром“ за доставка на природен газ в Полша до 2022 г. „просто се прекратява“, заяви по-късно на пресконференция директорът на компанията Петър Возняк. \r\n***   Президентът на Турция Реджеп Тайип Ердоган се срещна с държавния секретар на САЩ Майк Помпео в столицата Анкара, предава държавната информационна агенция  Anadolu Agency . \r\nЕрдоган разговаря с Помпео на международното летище „Есенбога“. Срещата им продължи около 35 минути и бе проведена преди официалното му посещение в Молдова. \r\nМинистърът на външните работи на Турция Мевлют Чавушоглу, началникът на Националната разузнавателна служба Хакан Фидан и говорителят на президента Ибрахим Калин, както и специалният представител на САЩ за Сирия Джеймс Джефри също присъстваха на срещата. \r\nПреди посещението си в Анкара, Помпео отиде в Саудитска Арабия, където проведе разговори с крал Салман бин Абдулазис ас-Сауд и престолонаследника принц Мохамед бин Салман относно изчезването на Джамал Кашоги, журналист в Saudi Washington Post, който е в неизвестност от 2 октомври след отиването му в саудитското консулство в Истанбул. \r\nОпасенията са, че Кашоги е убит след изчезването си.   \r\n***  Заседанието в македонския парламент, на което депутатите спорят за определяне на необходимостта от предложението на правителството за конституционни промени за прилагане на договора за името с Гърция, продължава и в сряда, отбелязват в редакцията на скопското електронно издание  МКД .  \r\nНа втория ден от дебата управляващото мнозинство и опозицията останаха на своите позиции „за“ и „против“ промените в Основния закон на страната.  \r\nЗа народните представители от ВМРО-ДПМНЕ договорът от Преспа е вреден, политически и юридически мъртъв, а при сключването му не са спазени положенията в Конституцията и Правилника за дейността на Събранието. Според парламентарното мнозинство обаче не е възможно да бъде постигнато по-добро споразумение. Коалицията в Скопие предупреди, че ако договорът с Гърция пропадне, Македония ще остане изолирана.  \r\nЗаседанието трябва да започне в 12:00 часа местно време (13:00 часа българско време). \r\n***  Италия възнамерява да предложи  „мини размразяване“ на санкциите срещу Русия, съобщава европейското електронно издание  EU Observer . \r\nОчаква се на срещата на високо равнище на страните от Общността, която ще се проведе тази седмица, Рим да предложи Европейската инвестиционна банка и Европейската банка за възстановяване и развитие трябва да подновят кредитирането на по-малки руски фирми. Министърът на външните работи на Литва Линас Линкевичус подчерта, че идеята идва в „лош момент“. Не всички в ЕС обаче споделят мнението му. Така например първият дипломат на Будапеща Петер Сиярто подчерта, че трябва да има „нормално сътрудничество между Европа и Русия\".  \r\nБанковите санкции бяха наложени след присъединяването на Крим към Русия, припомнят от редакцията. \r\n***  В опит да бъде постигнато споразумение за излизане на Великобритания от структурите на Общността Брюксел е готов да направи отстъпки, подчертават в редакцията на германския национален ежедневник  Die Frankfurter Allgemeine Zeitung . \r\nГлавният преговарящ на Европейския съюз Мишел Барние потвърди, че преходният период, в който почти нищо няма да се промени за гражданите и бизнеса, ще бъде удължен с една година. В замяна Брюксел очаква от министър-председателя на Обединеното кралство Тереза Мей да направи компромис в спора за ирландската граница. \r\n***  Държавният департамент на САЩ подкрепи решението на Вселенската патриаршия да удовлетвори искането на Украйна за „автокефална\" църква, като определи патриарх Вартоломей като „глас на религиозна толерантност и диалог между врагове\", съобщава електронното издание на гръцкия вестник  Kathimerini . \r\nПомолен да коментира съобщението на Руската православна църква, че ще прекъсне отношенията с Константинополската патриаршия заради решението й, служител на Държавния департамент подчерта, че американската администрация подкрепя утвърждаването на правото на религиозна свобода в Украйна, както и териториална цялост на страната. \r\nРазколът се разглежда като демонстрация на сила от страна на Москва, коментират от редакцията. \r\n***", "date": "2018.10.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/17/2579341/blagoevgrad-nad-100-zayavki-sa-podadeni-za-uchastie-v-motokros-petrich-gran-pri.html", "text": "В ход е подготовката на мотополигон „Дени 518” и прилежащата инфраструктура край село Самуилово за тазгодишното издание на състезанието по мотокрос „Петрич Гран При”2018. Това съобщиха от пресцентъра на  Община Петрич . Потвърдено е участието на състезатели от България, Дания, Русия, Полша, Гърция, Кипър, Македония. Най-малкият участник ще бъде 7-годишният Александър Тасев от град Симитли. Състезанието ще се проведе на 21 октомври. Официалното откриване ще бъде в 11.00 часа. От общинския бюджет с решение на съветниците за мотокрос „Петрич Гран При” са отпуснати 7 хил. лева. Един от най-трудоемките и тежки от финансова гледна точка моменти е свързан с подготовката на самото състезателно трасе, което е с дължина 2,2 км. Работници по временната заетост са ангажирани с окосяването на стърнищата край трасето, тежка техника разчиства местата за паркиране на автомобили, които са общо около 10 дка за състезатели и 10 дка за публиката, потвърди кметът на село Самуилово Кирил Стоянов. Състезанието по мотокрос „Петрич Гран При”2018 на мотополигон „Дени 518” ще се проведе в следните класове: МХ 65, МХ 85, МХ 1, МХ 2, МХ ветерани, МХ жени и МХ 3. За първи път ще има и клас ATV.", "date": "2018.10.17", "title": "Благоевград: Над 100 заявки са подадени за участие в мотокрос „Петрич Гран При“"}
{"url": "http://www.focus-news.net/news/2018/10/17/2579342/dimo-dimov-sayuz-na-pensionerite-varna-tryabva-da-ima-zakon-za-vazrastnite-hora.html", "text": "„Трябва да има Закон, който да уреди въпросите, които вълнуват всички пенсионери“. Това коментира за  Радио „Фокус“ – Варна  председателят на Областния Съюз на пенсионерите в града Димо Димов. По думите му местната организация, която подкрепя днешния национален протест в столицата, настоява за увеличаване на пенсиите и еднакви правила за всички. „Хората са си отработили всичко през годините. Имаше дебат дали таванът на пенсиите да остане за по-рано пенсионираните, а за останалите да няма. Според нас това е несправедливо“, каза още Димо Димов. Той добави, че половината от възрастните хора във Варна и областта преживяват с 200 лева месечно, на прага на нищетата. „Малко са тези, които могат да разчитат само на пенсия. На един човек на 80 години с 200 лева пенсия, който си купува лекарства за 60 - 80 лева какво му остава?“, коментира още председателят на областната структура. \r\nДиана СТОЕВА", "date": "2018.10.17", "title": "Димо Димов, Съюз на пенсионерите – Варна: Трябва да има Закон за възрастните хора"}
{"url": "http://www.focus-news.net/news/2018/10/17/2579344/stoyo-karagenski-zam-kmet-na-karlovo-kitaytsite-se-interesuvat-ot-znachimi-investitsii-u-nas.html", "text": "Китайците се интересуват от значими инвестиции у нас, където се влагат доста средства и дребните предложения ги отхвърлят още на първо четене. Това каза за  Радио „Фокус“-Пловдив  зам.-кметът на Карлово Стойо Карагенски по повод посещението на китайски делегации в Карлово, с цел проучване на възможности за сътрудничество, инвестиции и приятелски обмен между двете държави. По думите на Карагенски, китайците се интересуват от Пристанище Бургас, Пристанище Варна, летища, строителство на високоскоростни пътища, строителство на магистрали, на тунели.  \r\n„Имахме първоначален проект за строителство на тунела Троян – Христо Даново. Те са запознати с този проект. Но ако държавата не застане зад това, ще останат само пожеланията“, каза още Карагенски. По думите му, на Балканския полуостров се влагат много пари от страна на китайците, като България е на последно място в това отношение. „В Сърбия досега те имат около 3 млрд. долара инвестиции и подписан нов договор за 3,5 млрд. долара. В Унгария също имат многомилиардни инвестиции, като най-значимата е строителството на високоскоростен ж.п. път между Будапеща и Белград. Босна и Херциговина – многомилиардни инвестиции, основно насочени към инфраструктура, строителство на ж.п. линии, пътища, тунели. Гърция може би е отличник в това отношение. Там купиха пристанището и също са вложили многомилиардни инвестиции. Ако погледнем малко по-встрани – Чехия преди година беше посетена от 6 млн. китайци, а българското посолство издаваше около 4 000 до 5000 визи. Как да развиваме туризъм с Китай, когато имаме проблем с визите? В едно предишно правителство високопоставена китайска делегация си тръгна и замина за друга държава, тъй като трябваше да чака доста време министъра на икономиката да ги приеме. Така, че желанието на общините е едно, а желанието на държавата е съвсем друго“, каза още зам.-кметът. \r\nЗам.-кметът припомни, че в миналото Община Карлово е била една от най-силно развитите в промишлено отношение общини, тъй като там се намират основните предприятия на военно-промишления комплекс, производство на трактори и др. Общината е разговаряла с китайски инвеститори за възможността първоначално да започне сглобяването на трактори от малък и среден клас, с последващо усвояване на това производство. По този повод е бил посетен и Комбината за трактори, за да видят базата, която също може да се използва. \r\n„През последния месец в Карлово беше и делегация от Германия от града, с който сме подписали меморандум за сътрудничество“, каза още Карагенски. Общината също е била презентирана с възможностите за инвестиции. Отделно от това същите тези възможности са презентирани и в Русия. \r\nМария РУСЕВА", "date": "2018.10.17", "title": "Стойо Карагенски, зам.-кмет на Карлово: Китайците се интересуват от значими инвестиции у нас"}
{"url": "http://www.focus-news.net/news/2018/10/17/2579343/zam-kmetat-evgeni-krusev-stroitelyat-koyto-tryabvashe-da-izgradi-parvoto-v-sofiya-obosobeno-trase-za-gradski-transport-shte-bade-smenen.html", "text": "Строителят, който трябваше да изгради първото в София обособено трасе за градски транспорт, ще бъде сменен. Това каза пред журналисти зам.-кметът на София Евгени Крусев, по време на проверката на ремонта на бул. „Константин Величков“. Той заяви, че общината се бори със забележките по ремонтите чрез санкции. Именно това е причината строителят, който трябваше да изгради първото обособеното трасе за градския транспорт в София да бъде сменен. Тъй като възлагането, което беше направено, беше забавено, заяви Крусев. \r\n„В проекта има 6 перона и поставяне на деалинатори, които да разделят градския транспорт от автомобилното трасе. Това възлагане е направено юли месец. До момента строителят е извършил пероните и част от деалинаторите, но качеството, което се показва и което ние контролираме ежедневно, показва, че то не са на необходимото ниво. Направени са лабораторни изследвания, които потвърждават тези твърдения.“, каза Крусев. По думите му при направеното изпитване в УАСГ самите плочки са показали недобра устойчивост на атмосферни условия по-конкретно на замръзване и на валежи и материалите въобще не бяха допуснати да бъдат поставени на обекта на Константин Величков.  \r\n„Софинвест“ ще доизпълни проекта, за да може до края на годината градския транспорт да се възстанови в обособеното трасе.", "date": "2018.10.17", "title": "Зам.-кметът Евгени Крусев: Строителят, който трябваше да изгради първото в София обособено трасе за градски транспорт, ще бъде сменен"}
{"url": "http://www.focus-news.net/news/2018/10/17/2579339/d-r-daniela-daritkova-gerb-poeh-angazhimenta-predlozheniyata-uskoryavashti-i-oblekchavashti-protsesa-na-donorstvo-da-badat-vneseni-i-glasuvani-po-nay-barzata-vazmozhna-protsedura.html", "text": "Поех ангажимента предложенията, ускоряващи и облекчаващи процеса на донорство да бъдат внесени и гласувани по най-бързата възможна процедура. Това каза  народният представител от ПГ на ГЕРБ и председател на Здравна комисия д-р Даниела Дариткова след среща с БЛС и във връзка с темата за донорството, предаде репортер на  Агенция „Фокус“.  „Това беше тема на дискусията със съсловната организация, защото няма как ПГ на ГЕРБ да реши всички проблеми на донорството. Ние трябва да работим съвместно със съсловната организация, с експертите и с обществото да имаме възможност да развием активно донорството. В рамките на законодателните промени, които се предвиждат, очаквам да чуя мнението на агенциите по трансплантации, защото имаме едно законодателство, което позволява да не се посочва изрично съгласието за донорство, а се посочва изрично несъгласието. Проблемите възникват, когато трябва близките на починалия да вземат решение в един особено труден за тях момент. Наистина трябва много внимателно да се обмислят промените“, заяви още д-р Дариткова. По думите ѝ е важно със съдействието на медиите, с цялото общество да се говори по темата за донорството. Тя обърна внимание, че амбицията на страната ни да стане член на „Евротланспант“ минава през там, че трябва да има достатъчно донори и донорски ситуации. „Имаме добре подготвени специалисти, смятам, че една инвестиция в допълнителното им обучение ще даде възможност и тук да се развива една добра донорска програма. Факт са вече няколкото центъра в България, които правят такива трансплантации, просто трябва да ги усъвършенстваме. Необходимо е разбира се, да се възстановят добрите взаимоотношения с някои от клиниките, за да може в процеса на усъвършенстване и утвърждаване на българската донорска и трансплантационна програма да има възможност пациентите да получават помощ в тези утвърдени вече места“, обясни още председателят на Здравна комисия. Според нея донорството и трансплантациите са еманацията на съвременната медицина.  Агенция \"Фокус\"  припомня: В събота Министерство на здравеопазването обяви, че работи по създаването на нова Национална програма за донорство. Новината съобщи заместник-министърът на здравеопазването д-р Бойко Пенков. По думите му Министерство на здравеопазването работи от близо месец по създаването на програмата и за Пътна карта към нея. „Проблемът с донорството е сериозен. От началото на 2018 година, след присъединяването на 115 държави на декларация срещу трафика на органи и трансплантационен туризъм, все повече европейски държави отказват достъпа на чужди пациенти до своите трансплантационни центрове и програми“, обясни д-р Пенков. По думите му България трябва да постигне десет донора на милион население годишно, за да стане пълноправен член на \"Евротрансплант\". Набелязаните мерки за насърчаване на донорството включват спешни законодателни и нормативни промени, активна работа с координаторите от центровете по донорство, подготовка на екипи, които у нас да извършват трансплантации, и провеждане на мащабна национална кампания за донорството. Работата по Националната програма и Пътната карта към нея е със срок до шест месеца. \r\nДеница КИТАНОВА", "date": "2018.10.17", "title": "Д-р Даниела Дариткова, ГЕРБ: Поех ангажимента предложенията, ускоряващи и облекчаващи процеса на донорство да бъдат внесени и гласувани по най-бързата възможна процедура"}
{"url": "http://www.focus-news.net/news/2018/10/17/2579345/yaponskite-vlasti-proveryavat-dvama-sluzhiteli-ot-tehnicheskiya-ekip-na-turneto-na-sofiyskata-opera-i-balet-za-posegatelstvoto-sreshtu-memorialniya-park-na-mira-v-hiroshima.html", "text": "Софийска опера и балет изразява искреното си възмущение и потрес от извършеното посегателство срещу Мемориалния парк на мира в гр. Хирошима, за което японските власти проверяват двама служители от техническия екип на турнето на Операта в Япония. Това съобщиха от пресцентъра на  Софийската опера и балет . \r\n„Осъждаме този вандалски акт, който засяга по недопустим и непристоен начин паметта на жертвите на атомната бомбардировка от 06.08.1945 г. Това е ужасно поругаване по хулигански подбуди на символа на една световна трагедия.  \r\nПоднасяме извиненията си на японския народ, който стана жертва на необмислените постъпки на български граждани, решили да изразят футболните си пристрастия по крайно обиден и неуместен начин. Те трябва да понесат с цялата тежест на закона последствията от действията си“, се посочва в позицията на Софийската опера и балет. \r\nИнституцията категорично се разграничава от извършителите, като същите нямат място в трупата ни и затова прекратяваме напълно отношенията си с тях.  \r\nСофийската опера и балет изразяват готовността си за всякакъв вид съдействие на японските власти при провеждане на разследването по случая. \r\n„Признателни сме за щедрото гостоприемство, с което бяхме посрещнати на японска земя. Изразяваме искреното си съжаление, че плодотворната ни съвместна дейност вече 20 години, посветена на красотата и изкуството, както и последните триумфални  успехи на представленията на „Кармен“ и „Турандот“ на Софийската опера и балет в Япония, бяха помрачени от този неприятен инцидент“, допълват от операта.", "date": "2018.10.17", "title": "Японските власти проверяват двама служители от техническия екип на турнето на Софийската опера и балет за посегателството срещу Мемориалния парк на мира в Хирошима"}
{"url": "http://www.focus-news.net/news/2018/10/17/2579347/romeo-shatev-predsedatel-na-targovsko-promishlenata-palata-blagoevgrad-nablyudava-se-glad-za-rabotnitsi-v-proizvodstvoto.html", "text": "Наблюдава се „глад“ за работници в производството. Това каза за  Радио „Фокус“ – Пирин  Ромео Шатев, председател на Търговско-промишлена палата – Благоевград. Той каза, че българинът не е беден, подчертавайки, че когато някой има нужда от допълнителни финанси, то следва да си намери работа. Според Шатев липсата на кадри в производството показва, че хората искат повече пари, но без да полагат необходимия труд. По думите му в Благоевградска област има хора, които получават по-ниски заплати. „Това са предимно работещите в селските стопанства или шивачите“, допълни Шатев. Той уточни, че хората, получаващи средна или по-висока заплата са предимно учителите, полицаите и държавните служители. \r\nРомео Шатев отбеляза също, че икономическата ситуация в Благоевград е много добра. Той заяви, че бизнесът в града се развива съобразно възможностите, които се предоставят. „Ако някой си мисли, че преди 20, преди 50 или преди 150 години ситуацията е била по-добра, то мисля, че греши“, коментира Ромео Шатев. Той допълни, че развитието на бизнеса и икономиката зависи от самите нас. „Не може някой да говори за развитие на бизнес, без да има икономически, финансови и технически знания. Ние се научихме да искаме високи заплати, много работа, големи заводи, но като няма идея с какво да са пълни – те фалират“, каза още председателят на Търговско-промишлена палата – Благоевград. \r\nДенис НИКИФОРОВ", "date": "2018.10.17", "title": "Ромео Шатев, председател на Търговско-промишлената палата - Благоевград: Наблюдава се „глад“ за работници в производството"}
{"url": "http://www.focus-news.net/news/2018/10/17/2579346/dicho-atanasov-okrazhen-prokuror-na-stara-zagora-na-tozi-etap-ne-mozhe-da-se-dade-zaklyuchenie-za-prichinata-za-vzriva-ili-za-vinovno-litse-zashtoto-tova-shte-bade-nekorektno.html", "text": "Промениха се първоначалните данни, които имахме, за пострадалите при инцидента в „Арсенал“ тази сутрин. Това каза пред журналисти Окръжният прокурор на Стара Загора Дичо Атанасов, предаде кореспондент на  Радио „Фокус“ . Атанасов поясни, че действително има четирима със средно телесни повреди. „В този смисъл е и квалификацията на деянието – по чл. 134, ал.3 – с повече от едно пострадали лица. Този текст предвижда лишаване от свобода, ако се установи виновно поведение на съответно длъжностно лице от 1 до 6 години“, добави той.  \r\nОкръжният прокурор посочи, че още не е приключил огледът на местопроизшествието, изземват се веществени доказателства. След това ще бъдат назначени съответните експертизи, както съдебно-медицински, така и технически, измежду които и взриво-техническа експертиза, след което ще се премине към разпит на свидетели и на база всичко това ще се направи анализ и преценка за евентуална наказателна отговорност на съответно длъжностно лице. Причините ще бъдат установени в процес на разследване. „На този етап не може да се даде някакво заключение за причината за взрива или за виновно лице, защото това ще бъде некоректно. Много е рано още“, каза Дичо Атанасов. \r\nСлавяна ГАЙДАРОВА", "date": "2018.10.17", "title": "Дичо Атанасов, окръжен прокурор на Стара Загора: На този етап не може да се даде заключение за причината за взрива или за виновно лице, защото това ще бъде некоректно"}
{"url": "http://www.focus-news.net/news/2018/10/17/2579348/predsedatelyat-na-narodnoto-sabranie-tsveta-karayancheva-se-sreshtna-s-delegatsiya-na-komisiyata-za-mezhdunarodni-otnosheniya-i-emigranti-na-parlamenta-na-cherna-gora.html", "text": "Председателят на Народното събрание Цвета Караянчева се срещна с делегация на Комисията за международни отношения и емигранти на парламента на Черна гора, водена от нейния председател Андрия Николич. Това съобщиха от пресцентъра на  Народното събрание . Черногорските парламентаристи са на официално посещение в България по покана на председателя на Комисията по външна политика Джема Грозданова.  \r\n„Ние трябва да протегнем ръка към страните от Западните Балкани, защото приобщаването им към ЕС е ключово за сигурността и стабилността не само в региона, но и в Европа\", подчерта на срещата Цвета Караянчева. Тя добави, че България ще продължи да подкрепя усилията, които полага Черна гора за извършване на необходимите реформи и ще отстоява принципа страните-кандидатки за членство в ЕС да бъдат оценявани според своите индивидуални постижения. „Готови сме да продължим активния парламентарен диалог и да подпомогнем Черна гора във всички сфери, където има необходимост от това\", заяви председателят на Народното събрание.  \r\nПредседателят на Комисията за международни отношения и емигранти на парламента на Черна гора Андрия Николич изрази благодарност, че по време на своето председателство на Съвета на ЕС България е поставила акцент върху темата за разширяването на Съюза със страните от Западните Балкани. „Резултатите от Българското председателство са конкретни и много значими за нас\", подчерта той и добави, че ключът към запазването на европейското единство е по-силното обединение. „Ние смятаме, че процесът на реформи в Европа може да бъде подпомогнат от процеса на разширяване на ЕС\", отбеляза Андрия Николич.  \r\n„Черна гора провежда реформи и се стреми да наложи стандартите на страните-членки на ЕС\", отбеляза председателят на Комисията за международни отношения и емигранти на парламента на Черна гора Андрия Николич. Той подчерта, че Черна гора е пример за успешно запазване на мира и мултиетническото разбирателство. Андрия Николич изрази благодарност за искрената и приятелска междудържавна подкрепа, която България оказва на Черна гора. „Надяваме се да бъдете гласа на Черна гора в ЕС\", добави той.  \r\nВ срещата в Народното събрание участва и председателят на Групата за приятелство България – Черна гора Петър Петров.  \r\nПреди това делегацията на Комисията за международни отношения и емигранти на парламента на Черна гора се срещна с народните представители от Комисията по политиките за българите в чужбина и от Групата за приятелство България – Черна гора.  \r\nПредседателят на Комисията по политиките за българите в чужбина Андон Дончев подчерта, че позицията на страната ни за европейската интеграция на Черна гора е ясна и напълно открита. По време на разговора с чуждестранните гости бяха обсъдени още актуалните политически и икономически процеси на Балканите и в Европа.  \r\n„Черна гора трябва да бъде оценявана по своите способности, защото направи много за постигане на критериите за членство в Европейския съюз\", подчерта председателят на Групата за приятелство България – Черна гора Петър Петров. Той допълни, че решението за присъединяването на балканската страна към НАТО е било важно и ключово.  \r\nПредседателят на Комисията за международни отношения и емигранти на парламента на Черна гора Андрия Николич отчете традиционно добрите приятелски и междудържавни отношения. „Западните Балкани са неразделна част от Европа и вие правилно разбирате нуждите на региона и ни подкрепяте, за което ви благодарим\", каза той.  \r\nНародният представител Тома Биков посочи, че Черна гора може да бъде достоен член на ЕС. По думите му това е страна с европейско самочувствие и култура, която ще осигури стабилност не само за Балканите, но и за цяла Европа.", "date": "2018.10.17", "title": "Председателят на Народното събрание Цвета Караянчева се срещна с делегация на Комисията за международни отношения и емигранти на парламента на Черна гора"}
{"url": "http://www.focus-news.net/news/2018/10/17/2579333/zam-ministar-boyko-penkov-shte-prisastva-na-otkrivaneto-na-parvata-cheshma-pametnik-posvetena-na-horata-koito-daryavat-zhivot-chrez-donorstvo.html", "text": "На 18 октомври 2018 г. от 14.00 часа зам.-министърът на здравеопазването д-р Бойко Пенков ще присъства на откриването на първата чешма - паметник, посветена на хората, които чрез донорство даряват живот. Това съобщиха от пресцентъра на  Министерството на здравеопазването . \r\nСъбитието/инициативата, което бележи и началото на националното движение „Чешми за донорство”, се осъществява съвместно от Изпълнителната агенция по трансплантация и „Сдружение на пациенти с дихателна недостатъчност и белодробна трансплантация”.  \r\nОткриването ще се състои в новата градинка до локалното платно на спирка „Окръжна болница” на бул. „Цариградско шосе”.", "date": "2018.10.17", "title": "Зам.-министър Бойко Пенков ще присъства на откриването на първата чешма - паметник, посветена на хората, които даряват живот чрез донорство"}
{"url": "http://www.focus-news.net/news/2018/10/17/2579332/d-r-daniela-daritkova-gerb-nadyavam-se-tozi-pat-na-vota-na-nedoverie-opozitsiyata-da-govori-zashtoto-pri-minaliya-ostana-bezmalvna.html", "text": "Надявам се този път на вота на недоверие опозицията да говори, защото при миналия остана безмълвна .  \r\nТова каза д-р Даниела Дариткова, народен представител от ПГ на ГЕРБ и председател на парламентарната здравна комисия, във връзка с дебатите по внесения от БСП вот на недоверие на тема „Здравеопазване“, предаде репортер на  Агенция „Фокус“ . „Ние сме готови винаги за дебат. С аргументи ще се опитам да оборя подробните мотиви на опозицията“, заяви д-р Дариткова и изрази надежда целта на опозицията да е благородна. Тя обърна внимание, че математически сметките на опозицията не излизат. „Разчитам, че могат да направят разумни предложения, които да се използват. Винаги съм твърдяла, че ние търсим надпартийния консенсус“, каза още председателят на Здравна комисия. Тя посочи, че във „Визия за България“ не е видяла такива предложения.   \r\nДеница КИТАНОВА", "date": "2018.10.17", "title": "Д-р Даниела Дариткова, ГЕРБ: Надявам се този път на вота на недоверие опозицията да говори, защото при миналия остана безмълвна"}
{"url": "http://www.focus-news.net/news/2018/10/17/2579349/kaloyan-kaloyanov-odmvr-burgas-novata-tehnika-shte-motivira-nashite-novi-sluzhiteli-da-rabotyat-po-dobre-i-po-efikasno-v-sluzhba-na-obshtestvoto.html", "text": "Развълнувам съм от това, което виждам, защото нашата дирекция придоби изключително добри автомобили, много добре оборудвани, които ще заменят стария автопарк. Това каза директорът на ОДМВР – Бургас старши комисар Калоян Калоянов по време тържествената церемония по представяне на 73 високопроходими автомобила, предоставени за нуждите на ОДМВР и Зоналното жандармерийско управление в Бургас, която се проведе на Морска гара, предаде репортер на  Радио „Фокус“ – Бургас . Според него от друга страна Бургаската дирекция е уникална с много неща, но включително с това, че има зелена граница, морска граница и въздушна граница. „И освен нормалните процеси по битова престъпност, на които ние противодействаме през годината, ние сме изправени заедно с колеги от Гранична полиция и на други предизвикателства, какъвто е миграционният натиск“, каза още Калоянов. „Тази нова техника ще мотивира нашите нови служители да работят по-добре и по-ефикасно в служба на обществото“, заяви директорът на ОДМВР - Бургас. \r\nДеница ДИМИТРОВА", "date": "2018.10.17", "title": "Калоян Калоянов, ОДМВР - Бургас: Новата техника ще мотивира нашите нови служители да работят по-добре и по-ефикасно в служба на обществото"}
{"url": "http://www.focus-news.net/news/2018/10/17/2579351/veliko-tarnovo-sreshta-na-tema-nastoyashte-i-badeshte-za-minaloto-shte-se-provede-v-grada-na-18-i-19-oktomvri.html", "text": "Практики за опазване на културното наследство обсъждат експерти от страната в старата столица. Срещата е под надслов „Настояще и бъдеще за миналото“ и ще се проведе на 18 и 19 октомври в конферентната зала на хотел „Премиер“, съобщават за  Радио „Фокус“ – Велико Търново  от Областния информационен център в града, който е съорганизатор, заедно с Община Велико Търново, Асоциацията на общини със селища и територии на културно историческо наследство (АОСТКИН) и туристическата агенция „Царевград Търнов“. Целта на форума е представители на Общини, музеи, професионални и неправителствени организации, експерти и специалисти в областта на културното наследство, да споделят добри практики за популяризиране на културно наследство, неговото обновяване и опазване, енергийна ефективност в стари сгради, дигитализация на културното наследство и др. Гост лектори на форума ще бъдат Жаки Крушон, експерт от Националната  френска асоциация „Забележителности и забележителни градове на Франция“ и Светла Шаф, ръководител отдел „Урбанизъм и градоустройство“ – община Дакс, Франция. Събитието ще бъде открито от 13.00 часа на 18 октомври с приветствие от официалните лица. \r\nЛуиза ТРАНЧЕВА", "date": "2018.10.17", "title": "Велико Търново: Среща на тема „Настояще и бъдеще за миналото“ ще се проведе в града на 18 и 19 октомври"}
{"url": "http://www.focus-news.net/news/2018/10/17/2579350/blagoevgrad-nova-detska-ploshtadka-e-bila-izgradena-v-simitliyskoto-selo-polena.html", "text": "Нова детска площадка е била изградена в симитлийското село Полена. Това съобщи за  Радио „Фокус“ – Пирин  кметът на населеното място Веселин Топузов. Съоръжението е било официално открито в неделя, когато се провел празникът на селото. Площадката са намира точно до стадиона в селото и вече е достъпна за полазване от всички жители и гости на Полена. \r\nЛивия НИНОВА", "date": "2018.10.17", "title": "Благоевград: Нова детска площадка е била изградена в симитлийското село Полена"}
{"url": "http://www.focus-news.net/news/2018/10/17/2579354/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-kakto-i-na-granitsite-s-turtsiya-i-rumaniya.html", "text": "Интензивен е трафикът за товарни автомобили на изход на ГКПП „Кулата“, както и на границите с Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа. На българо-гръцката граница трафикът е интензивен на ГКПП „Кулата“ за товарни автомобили на изход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-румънската граница трафикът е интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-сръбската граница и българо-македонската граница трафикът е нормален на всички гранични контролно-пропускателни пунктове.", "date": "2018.10.17", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, както и на границите с Турция и Румъния"}
{"url": "http://www.focus-news.net/news/2018/10/17/2579356/balgariya-i-livan-shte-podpishat-memorandum-za-satrudnichestvo-v-oblastta-na-zemedelieto.html", "text": "Правителството одобри проект на Меморандум за разбирателство за сътрудничество в областта на земеделието между Министерството на земеделието, храните и горите на България и Министерството на земеделието на Ливан. Това съобщиха от  правителствената информационна служба . Документът предвижда задълбочаване и конкретизиране на сътрудничеството в областта на селското стопанство по теми от взаимен интерес. Ще бъдат насърчавани инвестициите в земеделието и създаването на съвместни дружества. Чрез меморандума ще се подпомага изграждането на връзки с неправителствени организации в сектора, ще се осъществява сътрудничество в областта на законодателната и регулаторна рамка в селското стопанство и др. Документът предвижда още и ускоряване на финализиране на процедурите за одобрение на вноса на селскостопански продукти.\t \r\nСтраните ще създадат съвместна работна група, която ще разработи подробен План за действие за постигане на целите на настоящия меморандум за разбирателство. Влизането в сила на документа ще прекрати действието на досега действащото споразумение между страните, подписано и влязло в сила в София на 25 юни 1998 г.", "date": "2018.10.17", "title": "България и Ливан ще подпишат меморандум за сътрудничество в областта на земеделието"}
{"url": "http://www.focus-news.net/news/2018/10/17/2579352/zam-kmetat-na-sofiya-evgeni-krusev-stroitelniyat-nadzor-shte-izchisli-zabavyaneto-na-parvoto-obosobeno-trase-za-gradski-transport-za-da-se-predpriemat-sanktsii-sreshtu-izpalnitelya.html", "text": "Строителният надзор ще изчисли забавянето на първото обособено трасе за градски транспорт,  за да се предприемат санкции срещу изпълнителя. Това каза пред журналисти зам.-кметът на София Евгени Крусев, по време на проверката на ремонта на бул. „Константин Величков“, предаде репортер на  Агенция „Фокус“ . „Към момента има забавяне - има причини, които са обективни като валежни дни през месец юни. Причини,които са във връзка с експлоатационни характеристики на трасето -  трябваше време да се фиксират няколко релси - те не се подменят. Правят се операции, за да може да се задържи горното асфалтово покритие, което ние сменяме върху тях“, заяви Крусев. По думите му строителният надзор има задача да изчисли забавянето, което не е породено от обективни причини, за да се предприемат съответните санкции срещу изпълнителя. „За нас най-важното е, че този изпълнител няма да работи по този проект повече. Той трябва да бъде довършен по най-качествения и бърз начин, а по-късно строителният надзор ще може да каже какво е съответното закъснение, по което да се направят санкциите“, каза още той.", "date": "2018.10.17", "title": "Зам.-кметът на София Евгени Крусев: Строителният надзор ще изчисли забавянето на първото обособено трасе за градски транспорт,  за да се предприемат санкции срещу изпълнителя"}
{"url": "http://www.focus-news.net/news/2018/10/17/2579335/anadolu-agency-mayk-pompeo-se-sreshtna-s-turskiya-prezident-v-ankara.html", "text": "Президентът на Турция Реджеп Тайип Ердоган се срещна с държавния секретар на САЩ Майк Помпео в столицата Анкара, предава държавната информационна агенция  Anadolu Agency . \r\nЕрдоган разговаря с Помпео на международното летище „Есенбога“. Срещата им продължи около 35 минути и бе проведена преди официалното му посещение в Молдова. \r\nМинистърът на външните работи на Турция Мевлют Чавушоглу, началникът на Националната разузнавателна служба Хакан Фидан и говорителят на президента Ибрахим Калин, както и специалният представител на САЩ за Сирия Джеймс Джефри също присъстваха на срещата. \r\nПреди посещението си в Анкара, Помпео отиде в Саудитска Арабия, където проведе разговори с крал Салман бин Абдулазис ас-Сауд и престолонаследника принц Мохамед бин Салман относно изчезването на Джамал Кашоги, журналист в Saudi Washington Post, който е в неизвестност от 2 октомври след отиването му в саудитското консулство в Истанбул. \r\nОпасенията са, че Кашоги е убит след изчезването си.", "date": "2018.10.17", "title": "Anadolu Agency: Майк Помпео се срещна с турския президент в Анкара"}
{"url": "http://www.focus-news.net/news/2018/10/17/2579357/filip-popov-bsp-golyama-chast-spravedlivite-iskaniya-na-pensionerite-shte-badat-podkrepeni-ot-pg-na-bsp-za-balgariya.html", "text": "Голяма част справедливите искания на пенсионерите ще бъдат подкрепени от ПГ на „БСП за България“. Това каза секретарят на ПГ на „БСП за България“ Филип Попов по време на брифинг в Народното събрание, предаде репортер на  Агенция „Фокус“.  Той уточни, че това ще се случи през бюджетната процедура. „Като пример мога да дам това е двойното вдигане на тавана на пенсиите“, каза Попов и уточни, че БСП отново има възможност да вкара отново Закона за възрастните хора“, допълни още Попов.  \r\nЗаместник-председателят на ПГ на „БСП за България“ Антон Кутев допълни, че представители на БСП са били на протеста на пенсионерите. „Аз като председател на Комисия в Народното събрание поканих протестиращите или ръководството, излъчено от тях, да присъства на комисията по жалбите и връзките с гражданското общество. От 14.30 започва комисията. Ще се постараем да изслушаме техните искания“, каза още Кутев и уточни, че след това ще се обсъди какво може да бъде направено.   \r\nДеница КИТАНОВА", "date": "2018.10.17", "title": "Филип Попов, БСП: Голяма част справедливите искания на пенсионерите ще бъдат подкрепени от ПГ на „БСП за България“"}
{"url": "http://www.focus-news.net/news/2018/10/17/2579358/odobreni-sa-rezultatite-ot-neformalni-zasedaniya-na-saveta-na-es.html", "text": "Правителството одобри резултатите от неформалното заседание на Съвета на ЕС по икономически и финансови въпроси (ЕКОФИН), което се проведе на 7-8 септември във Виена, Австрия. Това съобщиха от  правителствената информационна служба . В първия ден от заседанието финансовите министри обмениха мнения относно постиженията и бъдещите предизвикателства пред Европейската инвестиционна банка, въздействието на покачването на лихвените проценти върху финансовата стабилност, както и икономическия потенциал и риска от криптоактивите. На втория ден се проведе дискусия по задълбочаването на икономическия и паричен съюз в контекста на Многогодишната финансова рамка 2021-2027 г. с акцент върху програмата на ЕС за инвестиции „InvestEU” и върху засилването на структурните реформи и макроикономическата стабилизация. Министрите обсъдиха и справедливото данъчно облагане на цифровата икономика.  \r\nОдобрени са също резултатите от неформалния Съвет на ЕС по образование, младеж, култура и спорт, част „Младеж“, който се проведе на 3 септември във Виена. В рамките на заседанието бяха обсъдени три основни теми - глава „Младеж“ от програмата „Еразъм“, начини за улесняване на ползотворния диалог и участие в рамките на „Еразъм“ и Европейската стратегия за младежта и европейския младежки диалог.", "date": "2018.10.17", "title": "Одобрени са резултатите от неформални заседания на Съвета на ЕС"}
{"url": "http://www.focus-news.net/news/2018/10/17/2579355/zam-kmetat-na-sofiya-evgeni-krusev-bulevard-konstantin-velichkov-ne-e-stesnen.html", "text": "Булевард „Константин Величков“ не е стеснен. Това каза пред журналисти зам.-кметът на София Евгени Крусев, по време на проверката на ремонта на бул. „Константин Величков“, предаде репортер на  Агенция „Фокус“ . „Булевардът има две активни ленти на движение. Там, където има перони, тези две активни ленти са запазени т.е. пространството за автомобили не се променя, просто се обособява това поле в средата. Пероните са направени с цел по-голяма безопасност на самите пътници, тъй като в предишната организация на движението трамваят отваря вратите и пътниците стъпват направо на платното. Считаме, че това е по-безопасният начин, по който хората могат да се  качват на градския транспорт и по-достъпният“, добави Крусев.", "date": "2018.10.17", "title": "Зам.-кметът на София Евгени Крусев: Булевард „Константин Величков“ не е стеснен"}
{"url": "http://www.focus-news.net/news/2018/10/17/2579362/vavezhdat-se-promeni-pri-sertifitsiraneto-na-organizatsiite-za-tehnichesko-obsluzhvane-na-grazhdanskite-vazduhoplavatelni-sredstva.html", "text": "Кабинетът реши да се създадат изменения във връзка със сертифицирането на организациите за техническо обслужване на гражданските въздухоплавателни средства. Това съобщиха от  правителствената информационна служба . Това е една от промените, залегнали в Закона за гражданското въздухоплаване. Предлагат се допълнения при сертифицирането на дейности, представляващи високорискови операции за търговски и нетърговски цели, в съответствие с европейското законодателство. \r\nИзготвени са нови разпоредби по отношение авиационната сигурност, с които се създават конкретни основания за осъществяването на административен контрол, върху дейностите, свързани с авиационната сигурност както на гражданските летища, така и по отношение обучението на служителите отговарящи за сигурността. \r\nВ националното законодателство се въвежда понятието „пълноправен контрольор“. Създават се също така административнонаказателни разпоредби за извършването на полети с безпилотно управляемо въздухоплавателно средство (дрон) без разрешение. Към момента липсва санкция за нарушаване на правилата, според които полетите с дронове се извършват след писмено разрешение на ГД „Главна въздухоплавателна администрация“ в резервирано въздушно пространство.", "date": "2018.10.17", "title": "Въвеждат се промени при сертифицирането на организациите за техническо обслужване на гражданските въздухоплавателни средства"}
{"url": "http://www.focus-news.net/news/2018/10/17/2579363/deklaratsii-za-proizvedeni-kolichestva-zarno-shte-se-podavat-edin-pat-v-godinata.html", "text": "Министерският съвет одобри проект за изменение и допълнение на Закона за прилагане на Общата организация на пазарите на земеделски продукти на Европейския съюз. Това съобщиха от  правителствената информационна служба . \r\nСъгласно една от промените се предвижда да отпадне задължението на земеделските производители да подават декларации всяко тримесечие, за произведени количества зърно по видове. Декларация ще се подава веднъж годишно от всички производители, с което се намалява административната тежест, а получената информация ще обхваща цялото произведено зърно. \r\nВъв връзка с премахването на производствените квоти за захар и изоглюкоза в ЕС от 1 октомври 2017 г. от закона отпадат разпоредбите, уреждащи производствените квоти и одобрението на рафинериите и на производителите на изоглюкоза. Промяната в сектор „Захар“ е свързана и с приемането на Регламент на Комисията, който урежда задължение за предоставянето на данни от държавите-членки до ЕК относно цени, производство и информация за пазара на захар и изоглюкоза.", "date": "2018.10.17", "title": "Декларации за произведени количества зърно ще се подават един път в годината"}
{"url": "http://www.focus-news.net/news/2018/10/17/2579360/pravitelstvoto-prie-otchet-i-plan-za-izpalnenie-na-strategiyata-za-protivodeystvie-na-radikalizatsiyata-i-terorizma-prez-2018-godina.html", "text": "Министерският съвет прие Отчет за изпълнение на дейностите от Плана за изпълнение на Стратегията за противодействие на радикализацията и тероризма през 2017 година и План за изпълнение на стратегията през тази година. Това съобщиха от  правителствената информационна служба . Двата документа са в съответствие с целите и изискванията на приетата Стратегия за противодействие на радикализма и тероризма (2015-2020 г.) за ежегодно отчитане и приемане на планове, определящи секторни дейности в това направление. В тези планове са включени структури от компетентните министерства и държавни агенции, а изпълнението им се координира от междуведомствена работна група.", "date": "2018.10.17", "title": "Правителството прие отчет и план за изпълнение на Стратегията за противодействие на радикализацията и тероризма през 2018 година"}
{"url": "http://www.focus-news.net/news/2018/10/17/2579361/balgariya-predostavya-imot-na-balgarite-v-ungariya.html", "text": "Българската държава предоставя безвъзмездно за ползване на Дружеството на българите в Унгария имот, находящ се на ул. „Вагохид“ 15 в гр. Будапеща. Това съобщиха от  правителствената информационна служба . Имотът ще се използва единствено и само за църковна и училищна дейност, съгласно Договор за дарение през 1933 г. Имотът няма да се използва за извършване на икономическа дейност.", "date": "2018.10.17", "title": "България предоставя имот на българите в Унгария"}
{"url": "http://www.focus-news.net/news/2018/10/17/2579364/blagoevgrad-natsionalniyat-studentski-festival-na-izkustvata-v-yugozapadniya-universitet-neofit-rilski-prodalzhava-s-klaviren-kontsert-na-mariya-desislava-stoycheva.html", "text": "Националният студентски фестивал на изкуствата, организиран от Факултета по изкуствата към Югозападния университет „Неофит Рилски“ в Благоевград, продължава с клавирен концерт на Мария-Десислава Стойчева. Това каза за  Радио „Фокус“-Пирин  Веска Арабаджиева, специалист по връзки с обществеността във висшето учебно заведение. В програмата са включени творби от Бетовен, Брамс, Йордан Гошев, Марин Големинов, Панчо Владигеров. Концертът започва в 16.00 часа на камерната сцена в Учебен корпус 1. \r\nЛора КАЛЧЕВА", "date": "2018.10.17", "title": "Благоевград: Националният студентски фестивал на изкуствата в Югозападния университет „Неофит Рилски“ продължава с клавирен концерт на Мария-Десислава Стойчева"}
{"url": "http://www.focus-news.net/news/2018/10/17/2579366/oblekchavat-se-iziskvaniyata-pri-provezhdane-na-individualen-lov-na-diva-svinya.html", "text": "Правителството прие постановление за изменение и допълнение на Правилника за прилагане на Закона за лова и опазване на дивеча. Това съобщиха от  правителствената информационна служба . Отпада изискването за присъствието на длъжностно лице от държавното горско или държавното ловно стопанство при индивидуален лов на дива свиня в ловностопанските райони, предоставени на ловните дружини. Изменението е поради спешната необходимост от редуциране броя на дивите свине в страната, с цел превенция на заболяването африканска чума по свинете. \r\nПри провеждане на индивидуален лов на дива свиня в държавните ловни стопанства и ловностопанските райони към държавните горски стопанства, изискването за присъствието на длъжностно лице остава, когато лова се провежда по линия на организирания ловен туризъм. \r\nОблекчаването на изискванията при провеждане на индивидуално ловуване на дива свиня в ловностопанските райони, предоставени на ловните дружини, е с цел увеличаване на интензивността при отстрела на вида.", "date": "2018.10.17", "title": "Облекчават се изискванията при провеждане на индивидуален лов на дива свиня"}
{"url": "http://www.focus-news.net/news/2018/10/17/2579359/ria-novosti-nay-malko-10-dushi-sa-zaginali-pri-eksploziya-v-uchebno-zavedenie-v-kerch.html", "text": "Най-малко 10 души са загинали при експлозия в Политехническия колеж в град Керч на Кримския полуостров, заяви за  РИА Новости   представител на аварийните служби. \r\nПо данни на източника при инцидента има около 50 пострадали, като 20 от тях са хоспитализирани с наранявания от различна степен. \r\n„Взривът е избухнал в столовата, причината засега не е известна, установяват я специалисти“, разкри източникът на агенцията, като подчерта, че като най-вероятна версия се разглежда експлозия на газова бутилка.  \r\nНа място работят медицински екипи, полиция, спасители и инженери. Тереза Герова", "date": "2018.10.17", "title": "РИА Новости: Най-малко 10 души са загинали при експлозия в учебно заведение в Керч"}
{"url": "http://www.focus-news.net/news/2018/10/17/2579353/tass-eksploziya-v-kerch-saobshtava-se-za-zaginali-i-raneni.html", "text": "Експлозия е разтърсила колеж в град Керч на Кримския полуостров, предава  TACC . \r\nКъм настоящия момент се съобщава за около 70 пострадали. Има и жертви, но техният брой не е конкретизиран. \r\nВзривът е избухнал в зала в Политехнически колеж. Причините за произшествието не са установени. На място работят медицински екипи, полиция, спасители и инженери.  Тереза Герова", "date": "2018.10.17", "title": "ТАСС: Експлозия в Керч, съобщава се за загинали и ранени"}
{"url": "http://www.focus-news.net/news/2018/10/17/2579368/novi-shest-veshtestva-se-vklyuchvat-v-spisaka-s-rasteniya-i-veshtestva-zabraneni-za-prilozhenie-v-humannata-i-veterinarnata-meditsina.html", "text": "Правителството прие промени в Наредбата за реда за класифициране на растенията и веществата като наркотични. Това съобщиха от  правителствената информационна служба . Под контрол се поставят нови шест вещества чрез включването им в Списък I на Наредбата - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“. \r\nРешението е на Комисията по наркотичните вещества към ООН, с което се поставят под международен контрол нови вещества чрез включване в списъците на Единната конвенция на ООН по упойващите вещества от 1961 г., ратифицирана от Република България. \r\nНовите шест вещества, които се добавят към Списък I на Наредбата, са Акрилоилфентанил, Карфентанил, Окфентанил, Тетрахидрофуранилфентанил, 4-Флуороизобутирфентанил и Фуранилфентанил. Те са синтетични аналози на фентанила. Съгласно доклада и препоръките на Световната здравна организация те не намират приложение в медицината, а разпространението им и злоупотребата с тях предизвикват висок риск за общественото здраве. \r\nОчакваният резултат от предлаганата промяна е да се ограничи рискът от злоупотреба с тези вещества, както и да се предотвратят трафикът и разпространението им.", "date": "2018.10.17", "title": "Нови шест вещества се включват в списъка с растения и вещества, забранени за приложение в хуманната и ветеринарната медицина"}
{"url": "http://www.focus-news.net/news/2018/10/17/2579367/obshtina-sliven-svlachishteto-na-teritoriyata-na-doma-za-hora-s-umstvena-izostanalost-kachulka-shte-bade-ukrepeno.html", "text": "Свлачището на територията на Дома за пълнолетни с умствена изостаналост „Качулка“ в село Бяла ще бъде укрепено. Това съобщиха от пресцентъра на  Община Сливен . Проектът е на Общината и ще бъде финансиран по Оперативна програма „Околна среда“. Договорът вече е подписан от министъра на околната среда и водите Нено Димов и кмета Стефан Радев. \r\nУкрепването има за цел да стабилизира и да възстанови трайно прилежащия терен, чиято деформация е резултат от интензивни. Това предизвиква свлачищни процеси и застрашава прилежащата пътна инфраструктура. \r\nСвлачището е регистрирано през 2010 г., когато е установено свличане на земни маси по северозападния скат над единствения път към селището, свързващ административния корпус със сградите, където са настанени потребителите на социални услуги. \r\nУчастъкът, който ще бъде укрепен е с площ приблизително 850 кв. м, периметър 145 м. Предвидените строителни работи предвиждат почистване на площадката, изпълнение на обратен насип, преоткосиране на терена, изпълнение на ерозионен контрол, полагане на дренажни тръби, както и стоманобетонова настилка. Проектът предвижда също така изпълнение на строителен и авторски надзор. \r\nПроектното предложение е подадено от Община Сливен по процедура чрез директно предоставяне „Превенция и противодействие на свлачищните процеси за ограничаване на риска от тях“, по приоритетна ос 4 „Отпадъци“ на Оперативна програма „Околна среда 2014 – 2020 г.“.", "date": "2018.10.17", "title": "Община Сливен: Свлачището на територията на Дома за хора с умствена изостаналост „Качулка“ ще бъде укрепено"}
{"url": "http://www.focus-news.net/news/2018/10/17/2579365/georgi-gyokov-bsp-upravlyavashtite-ne-chuvat-pensionerite.html", "text": "Управляващите не чуват пенсионерите. Това каза народният представител от ПГ на „БСП за България“ и заместник-председател на Социална комисия Георги Гьоков по време на брифинг в Народното събрание, предаде репортер на  Агенция „Фокус“.  Според него не са толкова важни цифрите, колкото фактът, че хората, протестиращи отвън, имат справедливи искания. „На повечето от плакатите пише: „Искаме достоен живот“. Достоен живот се осигурява с достойни доходи. Властимащите и управляващите не чуват тези хора какво им говорят\", каза още Гьоков. По думите му управляващите трябва да разберат, че повече така не може да се отнасят с пенсионерите в България и трябва да тръгнат в посока на решаване на техните проблеми. „Въпросът е, че трябва да се стартират разговори, а не да се неглижират тези хора“, допълни още Георги Гьоков.  \r\nДеница КИТАНОВА", "date": "2018.10.17", "title": "Георги Гьоков, БСП: Управляващите не чуват пенсионерите"}
{"url": "http://www.focus-news.net/news/2018/10/17/2579371/pravitelstvoto-odobri-izmeneniya-i-dopalneniya-v-zakona-za-chistotata-na-atmosferniya-vazduh.html", "text": "Правителството одобри изменения и допълнения в Закона за чистотата на атмосферния въздух. Това съобщиха от  правителствената информационна служба . Една от целите е хармонизиране и привеждане в съответствие с европейското на национално законодателство, посредством транспониране на част от Директива (ЕС) 2016/2284 за намаляване на националните емисии на някои атмосферни замърсители. \r\nС промените в закона се регламентират изисквания за качество на твърдите горива (въглища и брикети), използвани за битово отопление от населението и определяне на контролен орган по прилагане на тези изисквания. Целта е намаляване на емисиите на фини прахови частици (ФПЧ) и серен диоксид, посредством използването на по-качествени твърди горива за битово отопление. \r\nПромените са част от мерките, предприети на национално ниво, за изпълнение на решение на Съда на ЕС по дело С-488/15, според което България не е спазила нормите за ФПЧ на територията на цялата страна, и с които се цели предотвратяване на възможността за налагане на финансови санкции на страната при неизпълнение на решението на съда. В допълнение, в Преходни и заключителни разпоредби на проекта се дава основание за разработване в наредба на изискванията за дървесината, която се предлага на населението за битово отопление. \r\nВъвеждат се обективни критерии за оценка на напредъка по постигане на целите на общинските програми за качество на атмосферния въздух и съответно санкциониране при неизпълнение. Целта е ангажираност на местната власт по проблема с наднорменото замърсяване на атмосферния въздух. \r\nПодобряване на качеството на данните за емисиите на флуорсъдържащи парникови газове и намаляване на тежестта за бизнеса и администрацията във връзка с годишното докладване са също сред целите на законопроекта.", "date": "2018.10.17", "title": "Правителството одобри изменения и допълнения в Закона за чистотата на атмосферния въздух"}
{"url": "http://www.focus-news.net/news/2018/10/17/2579373/natsionalnata-elektricheska-kompaniya-shte-prodade-na-aets-kozloduy-rotor-visoko-nalyagane.html", "text": "„Национална електрическа компания“ ЕАД ще може да продаде на АЕЦ „Козлодуй“ ЕАД ротор високо налягане от турбина К-1000-60/1500-2М. Роторът е част от старото оборудване за АЕЦ „Белене“ и в момента се намира на площадката. Продажбата ще бъде извършена чрез пряко договаряне между двете дружества. Това съобщиха от  правителствената информационна служба . Това е регламентирано в решение на Министерския съвет, взето на днешното му заседание.  \r\nВъзможността за подобна сделка е регламентирана в Правилника за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител след прието решение на Министерския съвет. \r\nРоторът високо налягане от турбина К-1000-60/1500-2М е от съществено значение за изпълнение на програмите за продължаване на експлоатационния ресурс на двата блока на АЕЦ „Козлодуй“ и увеличаване на мощността им до 104%. По време на плановия годишен ремонт на 5-ти блок за 2018 г. е доказано, че роторът може да бъде използван за нуждите на централата. Производител на ротора високо налягане е ПАО „Турбоатом“, който е и собственик на всички необходими лицензионни и квалификационни документи. Доставката на ротора от друг производител е несъвместима със съществуващото оборудване и ще доведе до съществени технически затруднения при експлоатацията.", "date": "2018.10.17", "title": "Националната електрическа компания ще продаде на АЕЦ „Козлодуй“ ротор високо налягане"}
{"url": "http://www.focus-news.net/news/2018/10/17/2579370/pravitelstvoto-odobri-sakrashtavane-na-sroka-na-proverkite-za-nerednosti-po-evropeyskite-strukturni-i-investitsionni-fondove.html", "text": "Правителството прие изменение на Наредбата за администриране на нередности по Европейските структурни и инвестиционни фондове. Това съобщиха от  правителствената информационна служба . Целта е съкращаване на срока по чл. 10, ал. 3 от Наредбата, съгласно който определеният тримесечен срок за приключване на проверките по сигнали за нередности може да се удължава до три месеца. Промяната е продиктувана от направен анализ, че увеличаване на броя на подадените сигнали за нередности би довело до забавяне на темпа на изпълнението на програмите. По тази причина срокът по разпоредбата се редуцира от 3 месеца на 45 дни.", "date": "2018.10.17", "title": "Правителството одобри съкращаване на срока на проверките за нередности по Европейските структурни и инвестиционни фондове"}
{"url": "http://www.focus-news.net/news/2018/10/17/2579372/pleven-49-godishen-mazh-e-zaginal-pri-pozhar-v-apartamenta-si-na-ul-grenadirska.html", "text": "49-годишен мъж е загинал при пожар в апартамента си на 18-тия етаж в жилищна кооперация на ул. „Гренадирска“. Това съобщиха от пресцентъра на  МВР . Сигнал за инцидента е постъпил в Оперативен център при РДПБЗН – Плевен в 6.42 часа. На мястото на произшествието веднага са изпратени два противопожарни екипа. Огнеборците заварили задимяване и горене на последния етаж в тавански помещения, пригодени за гарсониера. При разчистването след загасяване на пламъците, в банята  е открито тялото на 49-годишен мъж. Причината за инцидента предстои да се установява. Уведомен е прокурор.", "date": "2018.10.17", "title": "Плевен: 49-годишен мъж е загинал при пожар в апартамента си на ул. „Гренадирска“"}
{"url": "http://www.focus-news.net/news/2018/10/17/2579369/anton-kutev-bsp-po-danni-na-ministerstvo-na-truda-i-sotsialnata-politika-shte-ostanat-ne-poveche-ot-500-dushi-v-balgariya-koito-nyama-da-si-poluchavat-maksimalnata-pensiya.html", "text": "По данни на Министерство на труда и социалната политика ще останат не повече от 500 души в България, които няма да си получават максималната пенсия. Това каза и заместник-председателят на ПГ на „БСП за България“ Антон Кутев по време на брифинг в Народното събрание, предаде репортер на  Агенция „Фокус“.  Кутев уточни, че БСП може да поеме ангажимент най-малко за три от исканията на пенсионерите. „Едното е удвояване на максималния осигурителен доход, което автоматически води до удвояване на максималната пенсия. Хубавото на този механизъм е, че ще останат повече пари, които могат да се пренасочат и към ниските пенсии“, обясни още Кутев. „Второто, което можем да поемем е нещо, което сме предлагали и не е прието досега и това е преизчисляването на всички пенсии“, допълни още Кутев. Той уточни, че вече БСП са внесли Закон за възрастните хора и имат възможност да го внесат отново.  \r\nДеница КИТАНОВА", "date": "2018.10.17", "title": "Антон Кутев, БСП: По данни на Министерство на труда и социалната политика ще останат не повече от 500 души в България, които няма да си получават максималната пенсия"}
{"url": "http://www.focus-news.net/news/2018/10/17/2579378/pravitelstvoto-odobri-pozitsiyata-na-republika-balgariya-za-zasedanie-na-evropeyskiya-savet.html", "text": "Правителството одобри българската позиция за заседанието на Европейския съвет, което ще се проведе на 18 октомври в Брюксел. Това съобщиха от  правителствената информационна служба . Срещата на лидерите на ЕС ще започне с дебат по темите „миграция“, „вътрешна сигурност“ и „външни отношения“. По темата за миграцията България смята, че се изисква комплексен, структуриран и координиран общоевропейски отговор. По вътрешната сигурност Българското председателство на Съвета на ЕС инвестира значителни ресурси в новата архитектура на информационния обмен и успя да постигне обща позиция на Съвета. \r\nЗаседанието ще продължи със среща на върха на държавите от еврозоната. За България е важно да бъде осигурено еквивалентно третиране на държавите- членки извън еврозоната относно управлението на Европейския механизъм за стабилност. \r\nОдобрена е също така българската позиция за заседанието на Европейския съвет (член 50), което ще се проведе на 17 октомври в Брюксел. Заседанието ще бъде във формат ЕС - 27 с участието на премиера на Обединеното кралство Тереза Мей, която ще представи виждането на британската страна по преговорния процес и вероятността за постигане на споразумение и преходен период. След това останалите лидери ще изслушат оценката на главния преговарящ на ЕК и ще обсъдят по-нататъшните действия на ЕС при всички възможни сценарии.", "date": "2018.10.17", "title": "Правителството одобри позицията на Република България за заседание на Европейския съвет"}
{"url": "http://www.focus-news.net/news/2018/10/17/2579375/balgariya-shte-predstavi-kandidaturata-si-za-chlen-na-saveta-na-mezhdunarodniya-sayuz-po-dalekosaobshteniya.html", "text": "България ще представи кандидатурата си за член на Съвета на Международния съюз по далекосъобщения по време на Конференцията на пълномощните представители на организацията. Това съобщиха от  правителствената информационна служба . Преизбирането на страната ни за осми пореден мандат, ще утвърди България като страна с водеща роля в региона в сферата на информационните технологии и съобщенията. \r\nСъбитието ще се проведе от 29 октомври до 16 ноември в Дубай, Обединени арабски емирства. Министерският съвет одобри позицията и състава на българската делегация за участие в конференцията. \r\nПо време на форума предстои избор на ръководство на Съюза. Ще бъдат обсъждани административни и финансови въпроси, както и стратегически план за следващия 4-годишен период.", "date": "2018.10.17", "title": "България ще представи кандидатурата си за член на Съвета на Международния съюз по далекосъобщения"}
{"url": "http://www.focus-news.net/news/2018/10/17/2579374/anton-koychev-sds-sofiya-dve-tendentsii-mogat-da-vazrodyat-partiyata-emotsionalnoto-zavrashtane-kam-90-te-godini-i-konkretni-politiki-koito-da-reshat-dneshnite-predizvikatelstva.html", "text": "Две тенденции могат да възродят СДС - емоционалното завръщане към корените с незабравимите за милиони българи мигове през 90-те години и конкретни политики, които да решават днешните предизвикателства пред България. Това каза за предаването „Вече 30 години-времето е наше“ на  Радио „Фокус“  Антон Койчев, председател на СДС-София и общински съветник в Столичния общински съвет. Той уточни, че в редиците на СДС текат дискусии как да се явят на предстоящите избори: самостоятелно или в коалиция. Според него отдавна е минало времето, в което механичният сбор на отделни десни формации е могъл да донесе добър резултат на избори. „СДС първо трябва да очертае приоритетите, около които смятаме да работим, да ги предложим на обществото и едва тогава да търсим политически субекти, които да изповядват тези политики и с които да се борим за доверието на избирателите“, обясни Антон Койчев. Той каза още, че на 11 ноември предстои програмна конференция на СДС, пред която са поставени ключови за бъдещето на партията задачи. „Трябва да бъдат излъчени много ясни послания не само относно идеологическото позициониране на СДС, не само препотвърждаване възвръщането ни към нашите корени, но и да очертаем евентуалните ни коалиционни партньори, формулирайки нашия идеологически профил – да видим с кои можем да си сътрудничим и с кои не. БСП и ДПС няма как да бъдат разглеждани като наши коалиционни партньори при никакви обстоятелства“, допълни Антон Койчев. Според него България вече е изградена демократична държава, основно благодарение на СДС. Затова партията е длъжна да излезе с много силна резолюция или програмна декларация, която да включва ясна оценка на миналото, сегашното състояние и очертания на перспективите пред развитието въобще на цялото българско общество.", "date": "2018.10.17", "title": "Антон Койчев, СДС-София: Две тенденции могат да възродят партията - емоционалното завръщане към 90-те години и конкретни политики, които да решат днешните предизвикателства"}
{"url": "http://www.focus-news.net/news/2018/10/17/2579376/otpuskat-se-36-mln-lv-za-izgrazhdane-na-mnogofunktsionalna-sportna-zala-v-kardzhali.html", "text": "Правителството одобри допълнителни разходи по бюджета на Министерството на младежта и спорта за 2018 г. в размер на 3 663 000 лв. Това съобщиха от  правителствената информационна служба . Със средствата ще бъде финансирано изграждането на многофункционална спортна зала в гр. Кърджали по проект, представен от областния управител на Област Кърджали по реда на Наредба № 2 от 08.05.2014 г. за финансово подпомагане на строителството и ремонта на спортни обекти и съоръжения. \r\nВ проекта се предвижда изграждане на многофункционална спортна зала, която да се използва основно, но не само, за тренировъчна и състезателна дейност по волейбол, баскетбол и футзал. Реализацията на проекта ще доведе до устойчиво развитие и популяризиране на физическото възпитание и спорта сред подрастващите и активно занимаващите се със спорт в област Кърджали. Ще се създадат условия за създаване и изпълнение на тренировъчни и състезателни програми и възстановителни режими, както и за организиране и провеждане на състезания.", "date": "2018.10.17", "title": "Отпускат се 3,6 млн. лв. за изграждане на многофункционална спортна зала в Кърджали"}
{"url": "http://www.focus-news.net/news/2018/10/17/2579379/sport-tomova-startira-s-pobeda-v-kitay.html", "text": "Виктория Томова се класира за втория кръг на тенис турнира в китайския град Сучжоу с награден фонд 100 хиляди долара. Томова елиминира поставената под номер осем Вероника Кудерметова с 6:4, 3:0 и отказване на рускинята заради контузия.   \r\nС победата Томова си осигури 13 точки за световната ранглиста, където в момента заема 162-а позиция. За място на четвъртфиналите първата ракета на България излиза срещу 19-годишната британка Кейти Суон. Двете не са се срещали досега. \r\nВенцислав ДРАГОМАНОВ", "date": "2018.10.17", "title": "Спорт: Томова стартира с победа в Китай"}
{"url": "http://www.focus-news.net/news/2018/10/17/2579382/dobrich-priklyuchi-konkursat-za-kartina-replika-na-hudozhnika-petar-dachev-organiziran-ot-regionalniya-istoricheski-muzey.html", "text": "Приключи конкурсът за картина-реплика на художника Петър Дачев, организиран от Регионалния исторически музей (РИМ). Това съобщи д-р Кремена Митева, главен уредник в Дом-паметник „Йордан Йовков“ в Добрич, предаде кореспондент на  Радио „Фокус” – Варна . Конкурсът бе посветен на 50 години от смъртта на твореца. Жури в състав Павлин Пенев, художник и главен уредник на Ателие за реставрация и консервация в РИМ - Добрич, Милена Барбова,художник реставратор и уредник на Ателие за реставрация и консервация в РИМ - Добрич, Десислава Димова, музеен специалист, е присъдило наградите. Първа награда получава Елица Климентова Атанасова, на 13 г., възпитаник на ПМГ „Иван Вазов“ - Добрич , за реплика на картината „Залив с къщи“; втора награда - Стефани Димитрова Георгиева, на 11 г., от ЧОУ „Мария Монтесори“ в Добрич, за реплика на картината \"Лодки в залива\"; трета награда - София Йорданова Иванова, на 5 г., от ЦДГ „Пчеличка“ в Добрич, за реплика на картината „На плажа II“. Награждаването на отличените участници ще се състои днес от 17.00 часа във фоайето на Дом-паметник „Йордан Йовков“.  \r\nЖулиета НИКОЛОВА", "date": "2018.10.17", "title": "Добрич: Приключи конкурсът за картина-реплика на художника Петър Дачев, организиран от Регионалния исторически музей"}
{"url": "http://www.focus-news.net/news/2018/10/17/2579385/burgas-neftohimik-prodalzhava-vav-vtori-kvalifikatsionen-krag-ot-shampionskata-liga-po-voleybol.html", "text": "Волейболистите от „Нефтохимик 2010“ продължават във втори квалификационен кръг от Шампионската лига, след нов успех срещу шампиона на Босна и Херцеговина „Младост“- Бръчко с 3:1 гейма в зала „Младост“. Това съобщиха от пресцентъра на  Община Бургас . В отделните части 25:21, 25:19, 19:25, 25:16. След като бургазлии поведоха с 2:0 и си гарантираха класирането в следващата фаза, треньорът Найден Найденов пусна в игра резервите. Дебют в мач от Шампионската лига направи 16-годишният Денис Карягин, който е рожба на школата на клуба. 205-сантиметровият посрещач се отчете с 8 точки и загатна за още по-добро бъдеще. С 12 точки завърши капитанът Георги Петров. Опитният Петър Христов се отчете с 9 точки. Във втория квалификационен кръг „Нефтохимик 2010“ ще срещне победителят от двойката „Войводина“- Нови Сад и „Младост“- Загреб. В първата среща нашите са домакини в зала „Младост“ на 24 октомври. Преди това на 20 октомври /събота/ от 17:30 часа бургаските волейболисти играят отново у дома срещу „Добруджа“. Мачът е от първия кръг от националната Суперлига.", "date": "2018.10.17", "title": "Бургас: „Нефтохимик“ продължава във втори квалификационен кръг от Шампионската лига по волейбол"}
{"url": "http://www.focus-news.net/news/2018/10/17/2579381/plovdiv-regionalnata-inspektsiya-po-okolnata-sreda-i-vodite-ustanovi-zamarsyavane-na-ploshtadka-za-obrabotka-na-inerten-material.html", "text": "Регионалната инспекция по околната среда и водите (РИОСВ) в Пловдив установи нерегламентирано замърсяване на площадка за обработка на инертен материал. Това съобщиха за  Радио „Фокус“ – Пловдив  от РИОСВ. Експертите са извършили незабавна проверка след получен сигнал за запрашаване на „Пазарджишко шосе“ от дейността на площадката. На място е установено запрашаване в района на обекта, а на главния път – на 7 км от Пловдив за Пазарджик, е образуван облак от прах. За констатираните нарушения инспекторите дават предписания за предприемане на мерки, свързани с почистване на площадката  и оросяване с цел недопускане на неорганизирано емитиране на прах в атмосферата и преустановяване извозването на натрошения материал, до създаване на необходимите условия. Срокът за изпълнението е незабавен. \r\nПри последващ контрол експертите установяват, че площадката на обекта не е почистена от отложения прах, не е извършено и оросяване. Извозването на натрошения инертен материал продължава. В резултат на движението на транспортните средства се емитира неорганизирано прах в атмосферата. Заради непоставянето на платнища на камионите при извозване на инертния материал са уведомени Изпълнителна агенция „Автомобилна администрация“ и „Пътна полиция“, за да предприемат мерки съобразно тяхната компетентност. За установените нарушения от Регионалната инспекция по околната среда и водите в Пловдив ще бъдат предприети административно-наказателни мерки, предвидени в екологичното законодателство. \r\nТони МИХАЙЛОВ", "date": "2018.10.17", "title": "Пловдив: Регионалната инспекция по околната среда и водите установи замърсяване на площадка за обработка на инертен материал"}
{"url": "http://www.focus-news.net/news/2018/10/17/2579383/kyustendil-zapochvat-proverki-otnosno-lipsata-na-pedagog-v-katastrofiraliya-mikrobus-s-uchenitsi-v-selo-slokoshtitsa.html", "text": "Започват проверки относно липсата на педагог в катастрофиралия микробус с ученици в село Слокощица. Това съобщи за  Радио „Фокус” – Кюстендил  Радостина Новакова, началник на Регионално управление на образованието – Кюстендил. До момента е установено, че между фирмата-превозвач и Природоматематическа гимназия „Професор Емануил Иванов” има сключен договор, а задължение на ръководството на Начално училище „Свети Климент Охридски” е било да подсигури педагог, който да придружава учениците по време на пътуването. В конкретния случай организаторът на обучение не е бил в автобуса, заедно с учениците. Това е предмет на вътрешна проверка от страна на директора на училището, както и обект на проверка от страна на Регионално управление на образованието. След приключване на проверките ще се вземат мерки по компетентност. „Фокус” припомня, че на 15 октомври се случва инцидент с микробус, превозващ ученици в село Слокощица. При инцидента почива водачът на микробуса, а превозното средство се спира в ограда на къща. Няма пострадали ученици. \r\nВенцеслав ИЛЧЕВ", "date": "2018.10.17", "title": "Кюстендил: Започват проверки относно липсата на педагог в катастрофиралия микробус с ученици в село Слокощица"}
{"url": "http://www.focus-news.net/news/2018/10/17/2579380/otpuskat-se-13-mln-lv-za-hramovete-sv-sv-kiril-i-metodiy-v-lovech-sv-nikolay-chudotvorets-v-burgas-i-za-plovdivskata-duhovna-seminariya.html", "text": "Правителството одобри допълнителни разходи по бюджета на Министерския съвет за 2018 г. в размер на 1 300 000 лв. Това съобщиха от  правителствената информационна служба . От тях 200 000 лв. са за довършителните дейности по новостроящия се катедрален храм „Св. Св. Кирил и Методий“ в гр. Ловеч, а 500 000 лв. - за довършителни дейности по новостроящия се храм „Св. Николай Чудотворец“ в гр. Бургас, кв. Меден рудник.  С останалите 600 000 лв. ще бъде направен основен ремонт на Пловдивдска духовна семинария „Св. Св. Кирил и Методий“. \r\nС постановлението на правителството, храмовете и семинарията ще се превърнат в духовен център на областните градове, съчетавайки религиозна, просветна и социална дейност.", "date": "2018.10.17", "title": "Отпускат се 1,3 млн. лв. за храмовете „Св. Св. Кирил и Методий“ в Ловеч, „Св. Николай Чудотворец“ в Бургас и за Пловдивската духовна семинария"}
{"url": "http://www.focus-news.net/news/2018/10/17/2579386/s-nad-163-mln-lv-shte-se-finansira-razvitieto-na-sistemata-za-speshna-meditsinska-pomosht-v-stranata.html", "text": "С над 163 млн. лв. ще се финансира развитието на спешната медицинска помощ в България по Оперативна програма „Региони в растеж“ 2014-2020 г. За целта Министерският съвет даде съгласието си ръководителят на Управляващия орган на програмата да подпише договор за безвъзмездна финансова помощ с Министерството на здравеопазването за изпълнението на проект „Подкрепа за развитие на системата за спешна медицинска помощ“. Това съобщиха от  правителствената информационна служба . 237 обекта от системата на спешната медицинска помощ в цялата страна ще бъдат обхванати от предвидените по проекта дейности, които включват ново строителство, реконструкция, ремонт, преустройство, подобряване на достъпа за лица с увреждания до сградите и на прилежащото околно пространство. Така ще се обновят сградният фонд и оборудването в спешните отделения на лечебни заведения с над 50% държавно участие в капитала, 27 центъра за спешна медицинска помощ и разкритите към тях 170 филиала и 6 изнесени екипа. Ще бъдат купени 400 съвременни линейки с оборудване и апаратура, отговарящи на Медицинския стандарт „Спешна медицина“ и на най-добрите европейски практики и изисквания за своевременност, достатъчност, качество и безопасност. \r\nПроектът „Подкрепа за развитие на системата за спешна медицинска помощ“ е с голяма обществена значимост и е един от най-мащабните и важни по оперативната програма. Изпълнението му ще осигури подходяща и ефективна здравна инфраструктура, допринасяща за подобряване на качеството и безопасността на медицинската помощ и за осигуряването на равнопоставен достъп до качествена медицинска помощ.", "date": "2018.10.17", "title": "С над 163 млн. лв. ще се финансира развитието на системата за спешна медицинска помощ в страната"}
{"url": "http://www.focus-news.net/news/2018/10/17/2579389/plovdiv-prodalzhava-sabaryaneto-na-nezakonni-zhilishtni-postroyki-v-tsiganskata-sheker-mahala.html", "text": "Продължава събарянето на незаконни жилищни постройки в циганската „Шекер махала” в Пловдив, съобщи за  Радио „Фокус” – Пловдив  кметът на Район „Северен” Ральо Ралев. Всичките 21 къщи от днешната акция са съборени, но предстои да бъдат извозени отпадъците от тях. „Най-вероятно няма да успеем днес, затова извозването ще продължи и утре”, каза Ралев. По думите му част от жандармерията и от специализираните полицейски сили вече е освободена. Друга част е останала, за да бъде осигурено спокойствието на фирмата, която извозва материалите.  \r\n„Положението е привидно спокойно сега, но в момента, в който усетят, че няма полиция, ще започнат отново да се бунтуват”, отбеляза районният Ральо Ралев. По думите му с категоричност ще има и друга акция за събаряне на постройки в „Шекер махала” и това ще са тези, които са построени върху Северния обходен колектор на града. „Броят им трудно може да се хване”, посочи Ралев. Районният кмет посочи още, че от началото на мандата му съборените постройки в циганските махали на района са над 100, от които 50 са жилищни сгради. „Там, където вече сме съборили, не си позволяват да строят отново“, каза Ральо Ралев. \r\nЦветана ТОНЧЕВА", "date": "2018.10.17", "title": "Пловдив: Продължава събарянето на незаконни жилищни постройки в циганската „Шекер махала”"}
{"url": "http://www.focus-news.net/news/2018/10/17/2579391/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 13 октомври в района на село Тросково се проведе голямо събитие за Община Симитли. Става дума за това, че Неврокопският митрополит Серафим освети нов храм, носещ името „Св. Петка“, чието изграждане е отнело 11 години. Веднага след това се проведе ѝ Хайдушки събор. Поради тази причина днес ще посветим предаването именно на това събитие, а наши гости ще бъдат кметът на Община Симитли Апостол Апостолов и народният представител Стефан Апостолов. В края на предаването – очаквайте ѝ традиционния обзор на всичко по-важно, което се случи в Симитли през последните дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81 или на e-mail: pirin@focus-news.net. На посочените контакти можете да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.10.17", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/10/17/2579388/delyan-dobrev-gerb-hubavo-bi-bilo-da-imame-poveche-informatsiya-za-vaprosite-s-prouchvaniyata-v-dalboko-cherno-more-v-doklada-za-natsionalnata-sigurnost-za-sledvashtata-godina.html", "text": "Хубаво би било да имаме повече информация за въпросите с проучванията в дълбоко Черно море в доклада за националната сигурност за следващата година. Това каза народният представител от ПГ на ГЕРБ и председател на Комисията по енергетика Делян Добрев по време на дебатите по доклада за националната сигурност на България за 2017 г., предаде репортер на  Агенция „Фокус“.  „Важни са проучванията в дълбоко Черно море, те започнаха в средата на 2012 г. Спомняте си имаме три блока в дълбоко Черно море“, каза Добрев. „В първия блок „Хан Аспарух\" предстои трети проучвателен сондаж. Това е изключително важно и свързано с националната сигурност, защото няма по-голяма гаранция на доставките на газ от собствения добив. Няма как външна някаква заплаха да го застраши. През следващата година очакваме да има проучвателен сондаж в блок „Силистар“ и за последния блок „Хан Тервел“ имаше две процедури в миналото. Последните две имаше две процедури за концесия на този блок, нямаше желаещи“, обясни. Според него може би сега е добър момент да се рестартира процедурата за концесия на този блок. Той припомни, че в средата на годината в парламента са променили Закона за енергетиката, в частта, касаеща хранилищата за газ. „Дадохме възможност да се изгради в България второ газохранилище, което наистина е важно за плановете за развитие на газов хъб „Балкан“ и изобщо за страната като сигурност на доставките“, допълни още Добрев. \r\nДеница КИТАНОВА", "date": "2018.10.17", "title": "Делян Добрев, ГЕРБ: Хубаво би било да имаме повече информация за въпросите с проучванията в дълбоко Черно море в доклада за националната сигурност за следващата година"}
{"url": "http://www.focus-news.net/news/2018/10/17/2579394/romeo-shatev-predsedatel-na-targovsko-promishlenata-palata-blagoevgrad-mladite-hora-nyamat-interes-da-sazdavat-sobstven-biznes.html", "text": "Младите хора нямат интерес да създават собствен бизнес. Това каза за  Радио „Фокус“ – Пирин  Ромео Шатев, председател на Търговско-промишлена палата – Благоевград. По думите му те се учат, че могат  да получат по-висока заплата, като станат учители или полицаи, а това ще бъде убийствено за цялото общество. „Сигурен съм, че поставяйки въпроса на завършващите студенти, дали биха станали държавни чиновници с 2 000 лева заплата или биха развили собствен бизнес, то поне 95% биха избрали да станат държавни чиновници“, коментира Ромео Шатев. Той каза още, че в университетите и средните училища често се преподават неща, които са от преди 50 – 100 години. „Младите хора, за да бъдат успешни в бизнеса в България, а и извън нея, трябва да създадат по-евтин продукт от конкурентите, защото истината е, че пазарът в България е отворен и има, както китайска стока, така и френска“, допълни председателя. \r\nДенис НИКИФОРОВ", "date": "2018.10.17", "title": "Ромео Шатев, председател на Търговско-промишлената палата - Благоевград: Младите хора нямат интерес да създават собствен бизнес"}
{"url": "http://www.focus-news.net/news/2018/10/17/2579384/premierat-boyko-borisov-vazlozhi-na-ministar-kiril-ananiev-da-predlozhi-zakonodatelni-promeni-po-otnoshenie-na-donorstvoto.html", "text": "Министерството на здравеопазването да изготви предложения за законодателни промени, които максимално да улеснят донорството в България. Това разпореди министър-председателят Бойко Борисов по време на днешното правителствено заседание, съобщиха от  Правителствената информационна служба . След като по-рано днес се срещна с близките на Адриан Петков, премиерът Борисов възложи на министър Кирил Ананиев да направи консултации в Народното събрание и да се започне работа по темата. „Има още 15 чакащи за бял дроб и 1200 за бъбреци“, отбеляза министър-председателят и добави, че може да се направи така, че много човешки животи да бъдат спасени. \r\nНа днешното правителствено заседание беше одобрен и проектът на Закон за хората с увреждания. По време на обсъждането министърът на финансите Владислав Горанов и вицепремиерът Валери Симеонов изразиха резерви към текстовете на чл. 40 от проекта. Министър-председателят Бойко Борисов заяви категоричната си подкрепа за Закона за хората с увреждания. „Ние водихме многократен диалог, поехме ангажимента и държа да си го приемем, така както Бисер Петков го предлага. Ние сме парламентарна република и Парламентът да преценява, в края на краищата те са нашите работодатели. Така че ние сме сложили подписите си, гарантирали сме си, че този текст ще приеме Министерският съвет“, допълни премиерът Бойко Борисов.", "date": "2018.10.17", "title": "Премиерът Бойко Борисов възложи на министър Кирил Ананиев да предложи законодателни промени по отношение на донорството"}
{"url": "http://www.focus-news.net/news/2018/10/17/2579390/api-vazstanoveno-e-dvizhenieto-po-pat-i-2-ruse-razgrad-shumen-v-uchastaka-mezhdu-selo-pisanets-i-grad-tsar-kaloyan.html", "text": "Възстановено е движението по път I-2 Русе - Разград - Шумен в участъка между село Писанец и град Цар Калоян. Това съобщиха от пресцентъра на  Агенция „Пътна инфраструктура“ .", "date": "2018.10.17", "title": "АПИ: Възстановено е движението по път I-2 Русе - Разград - Шумен в участъка между село Писанец и град Цар Калоян"}
{"url": "http://www.focus-news.net/news/2018/10/17/2579330/kmetat-na-burgas-dimitar-nikolov-za-patrulnite-koli-za-nuzhdite-na-odmvr-i-zonalnoto-zhandarmeriysko-upravlenie-radvam-se-che-tezi-avtomobili-sa-oborudvani-s-visoki-tehnologii.html", "text": "Радвам се, че тези автомобили са оборудвани с високи технологии. Това каза кметът на Община Бургас Димитър Николов по време тържествената церемония по представяне на 73 високопроходими автомобила, предоставени за нуждите на ОДМВР и Зоналното жандармерийско управление в Бургас, която се проведе на Морска гара, предаде репортер на  Радио „Фокус“ – Бургас . „По този начин, с аналитизма на бургаските професионални полицаи, аз съм убеден, че градът и регионът ни ще бъдат по-добри места за живеене“, добави Николов. \r\nТой изказа благодарности към фонд „Вътрешна сигурност“ и фонд „Миграция“, с чиито средства са били осигурени автомобилите. Според Димитър Николов престъпленията по света се разкриват най-вече чрез високите технологии. \r\n„Искрено се надявам оборудването, което получава Бургаска област, да респектира всички престъпници и нарушители на закона“, заяви Вълчо Чолаков, областен управител на Бургас. „Убеден съм, че полицаите и всички служители на МВР, като хора-професионалисти, с много знания, умения и опит, имат нуждата от надграждане и това надграждане го получават днес“, добави Чолаков. По думите му това е техника, която ще позволява много по-бърза реакция, много по-всестранен обхват на преследване и много повече технически възможности. Областният управител на Бургас пожела на служителите на МВР да ползват оборудването със здраве, да залавят по-бързо и ефективно престъпниците и нарушителите и по този начин да всяват респект, и така да се намали престъпността в Бургаска област. \r\nМария КУРТЕВА", "date": "2018.10.17", "title": "Кметът на Бургас Димитър Николов за патрулните коли за нуждите на ОДМВР и Зоналното жандармерийско управление: Радвам се, че тези автомобили са оборудвани с високи технологии"}
{"url": "http://www.focus-news.net/news/2018/10/17/2579393/dimitar-danchev-bsp-za-avtorite-na-doklada-za-natsionalnata-sigurnost-za-2017-g-bednostta-neravenstvata-i-sotsialnoto-izklyuchvane-ne-predstavlyavat-risk-za-sigurnostta.html", "text": "За авторите на доклада за националната сигурност за 2017 г. бедността, неравенствата и социалното изключване не представляват риск за сигурността. Това каза народният представител от ПГ на „БСП за България“ Димитър Данчев по време на дебатите по доклада за националната сигурност на България за 2017 г., предаде репортер на  Агенция „Фокус“ .  \r\n„Фактите, които липсват в доклада за състоянието на националната сигурност през 2017 г. са много точно посочени в публикувания само преди два дни преглед на Европейската статистическа служба. Въпреки твърденията в доклада, че България се развива добре, че все пак трябва да се отбележи, че има известен растеж и просперитет, България остава на върха на негативните класации“, каза той и уточни, че страната ни все още е най-бедната държава в ЕС. „По данните на „Евростат“ за 2017 г. повече от една трета от населението на страната живее в риск от бедност или социално изключване. Повече от 30% от българите са живели в тежки материални лишения“, допълни още Данчев.  \r\nДеница КИТАНОВА", "date": "2018.10.17", "title": "Димитър Данчев, БСП: За авторите на доклада за националната сигурност за 2017 г. бедността, неравенствата и социалното изключване не представляват риск за сигурността"}
{"url": "http://www.focus-news.net/news/2018/10/17/2579395/krasimir-georgiev-zam-kmet-na-obshtina-dupnitsa-usileno-se-raboti-po-proekta-za-integriran-gradski-transport.html", "text": "Усилено се работи по проекта за интегриран градски транспорт в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му по този проект е имало изключително много проблеми по различни съдебни процедури. „В крайна сметка успяхме да спечелим всички заведени дела, всички те приключиха в полза на Община Дупница. По проекта вече се работи. Имахме срещи с изпълнителите на подмяната на канализацията и на водопровода. Това са два различни изпълнители. Те напредват по изключително бърз начин, работят изключително отговорно. Нещата вървят, дори и по-бързо от това, което първоначално сме прогнозирали от гледна точка на съдебните процедури, в които бяхме въвлечени. Каналът и водопроводът са подменени на една доста голяма степен”, каза Красимир Георгиев.  \r\nСпоред него вече се открива фронт и за самото благоустрояване. В началото това ще бъде на отделни улици, по отделни параметри. Графикът е готов. „Смятам, че към края на месец ноември голяма част от проекта ще бъде завършен. Става въпрос за 80 – 90 % от проекта. Останалото зависи от метеорологичните условия. Към момента прогнозите са за топли месеци и се надявам, че проектът ще върви към приключване”, каза Красимир Георгиев. По думите му вече не може да се говори за забавяне по проекта. Срокът на договора с оперативната програма е достатъчно дълъг и дава възможност за достатъчна повратливост. „В крайна сметка ние няма да използваме пълният размер за възможното удължаване на сроковете. Мога да кажа, че проектът вече не се намира в риск, в какъвто се намираше преди няколко месеца”, каза Красимир Георгиев. \r\nВенцеслав ИЛЧЕВ", "date": "2018.10.17", "title": "Красимир Георгиев, зам.-кмет на Община Дупница: Усилено се работи по проекта за интегриран градски транспорт"}
{"url": "http://www.focus-news.net/news/2018/10/17/2579392/krasimir-georgiev-zam-kmet-na-obshtina-dupnitsa-do-mesets-noemvri-tryabva-da-priklyuchi-proektat-za-blagoustroyavane-na-zhilishten-kompleks-bistritsa.html", "text": "До месец ноември трябва да приключи проектът за благоустрояване на жилищен комплекс „Бистрица”. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му това е един от двата най-важни проекта, които се реализират в рамките на настоящия мандат. „Всички ние сме доволни, че най – сетне проектът не само стартира, след известно закъснение заради желанието ни да направим едно истинско благоустрояване на най-големия жилищен квартал в Дупница, свързано не само с облагородяване на жизнената среда, но и с подмяна на водопровод и канализация, които бяха жизнено важни. Не само, че този проект успя да стартира, но той е вече и към приключване”, каза Красимир Георгиев.  \r\nПо думите му на последното заседание на Общинския съвет в града е взето решение за удължаване с един месец на срока за реализиране на проекта. Частично това решение е свързано с известно забавяне на плащанията от страна на оперативната програма и от управляващия орган, което също е в рамките на нормалната практика. „Другата причина е нашето желание да се осигури максимален ресурс и да се даде максимален ефект на ремонтните дейности, които към момента се извършват на територията на жилищния квартал. Подмяната на водопровода и канала беше свързано с финансиране от три допълнителни източника. Това изискваше известно време и съответните процедури за да стане всичко това реалност. В рамките на месец ноември проектът ще бъде приключен, а крайният резултат ще бъде видим за всички”, каза Красимир Георгиев. \r\nВенцеслав ИЛЧЕВ", "date": "2018.10.17", "title": "Красимир Георгиев, зам.-кмет на Община Дупница: До месец ноември трябва да приключи проектът за благоустрояване на жилищен комплекс „Бистрица”"}
{"url": "http://www.focus-news.net/news/2018/10/17/2579377/hristiyan-mitskoski-za-dw-skoro-shte-chuete-moyata-zabranena-rech.html", "text": "В последните дни всички погледи са обърнати към опозиционната ВМРО-ДПМНЕ с надеждата, че нейните депутати ще покажат отговорност в парламента на Македония и ще подкрепят на конституционните промени, произтичащи от договора за името. Във вторник помощник-държавният секретар на САЩ за Европа и Евразия, Уес Мичъл, изрази „разочарованието на САЩ от позициите на лидерите на ВМРО-ДПМНЕ, както по отношение на референдума, така и във връзка със стъпките в парламента за промяна на Конституцията\". \r\n„Призовавам Ви да създадете пространство за депутатите от Вашата коалиция да решат как ще гласуват за конституционни промени, освободени от заплахи от насилие, отмъщение или друга форма на принуда\", заяви Мичъл в писмо до лидера на ВМРО ДПМНЕ. \r\nВ разговор с местната редакция на  Deutsche Welle  Християн Мицковски обяснява, че „в рамките на деня\" ще коментира/отговори на писмото. Но той има позиция по отхвърлената му молба да се обърне към депутатите в парламента. DW : Какво е това, което досега не сте съобщили или не можете да кажете на пресконференция с видеообръщение, че да настоявате за трибуната в парламента? Християн Мицковски : Бъдете търпеливи, днес - утре ще чуете забранената реч и всичко, което искам да кажа на обществото като моето послание. DW:  Защо я определяте като „забранена реч\", когато в Правилника за дейността на парламента не се предвижда възможността за Ваше обръщение? Християн Мицковски : Знам, че в парламента досега много хора, които не са били народни представители, са имали право да говорят. През изминалия период речи изнесоха Могерини, Столтенберг ... Щом чуждестранни представители може да се обърнат, не разбирам защо не може да се обърне и лидерът на основната опозиционна партия? В края на 90-те години и студентите можеха да говорят, имаме и много други примери. А само един ден по-рано от министър-председателя чухме послания за помирение, прошка... DW:  Но Заев не е домакин в парламента, той не може да ви покани... Християн Мицковски : Въпреки това, публиката ще чуе посланието ми много бързо чрез забранената реч. DW:  В контекста на помирението, Вашият вицепредседател Митко Янчев заяви, че е необходима амнистия на обвиняемите за 27 април. Съгласни ли сте с тази позиция?  Християн Мицковски : Ние ясно заявихме позицията на партията. Това, което каза Янчев, е личното му отношение. Ние чухме същото от министър-председателя. Това предложение не е честно.  Ние вярваме в справедливостта и правосъдието и не признаваме никаква търговия със закона и справедливостта. Обвиняемите са невинни жертви на политическо преследване от Зоран Заев и СДСМ. В речта си Заев имаше възможност да се извини публично на тях и на техните семейства за всичко, което те понесоха през изминалата година, но той реши в неговия манипулативен стил да поставя условия - подкрепете споразумението с Гърция и след това ще има амнистия. Срам ... DW : Да се извини на онези, които влязоха в парламента с намерението да убият? Християн Мицковски : Доколкото ми е известно, за това има вече осъдени лица. Говоря за депутати, художници, обикновени граждани, невинни жертви ...  DW : Има ли шанс със Заев да намерите общ език за Договора от Преспа? Християн Мицковски : Има възможност да се заключи, че споразумението е мъртва. Всяко по-нататъшно изнасилване на този процес ще произведе допълнително напрежение и поляризация в обществото, а единственият виновник за това е Зоран Заев, който обещаваше нещо, което не може да изпълни. Как се провали предложението на Илинденска Македония? Ципрас каза, че няма 151 депутати, които ще приемат това предложение, т.е. че в гръцкия парламент няма мнозинство. Защо Заев не каза: „Аз нямам мнозинство от две трети и не приемам предложението Република Северна Македония\"! DW : Представителите на стратегическите приятели на Македония, включително и от върха на Европейската народна партия, предупредиха, че ако се провали Договорът от Преспа, Вие, като опозиция, ще поемате цялата отговорност за това. Християн Мицковски : Отговорността е на онези, които не доведоха докрай Преспанското споразумение. Не опозицията водеше преговорите, която съсипа договора, която провали референдума. Правителството ръководеше, прилагаше процеса, и в крайна сметка го съсипа. Ето защо единственият, който носи отговорност, е Зоран Заев. Той подходи авантюристки, надменно, без да изготви обстановка прие нещо, което на никого преди това не му е хрумвало да приеме, и по-голямата част гражданите в двете страни си казаха своето мнение. В Македония имаме катастрофален референдум, а в съседна Гърция имаме над 70% от гражданите, които не приемат споразумението. Криво засадено дърво расте накриво. DW : Международната общност не вижда вина у Заев. Поздравиха го за сделката, постигната с Ципрас. Християн Мицковски : Казвам моето мнение. Това беше „План А“ от Зоран Заев. Това не беше „План А“ на опозицията. DW : И какъв е вашият „План А“? Християн Мицковски : Да няма изменения в Конституцията, за да се промени конституционното име.  DW : Източници от своя страна твърдят, че инкогнито сте били в Белград на среща със сръбския президент Александър Вучич, веднага след завръщането си от Москва. Твърди се, че на тази среща е трябвало да бъде предадена конкретно съобщение от Путин, но и поздравления за отношението на македонската опозиция към референдума ... Християн Мицковски :  (Смях) Категорично отричам, че съм имал среща с Вучич. Наистина бях на еднодневно посещение в Белград, но случаят беше напълно личен. Между другото, в деня, когато бях в Белград, Вучич посети Казахстан, така че отново отричам такива завъртания и спекулации. Когато имам среща с Вучич, тя ще бъде официална и прозрачна. Ние не сме контрабандисти, за да се крием, ние сме председатели на две сестрински партии, които се срещнаха и ще се срещнат в бъдеще. Тереза Герова", "date": "2018.10.17", "title": "Християн Мицкоски за DW: Скоро ще чуете моята забранена реч!"}
{"url": "http://www.focus-news.net/news/2018/10/17/2579399/rumanska-parlamentarna-delegatsiya-vodena-ot-predsedatelya-na-komisiyata-po-otbrana-na-kamarata-na-deputatite-shte-bade-na-poseshtenie-v-balgariya.html", "text": "Делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, ще бъде на посещение в България на 18 и 19 октомври 2018 г. Това съобщиха от пресцентъра на  Народното събрание . Визитата е по покана на председателя на Комисията по вътрешна сигурност и обществен ред на Народното събрание Цветан Цветанов.  \r\nНа 18 октомври 2018 г. в 11.00 часа в зала „Запад“ румънските парламентаристи ще се срещнат с председателя на Комисията по вътрешна сигурност и обществен ред Цветан Цветанов и членове на комисията.  \r\nПредседателят на Народното събрание Цвета Караянчева ще разговаря с гостите в 11.30 часа. Румънската парламентарна делегация ще се срещне и с председателя на Комисията по отбрана ген. Константин Попов и членове на комисията в 14.45 часа в зала 3 в Източното крило на сградата на пл. „Княз Александър І“ 1. След това гостите ще посетят център за управление на кризи и реакция при бедствия.  \r\nНа 19 октомври 2018 г. румънските парламентаристи ще се срещнат с министъра на вътрешните работи Младен Маринов. Те ще наблюдават демонстрация на работата на Националния координационен център на Главна дирекция „Гранична полиция“, ще разговарят с представители на Главна дирекция „Жандармерия“ и с директора на Главна дирекция „Пожарна безопасност и защита на населението“ главен комисар Николай Николов.  \r\nПо време на визитата си в България румънските гости ще имат срещи с министъра на отбраната Красимир Каракачанов и с кмета на София Йорданка Фандъкова.", "date": "2018.10.17", "title": "Румънска парламентарна делегация, водена от председателя на Комисията по отбрана на Камарата на депутатите, ще бъде на посещение в България"}
{"url": "http://www.focus-news.net/news/2018/10/17/2579401/pazardzhik-film-i-kniga-za-prof-d-r-lachezar-tsotsorkov-razvalnuvaha-zritelite-v-moderen-teatar-v-panagyurishte.html", "text": "Истории, срещи и емоционални спомени, свързани с проф. д-р Лъчезар Цоцорков, оживяха на 16 октомври в панагюрското кино „Модерен театър“, съобщиха от отдел „Комуникации“ на  „Асарел Медет“ АД . В деня, в който бележитият предприемач и родолюбив панагюрец щеше да навърши 73 години, много негови близки, колеги, приятели и съграждани се върнаха към споделени с него мигове чрез книгата и филма „Лъчезар Цоцорков“, създадени през лятото на тази година от екип на списание „Мениджър“. „Това, което остави баща ми, е повече от материално. Той остави вдъхновението и самочувствието на личност, която доказа, че в един малък град, в една малка държава, нещата могат да се случват на световно професионално ниво“, сподели Димитър Цоцорков – председател на Надзорния съвет на „Асарел-Медет“ АД. Редакционният директор на сп. „Мениджър“ Максим Майер и журналистът Боряна Телбис споделиха вълненията си около работата по книгата и филма, като  подчертаха вдъхновяващото усещане, че се докосват до личността на един голям българин. Според тях Лъчезар Цоцорков по специфичен начин съчетава изконните български ценности – патриотизъм, трудолюбие, работа за общото благо и вниманието към всеки човек с визионерство, инициативност и модерно предприемачество.  \r\nМаксим Майер съобщи, че тази година за пръв път по време на церемонията „Мениджър на годината“ ще бъде връчена  наградата „Лъчезар Цоцорков“. Отличието ще се дава на модерни лидери – възрожденци, които помагат за просперитета и развитието на местната общност и страната. Всички присъстващи получиха екземпляр от книгата, събрала спомени на близки до Лъчезар Цоцорков хора, както и негови интервюта пред сп. „Мениджър“ и разсъждения за бизнеса, смисъла на човешкия живот и любовта във всичките й измерения – към хората, семейството, родния край и България. Спомени за своите незабравими срещи и разговори с проф. д-р Лъчезар Цоцорков разказаха кметът на община Панагюрище Никола Белишки, председателят на Българската мрежа на Глобалния договор на ООН Огнян Траянов и председателят на „Реформ Юнион клуб“ Илиян Василев, които са и сред участниците в книгата. Изключително въздействаща за зрителите бе прожекцията на филма, а енергията от посланията за отговорност, почтеност и човеколюбие бе подсилена и от вечната песен „Ако си дал“, изпълнена след финалните надписи от талантливата панагюрка Виктория Манева. По-рано като музикална илюстрация на житейската философия на проф. д-р Лъчезар Цоцорков в залата прозвуча и една от любимите му песни „My  Way“ на Франк Синатра, пресъздадена от други две даровити момичета –  Габриела Шкодрева  и Евгения Ангелова, които са възпитанички на вокалния педагог Нона Немигенчева от Панагюрище.", "date": "2018.10.17", "title": "Пазарджик: Филм и книга за проф. д-р Лъчезар Цоцорков развълнуваха зрителите в „Модерен театър“ в Панагюрище"}
{"url": "http://www.focus-news.net/news/2018/10/17/2579398/krasimir-georgiev-zam-kmet-na-obshtina-dupnitsa-do-mesets-mart-2019-godina-shte-bade-izgradena-edna-ot-nay-modernite-detski-gradini-v-grada.html", "text": "До месец март 2019 година ще бъде изградена една от най-модерните детски градини в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му вече са изтекли сроковете за обжалване на процедурите. „Вече сме пред сключване на договори по двете позиции. Първо трябва да се премахне един стар физкултурен салон в училище „Неофит Рилски”. След това ще започне изграждането. До месец март, началото на пролетта на следващата година, трябва да се изгради най-новата и модерна детска градина, както и нов съвременен физкултурен салон”, отбеляза Красимир Георгиев.  \r\nСпоред него дейностите по изграждане на нов физкултурен салон няма да се отразят на учебния процес за възпитаниците на училището. „Имахме срещи с ръководството на училището. Графикът е планиран по начин, който да не позволява затруднения в учебния процес. Имаме пълна съпричастност от страна на ръководството, нещата се извършват в пълен синхрон с него. Нямаме никакви основания да очакваме проблеми за учебната година”, каза Красимир Георгиев. Проектът по образователна инфраструктура се финансира от Оперативна програма „Региони в растеж”. Той е част от одобрената и вече реализираща се Инвестиционна програма на Община Дупница. \r\nВенцеслав ИЛЧЕВ", "date": "2018.10.17", "title": "Красимир Георгиев, зам.-кмет на Община Дупница: До месец март 2019 година ще бъде изградена една от най-модерните детски градини в града"}
{"url": "http://www.focus-news.net/news/2018/10/17/2579397/tsvetan-tsvetanov-gerb-kolegite-ot-bsp-ezhednevno-rushat-avtoriteta-na-parlamenta-a-toy-e-chast-ot-natsionalnata-sigurnost-na-stranata.html", "text": "Колегите от БСП ежедневно рушат авторитета на парламента, а той е част от националната сигурност на страната. Това каза председателят на ПГ на ГЕРБ Цветан Цветанов по време на дебатите по Доклада за националната сигурност на България за 2017 г. , предаде репортер на  Агенция „Фокус“ . „Това, което мога да заявя е, че от ПГ на ГЕРБ ще подкрепим Доклада. Убедени сме, че това е правилният и доста всеобхватен Доклад, който може да бъде представен на Народното събрание, това, че колегите от ляво няма да го подкрепят, то е показателно с тяхното отсъствие от пленарна зала“, допълни Цветанов.  \r\nПо думите му всеки един може да си направи извода кой иска да прави реални политики, кой иска да обсъжда реалните теми, които стоят днес пред обществото и пред парламента като институция. „Част от националната сигурност е авторитетът на институцията Народно събрание. Колегите от БСП ежедневно рушат авторитета на Народното събрание, неучаствайки в заседанията и абдикирайки от своята ежедневна дейност“, допълни още Цветанов.  По отношение на срещите на БСП по „Визия за България“ Цветанов заяви, че ГЕРБ се среща с хората в извънработно време. \r\nДеница КИТАНОВА", "date": "2018.10.17", "title": "Цветан Цветанов, ГЕРБ: Колегите от БСП ежедневно рушат авторитета на парламента, а той е част от  националната сигурност на страната"}
{"url": "http://www.focus-news.net/news/2018/10/17/2579396/vitsepremierat-valeri-simeonov-shte-vzeme-uchastie-v-tarzhestvenoto-chestvane-na-denya-na-voenniya-parashutist.html", "text": "Вицепремиерът Валери Симеонов ще вземе участие в тържественото честване на Деня на военния парашутист, което ще се проведе днес в  Пловдив от 15.45 часа. Това съобщиха от  Правителствената информационна служба . Събитието ще започне с тържествен строй на бригадата, благодарствен молебен и поднасяне на венци и цветя на паметните плочи на загиналите воини парашутисти.", "date": "2018.10.17", "title": "Вицепремиерът Валери Симеонов ще вземе участие в тържественото честване на Деня на военния парашутист"}
{"url": "http://www.focus-news.net/news/2018/10/17/2579402/burgas-obshtinata-e-gotova-da-uchastva-v-proekta-za-podobryavane-kachestvoto-na-atmosferniya-vazduh.html", "text": "Община Бургас, съвместно със Столична Община (водещ партньор) и Общините Русе, Стара Загора, Велико Търново и Монтана, е партньор в проекта \"Българските общини работят заедно за подобряване на качеството на атмосферния въздух\" по Програма Лайф 2017 - Life Action Grant 2017. Това съобщиха от пресцентъра на  Община Бургас . На предстоящото заседание на местния парламент кметът Димитър Николов ще поиска общинските съветници да подкрепят това участие. \r\nПериодът за изпълнение на проекта е с дълъг хоризонт - до 2024 година. Според една от предвидените възможности, Община Бургас би могла като бенефициент на целевото европейско финансиране да осигури на близо 2000 домакинства подмяна на конвенциалните методи на отопление с алтернативни такива. Например, да се осигурят електрически отоплителни уреди и печки с еко пелети, вместо сега използваните такива, в които се горят дърва, въглища, стари дрехи и други материали, насищащи атмосферния въздух с прахови частици, вредни за здравето. Първоначално е предвидено да се започне с пилотното тестване и оценка на схемата за подмяна на горивните инсталации на 80 домакинства в Бургас. Най-проблемни в това отношение, особено през зимата, са кварталите \"Долно Езерово\", \"Победа\", \"Акациите\", к-с \"Възраждане\" и др. \r\nУсилията на общините - партньори по проекта са насочени към подобряване качеството на атмосферния въздух чрез изпълнение на мерки, заложени в Програмите за подобряване на качеството на атмосферния въздух (КАВ), които да доведат до минимизиране на ФПЧ в големите градове, създаване на механизми за подпомагане на домакинствата. Също така ще се изпълнят и дейности, които да спомогнат за повишаване на оперативния и институционален капацитет на бенефициентите по проекта и организиране на широкомащабна информационна капания, както и привличане/ангажиране на заинтересовани страни.", "date": "2018.10.17", "title": "Бургас: Общината е готова да участва в проекта за подобряване качеството на атмосферния въздух"}
{"url": "http://www.focus-news.net/news/2018/10/17/2579404/vitsepremierat-valeri-simeonov-shte-poseti-ungariya-po-sluchay-denya-na-balgaro-ungarskoto-priyatelstvo.html", "text": "Вицепремиерът Валери Симеонов ще посети Унгария по случай Деня на българо-унгарското приятелство. Това съобщиха от  Правителствена информационна служба . Събитията ще се проведат между 18 – 20 октомври 2018 г.  \r\nЗаместник министър-председателят ще проведе работни срещи с Миклош Шолтес, държавен секретар по малцинствени и църковни въпроси, г-н Симеон Варга - говорител на българската общност в унгарския парламент, г-н Жолт Немет - председател на Комисията по външни работи и г-н Йожев Сабо - кмет на гр. Сигетсентмиклош.  \r\nПрограмата включва още посещение на Унгарския парламент, откриване на българската чешма в гр. Сигетсентмиклош и галаконцерт в Националната концертна зала „Бела Барток“ в Двореца на изкуствата с участие на Оркестъра за народна музика на БНР.", "date": "2018.10.17", "title": "Вицепремиерът Валери Симеонов ще посети Унгария по случай Деня на българо-унгарското приятелство"}
{"url": "http://www.focus-news.net/news/2018/10/17/2579400/parlamentat-udalzhi-rabotnoto-si-vreme-do-priemane-na-doklada-za-natsionalnata-sigurnost-na-stranata-za-2017-g.html", "text": "Парламентът удължи работното си време до приемане на доклада за националната сигурност на страната за 2017 г., предаде репортер на  Агенция „Фокус“.  Предложението направи народният представител от ПГ на ГЕРБ и председател на Правна комисия Данаил Кирилов и то бе прието от зала.  \r\nВъв връзка с предложението на ГЕРБ, заместник-председателят на ПГ на \"БСП за България\" Георги Свиленски обвини управляващите, че нарушават правилника. „Вие искате в 14.05 часа да нарушите правилника на Народното събрание. Моля, да прекратите заседанието“, каза още Свиленски.  \r\nДеница КИТАНОВА", "date": "2018.10.17", "title": "Парламентът удължи работното си време до приемане на доклада за националната сигурност на страната за 2017 г."}
{"url": "http://www.focus-news.net/news/2018/10/17/2579405/vitseadmiral-plamen-manushev-gerb-dokladat-za-natsionalnata-sigurnost-ne-e-praven-ot-gerb-a-ot-hora-koito-sa-depolitizirani.html", "text": "Докладът за националната сигурност не е правен от ГЕРБ, а от хора, които са деполитизирани. Това каза народният представител от ПГ на ГЕРБ вицеадмирал Пламен Манушев по време на дебатите по доклада за националната сигурност на България за 2017 г., предаде репортер на  Агенция „Фокус“.     \r\n„Не можеш да кажеш, че всичко е направено и измислено. Този доклад е за състоянието на националната сигурност. Смятам, че е повече от колкото е необходимо подробен и критичен, защото може да се ползва от другите служби това, което е написано вътре. Той е явен и открит и всеки може да си прави изводи, които да навредят на националната сигурност на нашата държава“, допълни още Манушев. По думите му по-голямата част от хората, които са писали този доклад са специалисти и професионалисти.  \r\nДеница КИТАНОВА", "date": "2018.10.17", "title": "Вицеадмирал Пламен Манушев, ГЕРБ: Докладът за националната сигурност не е правен от ГЕРБ, а от хора, които са деполитизирани"}
{"url": "http://www.focus-news.net/news/2018/10/17/2579406/sotsialniyat-ministar-biser-petkov-lichno-saobshti-na-protestirashtite-mayki-che-zakonoproektat-za-horata-s-uvrezhdaniya-e-odobren-ot-ministerskiya-savet.html", "text": "Министърът на труда и социалната политика Бисер Петков дойде при протестиращите майки пред парламента, за да им съобщи, че законопроектът за хората с увреждания е одобрен от Министерски съвет, предаде репортер на  Агенция „Фокус“ . „Изпълняваме ангажимента, който поехме по Плана за действие, обсъждан на 9 октомври. Датите, които бяха разписани, се спазват. В петък законопроектът ще бъде в парламента и неговото разглеждане ще продължи“, обяви той. „Одобреният законопроект от Министерски съвет е във вида, в който беше подкрепен на Националния съвет, на който вие присъствахте“, обърна се министърът към протестиращите майки. „Вчера законопроектът за социалните услуги, който също познавате като съдържание и бяхте включени в работната група, е качен за обществено обсъждане на сайта на министерството“, припомни Бисер Петков. Според него до края на годината законопроектът ще бъде в Народното събрание. „След Министерския съвет се обадих лично на омбудсмана Мая Манолова, за да я уведомя. Дойдох и при вас, за да ви съобщя, че това, за което сме се разбрали - се спазва“, обяви социалният министър. „Надявам се това да възвърне доверието между нас. А в Народното събрание, както беше заявено, законопроектите да се гледат и заедно, което е част от споразумението“, коментира Петков.  \r\nЕдна от протестиращите майки посочи: „Министерството спази обещанието си. И вчера, и днес бяхме пред Министерски съвет, за да сме наблизо и да можем да реагираме при евентуален проблем. Както разбирам, оттук нататък „топката“ е в Народното събрание“. „Готови сме за протест по всяко едно време на денонощието. Краят на палатковия лагер ще бъде, когато се гласуват законите на второ четене“, обяви тя. „Палатките не се махат, местим се пред Министерството на здравеопазването. Имаме много неща да вършим“, каза още протестиращата майка.  \r\nБиляна ИВАНОВА", "date": "2018.10.17", "title": "Социалният министър Бисер Петков лично съобщи на протестиращите майки, че законопроектът за хората с увреждания е одобрен от Министерския съвет"}
{"url": "http://www.focus-news.net/news/2018/10/17/2579407/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще говорим за допълнително отпуснатите средства от правителството за читалището в село Мененкьово. Ще разговаряме с кмета на Община Белово инж. Костадин Варев за създаденото доброволческо формирование и неговото оборудване. Ще чуете също какви ремонти успяха да направят през лятото в село Голямо Белово. Наш събеседник по темата ще бъде кметът Росица Данкова.  \r\nВъв втората част на предаването от Севдалина Попова, старши експерт „Музейно дело“ в Общината, ще научите повече за историята на параклиса „Св. св. Константин и Елена“, който се намира в местността „Топлата вода“, в близост до Белово.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.17", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/10/17/2579408/sport-goldan-steyt-zapochna-s-pobeda-noviya-sezon-v-nba.html", "text": "Започна новият сезон в Националната баскетболна асоциация на Съединените щати и Канада. Шампионът от последните две години Голдън Стейт Уориърс победи Оклахома Сити със 108:100. Звездата на отбора Стеф Къри отбеляза 32 точки, а Кевин Дюрант добави 27 за Уориърс, които спечелиха за първи път от три години насам първия си мач от редовния сезон. \r\nВ другия двубой на откриването Бостън Селтикс победиха Филаделфия Сиксърс със 105:87. Джейсъм Тейтъм отбеляза 23 точки за домакините, а резервата Маркъс Морис добави 16 и спечели десет борби за дабъл-дабъл. \r\nТази нощ предстоят още 11 двубоя от първия кръг на Асоциацията.", "date": "2018.10.17", "title": "Спорт: Голдън Стейт започна с победа новия сезон в НБА"}
{"url": "http://www.focus-news.net/news/2018/10/17/2579409/gerb-i-bsp-se-skaraha-za-poimenna-proverka-predi-glasuvaneto-na-doklada-za-natsionalnata-sigurnost-na-stranata-za-2017-g.html", "text": "ГЕРБ и БСП се скараха за поименна проверка преди гласуването на доклада за националната сигурност на страната за 2017 г., предаде репортер на  Агенция „Фокус“ . Поименна проверка поиска заместник-председателят на ПГ на „БСП за България“ Георги Свиленски, но вече бе започнало гласуването и проверката не бе започната. „Г-жо Караянчева, моля ви вземете управлението на Народното събрание, в момента се погазва правилникът на Народното събрание, пред очите ви и пред очите на г-н Цветанов“, каза още Свиленски. Заместник-председателят на Народното събрание Емил Христов заяви, че Свиленски грубо нарушава правилника на парламента. В крайна сметка протече гласуването и 84 народни представители подкрепиха доклада, а 6-ма се „Въздържаха“, но Свиленски поиска прегласуване, тъй като не е успял да гласува и настоя за поименна проверка, но до такава не се стигна.  \r\nДеница КИТАНОВА", "date": "2018.10.17", "title": "ГЕРБ и БСП се скараха за поименна проверка преди гласуването на доклада за националната сигурност на страната за 2017 г."}
{"url": "http://www.focus-news.net/news/2018/10/17/2579387/dimitris-tsanakopulos-vseki-koyto-ne-e-saglasen-s-pravilata-na-pravitelstvoto-mozhe-da-sleze-ot-vlaka.html", "text": "Един ден след като министърът на външните работи на Гърция Никос Коцияс и министърът на отбраната Панос Каменос, който е начело на младшия коалиционен партньор „Независими гърци“ (ANEL), се сблъскаха по въпроса за договора за името на Македония. На заседание на кабинета, говорителят на правителството Димитрис Цанакопулос призова в сряда официални лица, които не са съгласни с правителствената политика, да си подадат оставката, съобщава електронното издание на гръцкия вестник  Kathimerini . \r\n„Посланието, изпратено от премиера, беше силно и ясно: правителственият влак се движи напред... и той ще достигне целта си. Всеки, който не иска да стигне до тази дестинация, и всеки, който се чувства неудобно по време на пътуването, може да слезе от влака\", заяви Цанакопулос пред Alpha TV. \r\nЕвентуалната оставка няма да окаже въздействие върху правителството, което е изцяло съсредоточено върху усилията за възстановяване на икономическия растеж и подкрепа на социалните групи, засегнати най-силно от кризата, увери говорителят на управляващите в Атина. \r\nВъв вторник Каменос, който предложи алтернатива на Преспанското споразумение по време на официално посещение във Вашингтон миналата седмица, бе разкритикуван от Коцияс. Според източници първият дипломат на Атина обвинява Каменос в подкопаване на Ципрас и страната, подчертавайки, че не е негова работа да прави външна политика. Според медийните доклади на свой ред лидерът на „Независими гърци“ е отговорил, че има право да изразява мнението си.  Тереза Герова", "date": "2018.10.17", "title": "Димитрис Цанакопулос: Всеки, който не е съгласен с правилата на правителството, може да слезе от влака"}
{"url": "http://www.focus-news.net/news/2018/10/17/2579412/evropol-i-evropeyskata-bankova-federatsiya-zapochvat-kampaniya-sreshtu-sedemte-nay-chesti-onlayn-finansovi-izmami.html", "text": "Европейският център по киберпрестъпност на Европол (EC3), Европейската банкова федерация и техните партньори от публичния и частния сектор започват информационна кампания като част от Европейския месец на киберсигурността. Това съобщиха от пресцентъра на  МВР . \r\nПрез следващата седмица, правоприлагащите органи от всички 28 държави членки на ЕС, пет държави, извън Съюза (Колумбия, Лихтенщайн, Норвегия, Швейцария и Украйна), 24 национални сдружения на банки, финансови институции и други ангажирани участници в противодействието на киберпрестъпността обединяват сили за повишаване на осведомеността за това престъпно явление.  \r\nИзготвените за кампанията материали са достъпни на 27 езика и включват информация за седемте най-често срещани онлайн финансови измами, както и съвети как хората да се предпазят:  \r\n-             Имами „изпълнителен директор“: измамниците се представят за ръководител или висш представител в организация и подмамват жертвите си да направят плащане по фалшива фактура или да извършат неразрешен превод от корпоративна сметка;  \r\n-             Измами „фактура“: представяйки се за клиенти/доставчици, измамниците подвеждат жертвите да променят данните за плащане по бъдещи фактури; \r\n-             Измамни имейли/SMS-и/обаждания (фишинг/смишинг/вишинг): чрез тях подмамват жертвата да предостави лична, финансова или друг тип защитена информация; \r\n-             Измами „подправени банкови сайтове“: банковите фишинг имейли включват линкове, които отвеждат до фалшиви уебсайтове на банки (почти идентични с истинските, но с малки разлики). При последване на линка се използват различни методи за събиране на финансова и лична информация; \r\n-             „Романтични“ измами: измамниците се преструват, че се интересуват от романтична връзка. Това обикновено се случва в сайтове за запознанства, но измамниците често използват социалните медии или имейл, за да осъществи контакт;  \r\n-             Кражба на лични данни: измамниците събират лична информация чрез социалните медии;  \r\n-             Инвестиционни и измами при онлайн пазаруване: измамниците заблуждават жертвите си, че ще направят изгодна инвестиция или отправят „много добра“ фалшива оферта за онлайн покупка.  \r\nИнтернет се превърна в привлекателно място за киберпрестъпниците. Те често използват трикове и обещания, за да изкопчат пари или ценни финансова информация. Използваните тактики стават все по-иновативни и по-трудни за разкриване.  \r\nКакто се подчертава в Оценката на заплахата от организирана престъпност, ползваща се от интернет (IOCTA) за 2018 г., социалното инженерство продължава да се развива като двигател на много киберпрестъпления, а фишингът е сред най-често използваните форми.   \r\nЕвропейският месец на киберсигурността е информационна кампания на ЕС, която насърчава киберсигурността на граждани и организации, посочвайки лесни стъпки за защита на лични, финансови и професионални данни.", "date": "2018.10.17", "title": "Европол и Европейската банкова федерация започват кампания срещу седемте най-чести онлайн финансови измами"}
{"url": "http://www.focus-news.net/news/2018/10/17/2579414/mvr-evropol-i-evropeyskata-bankova-federatsiya-s-kampaniya-sreshtu-sedemte-nay-chesti-onlayn-finansovi-izmami.html", "text": "Европейският център по киберпрестъпност на Европол (EC3), Европейската банкова федерация и техните партньори от публичния и частния сектор започват днес информационна кампания като част от Европейския месец на киберсигурността. Това съобщиха от пресцентъра на  МВР .  \r\nПрез следващата седмица, правоприлагащите органи от всички 28 държави членки на ЕС, пет държави, извън Съюза (Колумбия, Лихтенщайн, Норвегия, Швейцария и Украйна), 24 национални сдружения на банки, финансови институции и други ангажирани участници в противодействието на киберпрестъпността обединяват сили за повишаване на осведомеността за това престъпно явление.  \r\nИзготвените за кампанията материали са достъпни на 27 езика и включват информация за седемте най-често срещани онлайн финансови измами, както и съвети как хората да се предпазят:  \r\n- Измами „изпълнителен директор“: измамниците се представят за ръководител или висш представител в организация и подмамват жертвите си да направят плащане по фалшива фактура или да извършат неразрешен превод от корпоративна сметка.  \r\n- Измами „фактура“: представяйки се за клиенти/доставчици, измамниците подвеждат жертвите да променят данните за плащане по бъдещи фактури.  \r\n- Измамни имейли/SMS-и/обаждания (фишинг/смишинг/вишинг): чрез тях подмамват жертвата да предостави лична, финансова или друг тип защитена информация.  \r\n- Измами „подправени банкови сайтове“: банковите фишинг имейли включват линкове, които отвеждат до фалшиви уебсайтове на банки (почти идентични с истинските, но с малки разлики). При последване на линка се използват различни методи за събиране на финансова и лична информация.  \r\n- „Романтични“ измами: измамниците се преструват, че се интересуват от романтична връзка. Това обикновено се случва в сайтове за запознанства, но измамниците често използват социалните медии или имейл, за да осъществи контакт.  \r\n- Кражба на лични данни: измамниците събират лична информация чрез социалните медии.  \r\n- Инвестиционни и измами при онлайн пазаруване: измамниците заблуждават жертвите си, че ще направят изгодна инвестиция или отправят „много добра“ фалшива оферта за онлайн покупка.  \r\nИнтернет се превърна в привлекателно място за киберпрестъпниците. Те често използват трикове и обещания, за да изкопчат пари или ценни финансова информация. Използваните тактики стават все по-иновативни и по-трудни за разкриване.  \r\nКакто се подчертава в Оценката на заплахата от организирана престъпност, ползваща се от интернет (IOCTA) за 2018 г., социалното инженерство продължава да се развива като двигател на много киберпрестъпления, а фишингът е сред най-често използваните форми.   \r\nЕвропейският месец на киберсигурността е информационна кампания на ЕС, която насърчава киберсигурността на граждани и организации, посочвайки лесни стъпки за защита на лични, финансови и професионални данни.  \r\nhttps://www.mvr.bg/docs/librariesprovider5/default-document-library/bg_0.pdf?sfvrsn=d3b7ae8f_0", "date": "2018.10.17", "title": "МВР: Европол и Европейската банкова федерация с кампания срещу седемте най-чести онлайн финансови измами"}
{"url": "http://www.focus-news.net/news/2018/10/17/2579417/dobrich-v-ogledalna-zala-neli-bozhkova-shte-bade-predstaven-proektat-nocktern-na-stoimen-stoyanov.html", "text": "На 19 октомври от 19.00 часа в Огледална зала „Нели Божкова“ със съдействието на Община град Добрич ще се представи младият творец Стоимен Стоянов - Nocktern. Това съобщиха от пресцентъра на  Общината . Известен с експериментите си в сферата на нео-класиката, трип-хопа, джаза и електрониката. Музиката, която прави е силно повлияна от съвременните артисти на акустично-електронната сцена.  \r\nNocktern е солов проект на Стоимен Стоянов, познат като електронен и нео-класически композитор и пианист както и като вокалист на хард кор/метъл групата Them Frequencies. \r\nПрограмата за концерта е изцяло авторска и се състои от 4 творби за пиано, от които 3 са от последното издание озаглавено Pieces of Lyla  парченца от Лила). Останалата част е от 3 електро-акустични творби, в които използва различни аналогови синтезатори и пиано. Те са в синематичен ембиънт стил и са част от следващия албум, по който работи в момента. Заглавието е NoStalgia.  \r\nПрез годините има издадени 2 албума в разнородни стилове и различни колаборации и участия на сцена с имена като Иван Шопов, Теодосий Спасов, Джоана Сайз, Йозеф ван Висем,  Англе Симитчиев, 2 hennings, Орлин Стоянов, Kayo Dot, The Bedlam club и други. Композитор е на театрална и филмова музика.  \r\nВ следващите месеци се очакват две издания - електроакустичен самостоятелен албум, като проява на 3-тото лице на Nocktern след нео-джаз трип-хоп дебютния албум No Sugar Added и  пиано соло късометражния албум Pieces of Lyla,  както и колаборация с американския соул/блус певец и композитор Алед Орду.", "date": "2018.10.17", "title": "Добрич: В Огледална зала „Нели Божкова“ ще бъде представен проектът Nocktern на Стоимен Стоянов"}
{"url": "http://www.focus-news.net/news/2018/10/17/2579415/kmetat-na-sofiya-yordanka-fandakova-vazlozhila-sam-palna-proverka-na-obstoyatelstvata-doveli-do-izmenenie-na-proekta-za-relsoviya-pat-po-ul-graf-ignatiev-v-hoda-na-remontnite-deynosti.html", "text": "По моя заповед дирекция „Вътрешен одит“ извършва пълна проверка на обстоятелствата, довели до необходимостта от изменение на проекта за релсовия път по ул. „Граф Игнатиев“ в хода на изпълнение на строително-монтажните дейности. Това написа кметът на Столична община Йорданка Фандъкова в профила си в социалната мрежа  „Фейсбук“ . \r\nНа 29 юни 2018 г. Специализираният експертен съвет по устройство на територията е разгледал искане от „Столичен електротранспорт“ ЕАД за необходимостта от преработка на проекта в частта „релсов път“. По реда на чл. 154 ал. 5 от Закона за устройство на територията експертният съвет е възложил изготвянето на нов инвестиционен проект, с който да се намерят решения за отводняването на релсовия път, промяна на кривите при ул. „Алабин“, така че трамваите да могат да се разминават без светофар и цялостно решение за околорелсовата еластична виброизолационна система, в съчетание с носеща конструкция тип „плаваща плоча“, което е довело до промяна на един от влаганите материали, както и изпълнение на дренажна система. Процедурата при замяна на материал е подробно разписана в Закона за обществените поръчки – изготвят се заменителни таблици и „анализ на цена“. Цената на новия материал се доказва от изпълнителя и се одобрява от възложителя, Столична община. Столична община заплаща реалната пазарна цена, а не оферираната за материал, който няма да бъде вложен. Общественият интерес е да не бъде платено повече за нещо, което струва по-малко при промяна на материалите, и това е разписано като процедура в договора. Агенция „Фокус“ припомня:  Тази сутрин бе излъчен телевизионен репортаж във връзка със съмнения за нарушаване на процедурата по избор на изпълнител при ремонта на ул. „Граф Игнатиев”. От него става ясно, че за да опази от вибрациите на тежките мотриси сградите в непосредствена близост до улицата, Столична община поставя изисквания в обявената обществена поръчка за полагането на т.н. „виброизолационни подложки”. За участие в търга са допуснати 4 фирми. Две отпадат, защото не отговарят на изискванията. В крайна сметка победител в конкурса е „Джи Пи Груп”. Но според инициативата „Спаси София”, след като печели търга, фирмата започва да полага съвсем различен материал – този на отстранения конкурент. Промяната на вида на използваните подложки не е по решение на победителя в търга. Повече от месец, след като „Джи Пи Груп” вече е започнала строителните дейности, възложителят Столична община променя изискването за материала. След промяната Столична община не прекратява процедурата.  \r\nСтолична община действа по законов ред, като е одобрила промяна в проекта за ремонта на релсовия път по „Граф Игнатиев”, коментира случая зам.-кметът на София Евгени Крусев", "date": "2018.10.17", "title": "Кметът на София Йорданка Фандъкова: Възложила съм пълна проверка на обстоятелствата, довели до изменение на проекта за релсовия път по ул. „Граф Игнатиев“ в хода на ремонтните дейности"}
{"url": "http://www.focus-news.net/news/2018/10/17/2579410/narodnite-predstaviteli-ot-pg-na-bsp-za-balgariya-shte-predstavyat-viziya-za-balgariya-v-oblastite-plovdiv-i-sofiya.html", "text": "На 18 октомври (четвъртък) народните представители от ПГ на \"БСП за България\" ще представят \"Визия за България\" в областите Пловдив и София. Това съобщиха от пресцентъра на  БСП .  \r\nСрещите: \r\nВ 10.00 часа, на зеленчуковата борса с. Първенец, общ. Родопи, народните представители  Даниел Йорданов и Йордан Младенов ще се срещнат със земеделски производители. \r\nВ 17.00 часа, в Младежкия дом, в гр. Лъки, Визията ще представят депутатите Красимир Янков и Лало Кирилов. \r\nВ 17.30 часа, в читалището, в гр. Стамболийски, ще се проведе срещата с народните представители Георги Търновалийски и Йордан Младенов. \r\nВ 17.30 часа,  в залата на Общинския съвет, в гр. Съединение, депутатите Николай Иванов, Иван Ибришимов и Веска Ненчева ще се срещнат с обществеността. \r\nВ 18.00 часа, в гр. Хисар, Визията ще представят депутатите Надя Клисурска и Николай Тишев. \r\nВ 18.00 часа, в Голямата къща, в гр. Пловдив ще се проведе срещата със зам.-председателя на ПГ на левицата Драгомир Стойнев и народните представители Валентина Найденова, Иван Иванов и Теодора Халачева.  \r\nВ 18.00 часа, в клуба на БСП, в район Източен,  бул. \"Цариградско шосе\" 66, в гр. Пловдив, Визията ще представят зам.-председателят на ПГ на \"БСП за България\" Крум Зарков и народният представител проф. Иво Христов.  \r\nВ 18.00 часа,  в клуба на БСП, в район Западен, на ул \"Йордан Гавазов\" 4, гр. Пловдив, ще се проведе срещата с депутатите Георги Йорданов, Иван Ченчев и Нона Йотова. \r\nВ 18.00 часа, в читалището, в гр. Перущица, с обществеността ще се срещнат народните представители Манол Генов и Даниел Йорданов. \r\nВ 18.00 часа, в залата на Общинския съвет, в гр. Садово, Визията ще представят депутатите Стефан Бурджев, Георги Стоилов и Жельо Бойчев. \r\nВ 18.00 часа, в партийния съвет на БСП, в гр. Брезово, говорителят на ПГ на левицата Елена Йончева и секретарят на групата Ирена Анастасова ще се срещнат с граждани. \r\nВ 18.30 часа, в залата на читалището, в гр. Куклен, ще се проведе срещата с народните представители  Кристина Сидорова и Станислав Владимиров. \r\nВ гр. София, 18.00 часа, в Районния съвет на БСП, в кв. Красна Поляна, \"Визия за България\" ще бъде представена от зам.-председателя на ПГ на левицата Георги Свиленски и депутатите Георги Гьоков и Димитър Данчев. \r\nВ 18.30 часа, в кв. Люлин, в салона на 56-то СОУ, ще се проведе среща със зам.-председателите на ПГ на \"БСП за България\" Антон Кутев и Христо Проданов и народния представител Донка Симеонова. \r\nВ 18.30 часа, в Районния съвет на БСП, в кв. Искър, с обществеността ще се срещнат депутатите Румен Георгиев, Виолета Желева и Любомир Бонев \r\nВ 18.00 часа, в гр. Правец, в голямата зала на Младежкия дом, \"Визия за България\" ще представят депутатите инж. Петър Кънев и проф. Светла Бъчварова.", "date": "2018.10.17", "title": "Народните представители от ПГ на \"БСП за България\" ще представят \"Визия за България\" в областите Пловдив и София"}
{"url": "http://www.focus-news.net/news/2018/10/17/2579413/parlamentat-prie-doklada-za-sastoyanieto-na-natsionalnata-sigurnost-prez-2017-godina.html", "text": "Парламентът прие Доклада за състоянието на националната сигурност през 2017 година, предаде репортер на  Агенция „Фокус“ . „За“ гласуваха 78 народни представители, а трима се въздържаха. \r\nСпоред доклада Българските въоръжени сили са в състояние със затруднения и повишен риск да изпълняват задачите си. Опасностите за националната ни сигурност през изминалата година са произтичали от продължаващите бойни действия в Сирия, както и от бежанския и миграционен натиск към страните от ЕС. Реална заплаха са представлявали завръщащите се в европейските страни джихадисти, както и самостоятелно радикализирали се лица. Ключово предизвикателство е било ефективното разграничение между бежанци и икономически мигранти. \r\nПрез 2017 г. 31 586 българи са променили адреса си в страната с такъв в чужбина. Всеки втори емигрант (55.1%) е на възраст 20-39 години. Най-предпочитаните дестинации са Германия, Обединеното кралство и Испания. През 2017 г. по данни на Евростат над 700 хил. мигранти са потърсили закрила в страните от ЕС. 8044 са опитите за нелегално преминаване на границите ни, намалението спрямо 2016 г. е 81%. Задържани са 743 лица за нелегално преминаване в България. Във вътрешността на страната установените мигранти са 1801. 3700 са потърсили закрила в страната.   \r\nДокументът отчита значителна вътрешно и външнополитическа дейност, насочена към подготовката за Българското председателство на Съвета на ЕС. Като риск за обществената сигурност се обособяват маргинализацията и потенциала за дезинтеграция на някои етно-социални групи. Приоритет на управлението през миналата година в била киберсигурността. Запазва се интересът към продукти на българската оръжейна индустрия. \r\nОт доклада става ясно, че населението на България продължава да намалява. Основните фактори за това са ниските нива на раждаемост, миграцията и смъртността. През 2017 г. населението на страната е 7 050 034 души, намалението в сравнение с 2016 г. е 0.7%. Положителни тенденции през миналата година се отчитат с намаляването на детската смъртност, увеличаването на сключените бракове и намаляването на разводите, както и увеличаване на средната продължителност на живота. \r\nБиляна ИВАНОВА", "date": "2018.10.17", "title": "Парламентът прие Доклада за състоянието на националната сигурност през 2017 година"}
{"url": "http://www.focus-news.net/news/2018/10/17/2579403/tass-opredeliha-eksploziyata-v-kerch-kato-teroristichen-akt-zadeystvano-e-samodelno-vzrivno-ustroystvo.html", "text": "Първият заместник на началника на Росгвардия Сергей Меликов определи експлозията в Политехническия колеж в град Керч като „терористичен акт“, предава  TACC . \r\n„Трагичните събития, които се случиха в Керч, засягат и Росгвардия. Ние сме участници в изпълнението на онези задачи, определени ни като нормативна база. Мога да кажа, че подразделенията на Росгвардия изпълняват функции при изпълнение на последиците от този терористичен акт“, заяви Меликов пред журналисти. \r\nСъгласно думите му, в учебното заведение е задействано самоделно взривно устройство. „Причината е експлозия на самоделно взривно устройство“, подчерта Меликов. \r\nПо-рано се разглеждаше версия за експлозия на газова бутилка, но по-късно стана ясно, че сградата не е газифицирана. Загиналите при инцидента са най-малко 10, а пострадалите – около 50, като 20 от тях са хоспитализирани с наранявания от различна степен. \r\nНа място работят медицински екипи, полиция, спасители и инженери. Тереза Герова", "date": "2018.10.17", "title": "ТАСС: Определиха експлозията в Керч като „терористичен акт“, задействано е самоделно взривно устройство"}
{"url": "http://www.focus-news.net/news/2018/10/17/2579419/varna-kostnomozachni-transplantatsii-na-svetovno-nivo-izvarshvat-v-umbal-sv-marina.html", "text": "Костномозъчни трансплантации на световно ниво се извършват в УМБАЛ „Св. Марина“ във Варна. Това съобщиха от пресцентъра на  Медицинския университет  (МУ) в града. От края на 2014 г. в лечебното заведение функционира единственото отделение по трансплантации в Източна България, като по този начин високотехнологичната болница поставя началото на една нова дейност – извършване на автоложни и алогенни трансплантации при възрастни и деца. Първата автоложна трансплантация е извършена през юни 2015 г., а първата алогенна – през август 2017 г. Най-малкият пациент е на 6 г., а най-възрастният – на 67 г.   \r\nДнес екипът на отделението си спомня първите пациенти, които прекрачват прага на високотехнологичната база с лаборатория по транслационна медицина, първите процедури по афереза и съхранение на стволови клетки. Водещи специалисти в екипа са проф. д-р Игор Резник, доц. д-р Илина Мичева и доц. д-р Валерия Калева. Доц. Мичева е завършила МУ-Варна и специализирала в медицинските университети в Патра, Хановер и Любляна, където активно е развивала научноизследователска дейност в областта на хематологията, имунология, генна и клетъчна терапия. Тя полага основите на трансплантационната активност във Варна, заедно с екип от имунолози, трансфузиолози и хематолози. Доц. Валерия Калева също е възпитаник на МУ-Варна и дългогодишен началник на Клиниката по детска клинична хематология и онкология в УМБАЛ „Св. Марина”. Към момента това е единствената клиника в България, в която са разкрити два специализирани центъра с европейско сертифициране – Център по редки хематологични болести и Център за трансплантация на хематопоетични клетки. През 2017 г. към българския екип се присъединява изтъкнатият специалист от Израел проф. д-р Игор Резник, който години наред прави клетъчни трансплантации в Израел и по целия свят. Благодарение на неговия богат професионален и научен опит в областта на трансплантациите, клетъчната терапия, имунологията и педиатрията, трансплантационната програма в УМБАЛ „Св. Марина“ се разширява и обогатява.  \r\nЗаедно със специалистите по трансплантации, за лечението на пациентите допринасят и специалистите по имунология, генетика, лъчетерапия, микробиология, клинична лаборатория, хематология и онкология. Капацитетът на отделението е 8 легла, две от които за деца, но вече се оказва малко за нуждите на българските пациенти. През тези години екипът на отделението работи активно, като осъществява автоложни и алогенни трансплантации с различни източници на стволови клетки и костен мозък. Всички пациенти, диагностицирани и лекувани в клиниката по хематология с индикации за трансплантация, достигат до това високоспециализирано лечение. Приемат се и пациенти от други лечебни заведения в страната, както и пациенти от чужбина. Специалистите се хвалят и с първата трансплантация на чужденец, извършена в отделението. От половин година екипът работи и по научен проект, одобрен от Министерство на здравеопазването, за експериментално лечение на пациенти с мултиплена склероза с автоложна трансплантация. При автоложните трансплантации човек е донор сам на себе си, а алогенните са трансплантации на клетки от здрав родствен или неродствен дарител. Основната задача на процеса на автоложната трансплантация е човек сам да помогне на себе си при лечение на злокачествени заболявания. Чрез този метод се лекуват предимно болест на Хочкин и някои форми на нехочкинови лимфоми, мултиплен миелом, някои злокачествени тумори и др. При автоложна трансплантация пациентът може да се излекува напълно или да се удължи периодът на ремисия. Алогенната трансплантация е единственият възможен метод, който може да доведе до пълно излекуване на много злокачествени и доброкачествени кръвни заболявания като левкемии, вродени анемии, имунодефицитни състояния и др.", "date": "2018.10.17", "title": "Варна: Костномозъчни трансплантации на световно ниво извършват в УМБАЛ „Св. Марина“"}
{"url": "http://www.focus-news.net/news/2018/10/17/2579421/kyustendil-obshtina-organizira-predstavyane-na-knigata-na-rumen-manov-prikazka-za-kyustendil.html", "text": "Община Кюстендил организира представяне на книгата на Румен Манов – „Приказка за Кюстендил”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Представянето на книгата ще се състои от 18.00 часа на 1 ноември в залата на Възрожденското училище. Книгата представя пред читателите широката и всеобхватна история на града под „Хисарлъка”. Включени са десетки автентични снимки и документи, разказващи живата приказка за Кюстендил. През 2009 година историкът, дарител, общественик и почетен гражданин на Кюстендил Румен Манов, издаде и представи своята книга „Модерният Кюстендил”. \r\nВенцеслав ИЛЧЕВ", "date": "2018.10.17", "title": "Кюстендил: Община организира представяне на книгата на Румен Манов – „Приказка за Кюстендил”"}
{"url": "http://www.focus-news.net/news/2018/10/17/2579420/premierat-boyko-borisov-shte-uchastva-v-redovnoto-zasedanie-na-evropeyskiya-savet-v-bryuksel.html", "text": "Министър-председателят Бойко Борисов ще участва в редовното заседание на Европейския съвет на 17, 18 и 19 октомври в Брюксел. Това съобщиха от  Правителствена информационна служба .  \r\nЗаседанието на Европейския съвет ще започне в сряда вечерта с обсъждане на Брекзит във формат ЕС-27. На него се очаква лидерите да вземат решение за придвижване на преговорите, въз основа на препоръка от главния преговарящ от страна на ЕС - Мишел Барние. \r\nНа заседанията в четвъртък и петък във формат ЕС-28 се очаква канцлерът на Австрия Себастиан Курц да информира за напредъка по приоритетите на Австрийското председателство на Съвета на ЕС. Държавните и правителствени ръководители ще обсъдят още миграцията, сигурността, защитата на външните граници, сътрудничеството с трети страни, борбата с контрабандата и киберсигурността.  \r\nПремиерът Бойко Борисов ще участва и в срещата Азия - Европа (АСЕМ), която тази година се домакинства от Европейския съюз.", "date": "2018.10.17", "title": "Премиерът Бойко Борисов ще участва в редовното заседание на Европейския съвет в Брюксел"}
{"url": "http://www.focus-news.net/news/2018/10/17/2579418/antoaneta-andreeva-sbu-veliko-tarnovo-noviyat-mehanizam-za-formirane-na-delegiranite-byudzheti-izchisti-problemite-s-finansiraneto-na-malkite-uchilishta.html", "text": "Новият механизъм за формиране на делегираните бюджети изчисти проблемите с финансирането на малките училища. Това каза за  Радио „Фокус“ – Велико Търново  Антоанета Андреева, председател на структурата на Синдиката на българските учители (СБУ) във Велико Търново. Тя припомни, че при формирането на бюджетите на учебните заведения се взема в предвид не само броя на децата и на паралелките, както бе до сега, но и други фактори.  \r\n„Новата формула изчисти тези проблеми в населените места, където има по едно училище, с малък брой ученици. Малкият брой ученици е проблем за тези учебни заведения. Сами си давате сметка, че ако се стигне до закриване на училище в едно такова малко населено място, то няма бъдеще и селището постепенно ще се обезлюди. Затова и по-големите учебни заведения проявяват разбиране“, посочи Андреева. Тя припомни, че първостепенният разпоредител на бюджета е общината, която винаги оставя резерв от общия бюджет за общинските училища. С него се подпомагат и  дофинансират тези учебни заведения, които не могат сами да се издържат.  \r\n„Колегите, работещи в  тези училища проявяват разбиране. Има такива, в които години наред колегията не е получава средства за представително и работно облекло и няма допълнително плащания, но те работят . Те си обичат професията и виждате, че не е проблем за тях да дават всичко от себе си и ежедневно да бъдат в класните стаи“, посочи Антоанета Андреева. \r\nНадежда КРЪСТЕВА", "date": "2018.10.17", "title": "Антоанета Андреева, СБУ – Велико Търново: Новият механизъм за формиране на делегираните бюджети изчисти проблемите с финансирането на малките училища"}
{"url": "http://www.focus-news.net/news/2018/10/17/2579422/mon-i-ia-glavna-inspektsiya-po-truda-podpisaha-sporazumenie-za-satrudnichestvo-vav-vrazka-s-ustanovyavaneto-na-nepalnoletni-litsa-raboteshti-bez-trudovi-dogovori.html", "text": "Министерството на образованието и науката и Изпълнителната агенция „Главна инспекция по труда“ подписаха споразумение за сътрудничество във връзка с установяването на непълнолетни лица, работещи без трудови договори, предаде репортер на  Агенция „Фокус“ . От страна на МОН споразумението подписа министър Красимир Вълчев, а от страна на ИА „Главна инспекция по труда“ изпълнителният директор на Агенцията инж. Румяна Михайлова.  \r\nИнж. Михайлова обясни, че като контролна институция ИА „Главна инспекция по труда“ винаги е сътрудничила отлично с всички държавни институции. „Днес с това споразумение по-скоро определихме начина, по който ще обменяме информация, сроковете и периодите, при които това ще става. Смятаме, че бихме могли да бъдем полезни на МОН с информацията, която можем да предоставим за всички издадени разрешения,  откази за непълнолетни лица и всички случаи на установяване на непълнолетни лица без трудови договори“, каза още тя. По думите й случаите на работа без разрешени договори не са много. „Установените откази са не повече от 150 на фона на 6-7 хиляди разрешения годишно за непълнолетни – става въпрос за между 16 и 18 годишни. Това са разрешения, които Инспекцията издава през летния сезон – за месеците от юни до август. Но за една година имаме издадени 1300 разрешения извън летния сезон, което показва, че това са деца, които най-вероятно не посещават училище. Да не говорим за малолетните, които намираме в цехове, на полето – те вероятно не са посещавали училище повече от година, две или три“, обясни инж. Михайлова.  „Но с това се надаваме да подпомогнем Механизма, който предвижда всички деца и ученици да бъдат обвързани в образователната система. Защото образованият човек е с повече възможности за успешна реализация“, каза още тя. \r\nЦветилена СИМЕОНОВА", "date": "2018.10.17", "title": "МОН и ИА „Главна инспекция по труда“ подписаха споразумение за сътрудничество във връзка с установяването на непълнолетни лица, работещи без трудови договори"}
{"url": "http://www.focus-news.net/news/2018/10/17/2579416/georgi-svilenski-bsp-shte-obsadim-varianta-da-poiskame-ostavkata-na-zamestnik-predsedatelya-na-narodnoto-sabranie-emil-hristov.html", "text": "Ще обсъдим варианта да поискаме оставката на заместник-председателя на Народното събрание Емил Христов.  Това каза пред журналисти заместник-председателят на ПГ на “БСП за България“ Георги Свиленски във връзка с гласуването на Доклада за националната сигурност за 2017 г., предаде репортер на  Агенция „Фокус“ . „За три минути, три пъти наруши правилника, което е закон пред очите на службите за сигурност“, заяви още Свиленски. Той уточни, че председателстващият Емил Христов е допуснал след 14.02 ч. да се водят дебати, след това не е допуснал поименна проверка за първото гласуване и след това при искането за прегласуване отново не е допуснал поименна проверка. Свиленски допълни, че накрая Докладът е приет с около 80 гласа, което е под 121.  \r\nНа въпрос защо Емил Христов го е обвинил, че нарушава правилника, Свиленски заяви, че е защото няма какво да каже. „Защо не ме наказа“, попита още Свиленски. \r\nДеница КИТАНОВА", "date": "2018.10.17", "title": "Георги Свиленски, БСП: Ще обсъдим варианта да поискаме оставката на заместник-председателя на Народното събрание Емил Христов"}
{"url": "http://www.focus-news.net/news/2018/10/17/2579424/bsp-sofiya-yordanka-fandakova-da-poeme-otgovornost-i-da-podade-ostavka.html", "text": "Йорданка Фандъкова да поеме отговорност и да подаде оставка. Това се казва в  позиция на БСП - София  по повод казуса с ремонта на столичната улица \"Граф Игнатиев\".  \r\n„Поредният скандал, свързан с ремонта на столичната улица \"Граф Игнатиев\" е доказателство, че отговорността за всички проблеми по него, както и по извършените досега ремонти на ремонтите в София, я носи изцяло Столична община. По тази причина ние, общинските съветници от групата на БСП, настояваме кметът Йорданка Фандъкова да поеме персонално тази отговорност и да подаде оставка\", посочват от БСП - София. Според тях Столична община не разполага с необходимия административен капацитет, за да се справи с управлението на града. „Вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес. \r\nВ последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори. Днес обаче категорично стана ясно, че всъщност самите управляващи в Столична община стоят в основата на всички проблеми. В разследване на телевизия bTV беше показана скандална промяна на предмета на обществената поръчка, а именно - материал, който е използван за ремонт на трасето на столичната улица \"Граф Игнатиев\", съобщиха от БСП - София.   \r\nСпоред тях това е драстично нарушаване на Закона за обществените поръчки. Тук вече не говорим нито за визия, нито за естетически критерии, нито за недовършен обект. Става въпрос за конкретно нагло нарушение на Закон, което е престъпление. \r\n„Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община. Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България\", посочват от БСП - София.  \r\nТе настояват и за ясни отговори от страна на кмета Фандъкова на два въпроса: \r\n- На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен?  \r\n- Вярно ли е, че този материал е бил закупен предварително, за да може да бъде вложен и от кого? \r\n„Тъй като днешният скандал, свързан с ремонта на ул. \"Граф Игнатиев\", води до обосновани съмнения за наличие на престъпни действия, ние, общинските съветници от групата на БСП, настояваме съответните органи в лицето на Прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки. Вярваме, че те ще извършат тези проверки и ще бъдат обективни в изводите си. Българското общество има нужда от това! \r\nСофия повече не може и не трябва да бъде заложник на личните интереси на управляващите от ГЕРБ!\", се посочва още в позицията на БСП - София.", "date": "2018.10.17", "title": "БСП - София: Йорданка Фандъкова да поеме отговорност и да подаде оставка"}
{"url": "http://www.focus-news.net/news/2018/10/17/2579425/stefan-apostolov-gerb-darzhavata-obrashta-seriozno-vnimanie-na-problema-s-demografskata-kriza-finansirayki-hilyadi-dvoyki-za-invitro-protseduri.html", "text": "Държавата обръща сериозно внимание на проблема с демографската криза, финансирайки хиляди двойки за инвитро процедури. Това каза за  Радио „Фокус“ – Пирин  Стефан Апостолов, народен представител от ПП ГЕРБ. Той отбеляза, че едно от нещата, които са били записани в предизборната програма на ПП ГЕРБ, е да се осигури безвъзмездното финансиране на инвитро процедури. „Най-хубавото е, че този ангажимент вече се изпълнява, като държавата финансира до 4 процедури, както и криоконсервиране на яйцеклетки. Важно е да отбележим, че при самото криоконсервиране се извличат различен брой яйцеклетки, което означава, че при едно финансиране от страна на държавата, могат да бъдат направени не един, а няколко опита“, каза още Апостолов.  \r\nТой добави, че държавата към момента обръща доста голямо внимание на проблема, свързан със справянето с демографската криза. „Говорейки за инвитро процедурите, то мога да кажа, че миналата година са били подпомогнати над 10 000 двойки, като при тях имаме поне 70 % успеваемост, тоест около 7 000 семейства вече имат деца. Броят на самите деца е между 7 000 и 14 000, защото знаем, че много често от инвитро се раждат близнаци. Затова ѝ през последната година казвам, че имаме бум на близнаците“, коментира Апостолов. \r\nЛивия НИНОВА", "date": "2018.10.17", "title": "Стефан Апостолов, ГЕРБ: Държавата обръща сериозно внимание на проблема с демографската криза, финансирайки хиляди двойки за инвитро процедури"}
{"url": "http://www.focus-news.net/news/2018/10/17/2579427/veliko-tarnovo-s-nauchen-forum-v-stopanskata-akademiya-v-svishtov-byaha-otbelyazani-80-godini-prepodavane-po-zastrahovane-i-sotsialno-delo.html", "text": "На 13 октомври 2018 г. в Стопанска академия беше проведена Национална кръгла маса на тема „80 години академично преподаване по застраховане и социално дело. 70 години специалност „Застраховането и социалното дело”. 80 години традиции, лидерство, предизвикателства”. Това съобщиха от пресцентъра на  Стопанска академия \"Д. А. Ценов\" . Форумът беше организиран от катедра „Застраховане и социално дело”. Съорганизатори на събитието бяха: Асоциацията на българските застрахователи; Българска асоциация на дружествата за допълнително пенсионно осигуряване; Асоциацията на застрахователните брокери в България; Фондация „Проф. д-р Велеслав Гаврийски”. Националната кръгла маса беше официално открита в аудитория „Академик Иван Стефанов”.  \r\nНачалото беше поставено с юбилеен доклад, изнесен съвместно от проф. д. ик. н. Нено Павлов, в качеството на бивш ръководител на катедрата-организатор и настоящия ръководител на катедра „Застраховане и социално дело” доц. д-р Румен Ерусалимов. В доклада „Непреходността на академичното наследство на Стопанска академия в застраховането” проф. Павлов направи задълбочен исторически очерк на развитието на специалността и едноименната катедра „Застраховане и социално дело”. Той отбеляза заслугите и приноса на първия ректор на Стопанска академия, проф. д-р Димитър Бъров, посоченото в завещанието на дарителя Димитър Ценов „да се изучават науките по застрахователно дело”, да се осъществи. Проф. Павлов отбеляза, че през далечната 1938 година, видният български учен академик Иван Стефанов поставя началото на академичното преподаване по „Застраховане” с лекциите си по учебната дисциплина „Общо учение за застраховането”, водени пред студентите от първия випуск на Академията, в трети курс на тяхното обучение. Десет години по-късно, през учебната 1948-1949 г., единствено на свищовската академия, съобразно с изградените традиции, се дава възможност да развива специалност „Застрахователно дело”, която в последствие разширява своя обхват и понастоящем е „Застраховане и социално дело”. \r\nЗа свой асистент академик Стефанов избира Велеслав Гаврийски, който в последствие става и пръв ръководител на катедра „Застрахователно дело”, създадена на 31 януари 1950 г. Проф. д-р Велеслав Гаврийски е немски възпитаник, отличаващ се с феноменална памет и перфектно владеене на три чужди езика. Той поставя основите на първата в България застрахователна катедра. \r\nВ края на своето изказване проф. Павлов припомни и за друга значима личност от първостроителите – проф. д-р Иван Кацаров. Завършил Виенския университет, като отличник на випуска, той поставя основите на академичното преподаване на актюерската наука. Негова е заслугата специалността да разшири своя кръгозор и да се превърне в „Застраховане и социално дело”. \r\nВ своята част от юбилейния доклад доц. д-р Румен Ерусалимов подчерта, че освен четиримата колоси, за които говори проф. Павлов, катедра „Застраховане и социално дело” е дала на Стопанска академия двама ректори и четирима зам.-ректори, след което очерта съвременното състояние на специалността и на едноименната катедра. Той сподели, че към настоящия момент катедрата се състои от 10 преподаватели – 4 доценти, 4 главни асистенти и 2 асистенти. „Горд съм да отбележа, че всеки от тях притежава ОНС „доктор”, заяви ръководителят на катедрата. В последвалата характеристика на специалност „Застраховане и социално дело”, доц. Ерусалимов изтъкна, че освен в ОКС „бакалавър”, катедрата развива и три магистърски програми – „Застраховане”, „Социален мениджмънт” и „Здравен мениджмънт”. Той сподели, че в акредитираната докторска програма се обучават не само завършилите специалността магистри, но и специалисти от застрахователната и осигурителната практика. „Няма застрахователно или пенсионно осигурително дружество в България или институция като НОИ, НАП и НЗОК, в които да не работи поне един възпитаник на специалност „Застраховане и социално дело”, заяви доц. Ерусалимов. По думите му често ръководният екип на тези организации е съставен от възпитаници на специалността. Говорейки за предоставянето от катедрата на професионално и следдипломно обучение за работещи в сферата на застраховането и социалнозащитните дейности, доц. Ерусалимов припомни, че в последните две години в Стопанска академия се провежда уникално за страната обучение на кадрите на най-голямото застрахователно дружество, опериращо на българския пазар. Вече 60 служители на ЗАД „Булстрад Виена Иншурънс Груп“ са преминали курс на обучение и предстои дипломирането на четвъртия випуск на съвместния проект „Булстрад Академия”. В своето изложение ръководителят на катедрата посочи и примери, в които бизнесът подпомага обучението на младите застрахователи и осигурители в Свищов чрез провеждане на майсторски класове, осигуряване на стипендии и предоставяне на възможност за професионални стажове. \r\nСлед юбилейния доклад на проф. Нено Павлов и доц. Румен Ерусалимов беше дадена думата за приветствия към организаторите, специалността и едноименната катедра „Застраховане и социално дело”.  \r\nПриветствие от името на ректора на свищовската академия – доц. д-р Иван Марчевски и академичното ръководство към организаторите и участниците в националната кръгла маса, поднесе доц. д-р Тодор Кръстевич, зам.-ректор „Научноизследователска и проектна дейност”. Той припомни, че първото застрахователно дружество в България е създадено преди 137 години, а 57 години по-късно, в свищовското висше училище възниква застрахователната теория и започва академичното обучение по застраховане и социално дело. „За Стопанска академия е много важно да събира регулярно, както се случва през последните 20 години, елита на застрахователния бизнес и елита на академичния състав, изследващ тази област”, заяви доц. Кръстевич. Той подчерта приноса на присъстващите в залата хора, които вече не са в преподавателския състав на Стопанска академия, но са свързали своето образование и кариера със свищовската застрахователна школа и разпространявайки идеята й, са създали катедри, фондации, застрахователни дружества и други структури – проф. Христо Драганов, проф. Нено Павлов, доц. Йото Йотов, проф. Радослав Габровски.  \r\nЗначимостта на застрахователния бранш за обществото, подчерта в приветствието си зам.-министърът на МОН, д-р Петър Николов, официален гост на събитието. След като честити бележитите годишнини на катедра ЗСД той заяви, че именно застрахователите поемат ролята да създават доверие. \r\nПриветствия към академията, специалността и катедра „Застраховане и социално дело” поднесоха и председателите на асоциациите и фондацията – съорганизатори на събитието: Светла Несторова – председател на УС на Асоциацията на българските застрахователи; д-р Никола Абаджиев – председател на УС на Българска асоциация на дружествата за допълнително пенсионно осигуряване; Костадин Пеев – председател на УС на Асоциацията на застрахователните брокери в България; проф. д. ик. н. Нено Павлов – председател на УС на фондация „Проф. д-р Велеслав Гаврийски”. \r\nДоц. Ерусалимов обяви, че поздравителни адреси към катедра ЗСД и участниците в кръглата маса са получени от: Комисия за финансов надзор (подписан от председателя на Комисията, Карина Караиванова); кмета на община Свищов; факултет „Финанси” (подписан от всички ръководители на катедри в структурата на факултета); ръководители на почти всички катедри в Стопанска академия. \r\nСлед официалното откриване на националната кръгла маса, работата на форума започна с пленарна сесия, в програмата на която бяха заложени три доклада на изявени специалисти от застрахователната и осигурителната теория и практика. За проблемите и предизвикателствата пред застраховането в България за периода 2018-2020 г. говори Антоанета Димоларова – юридически съветник на АБЗ. Новите европейски измерения на допълнителното пенсионно осигуряване в страната представи д-р Николай Славчев – главен методолог на БАДДПО. Своите спомени за развитието на специалността и катедрата сподели дългогодишният ръководител на катедра ЗСД, проф. д. ик. н. Христо Драганов. Неговият доклад беше посветен на отлаганата дълги години у нас система „Бонус-Малус” при застраховането „Гражданска отговорност” на автомобилистите. \r\nНаучно-практическият форум продължи в два тематични панела –  „Пазарните и извънпазарни предизвикателства пред устойчивото развитие на застраховането в България” и „Пазарните и извънпазарни предизвикателства пред устойчивото развитие на осигурителния сектор в България”. В тях бяха изнесени 24 доклада от представители на академичната общност от различни български университети, както и на изтъкнати представители на застрахователната и осигурителната практика. \r\nНационалната кръгла маса беше закрита с обобщение за постигнатите резултати от проведените дискусии на пленарната сесия и двата тематични панела. Доц. Ерусалимов благодари на участници и гости за интересните доклади и изключително ползотворните дебати по актуалните проблеми, които стоят пред застраховането и социалното дело в България. Той пожела на всички здраве и дръзновение, и изрази надежда националната кръгла маса да продължи и в бъдеще своята работа на територията на Стопанска академия, където са поставени основите на академичното преподаване по „Застраховане” и е учредена първата специалност и катедра „Застраховане и социално дело”.", "date": "2018.10.17", "title": "Велико Търново: С научен форум в Стопанската академия в Свищов бяха отбелязани 80 години преподаване по застраховане и социално дело"}
{"url": "http://www.focus-news.net/news/2018/10/17/2579423/ria-novosti-broyat-na-zhertvite-na-eksploziyata-v-kerch-dostigna-do-13-dushi.html", "text": "Броят на жертвите на експлозията в град Керч на Кримския полуостров достигна до 13 души, предава  РИА Новости  . \r\nПо-рано бяха разпространени данни за 10 загинали. Пострадалите са около 50, като 20 от тях са хоспитализирани с наранявания от различна степен. На място работят медицински екипи, полиция, спасители и инженери. \r\nВластите вече определиха инцидента като „терористичен акт“, след като стана ясно, че експлозията е причинена от самоделно взривно устройство.  Тереза Герова", "date": "2018.10.17", "title": "РИА Новости: Броят на жертвите на експлозията в Керч достигна до 13 души"}
{"url": "http://www.focus-news.net/news/2018/10/17/2579411/fokus-makedoniya-deputat-ot-dsi-predlozhi-amnistiya-za-chlenovete-na-vmro-dpmne-hubavi-hora-sa-pak-i-e-po-evtino.html", "text": "Депутатът от „Демократичен съюз за интеграция“ Бранко Манойловски се обърна от парламентарната трибуна с призив за амнистия на всички обвинени членове и партийни активисти на опозиционната ВМРО-ДПМНЕ. Държавата трябва да ги защити, за да може да гласуват свободно. Целта е, съгласно думите на Манойловски, ЕС, НАТО, високи заплати, добра икономика и навременни пенсии; всичко останало, твърди депутатът, е второстепенно, предава македонският  „Фокус“ . \r\n„ВМРО-ДПМНЕ са прекрасни хора, но те зависят от партията, бих искал да предложа нещо практично. За всеки член на ВМРО, който ще гласува предложението за конституционни промени, държавата трябва да стои зад него, да гарантира бъдещето му, но първо ще трябва да гласува и да бъде известно кой ще гласува. Да се амнистират всички грешници, амнистия за всички, по-евтино е, всичко останало е скъпо, стаите в затворите са скъпи. Дайте им амнистия, изтърпяха много. Нека да бъдем практични. По-евтино е да им се помогне, да застанем зад тях, за да гласуват свободно“, подчерта Манойловски.  Тереза Герова", "date": "2018.10.17", "title": "„Фокус“ (Македония): Депутат от ДСИ предложи амнистия за членовете на ВМРО-ДПМНЕ: Хубави хора са, пък и е по-евтино!"}
{"url": "http://www.focus-news.net/news/2018/10/17/2579426/ministar-krasimir-valchev-tryabva-da-promenim-grazhdanskoto-si-saznanie-i-da-reagirame-kogato-vidim-dete-koeto-v-uchebno-vreme-ne-e-na-uchilishte.html", "text": "Трябва да променим гражданското си съзнание и да реагираме, когато видим дете, което в учебно време не е на училище. Това каза министърът на образованието и науката Красимир Вълчев след подписване на Споразумение за сътрудничество и взаимодействие в рамките на Механизма за обхват на децата и учениците в образователната система между Министерството на образованието и науката и Изпълнителната агенция „Главна инспекция по труда“, предаде репортер на  Агенция „Фокус“ . \r\n„За да гарантираме правото на образование на всяко едно дете, което е задължение на родителите, ние трябва да имаме такава информационна свързаност между всички институции, че във всеки един момент да имаме информация за това дали детето си упражнява правото на образование. Факт е, че имаме голям процент деца, които не посещават редовно училище, и такива, които дори все още не сме открили по механизма. Имаме много деца от семейства с липса на отношение към образованието – такива, чиито родители са в постоянна трудова мобилност, сменят мястото си на работа и водят децата със себе си“, каза още министър Вълчев и обясни, че това споразумение е едно от поредицата споразумения, които МОН подписва с различни институции.  \r\n„Така например ако засечем деца, които нямат разрешения от родителите си да работят в учебно време, тази информация ще ни бъде подадена чрез информационната система на Механизма и ние ще го активираме. И така децата ще бъдат включени в Механизма. Постоянно чувам в училищата, които посещавам, че децата често работят в учебно време с родителите – сега на гроздобер, пролетта на розобер и т.н. За една част от тях има издадени разрешения, за друга няма. Понякога ние няма да намерим детето, ще намерим родителите му, което също е важно за децата, които в момента не знаем къде са. Защото за много деца все още нямаме никаква информация. А днес в условията на мобилност е много трудно да следим всяко дете. Затова формулата, която прилагаме, е за максимална информационна свързаност“, каза още образователният министър и обясни ,че това е механизмът и в другите страни. \r\n„Трябва да променим и гражданското си съзнание и когато видим дете в учебно време да не е на училище, да реагираме. Или когато видим дете да проси или просто да ходи по улицата в учебно време, трябва да се обадим на телефона на МОН. Аз лично съм правил това и се надявам повече хора да започнат да го правят. Надявам се това да стане част от гражданското ни съзнание“, каза още министър Вълчев. \r\nЦветилена СИМЕОНОВА", "date": "2018.10.17", "title": "Министър Красимир Вълчев: Трябва да променим гражданското си съзнание и да реагираме, когато видим дете, което в учебно време не е на училище"}
{"url": "http://www.focus-news.net/news/2018/10/17/2579429/gabrovo-zadarzhan-e-72-godishen-mazh-kato-saprichasten-v-telefonni-izmami-za-blizo-20-000-leva.html", "text": "Полицията в Габрово е задържала 72-годишне мъж като съпричастен в телефонни измами за близо 20 000 лева. Това съобщават от пресцентъра на  Областна дирекция на МВР – Габрово  и припомниха, че на 20 септември е получено  съобщение от 67-годишна жителка на града, че на същата дата за времето от 10.00 до 14.00 ч., неизвестен извършител, представил се за полицейски служител, чрез обаждания на домашния й телефон, я въвел в заблуждение, че се провежда полицейска операция за установяване на измамници.  В резултат  й е причинена имотна вреда в размер на 1 570 лева. По случая в Районно управление  –  Габрово е образувано досъдебно производство за престъпление по чл. 209, ал.1 от НК. След проведени оперативно – издирвателни мероприятия от служители на полицейското управление е установено, че лицето, взело парите, е 72-годишен  жител на град  Севлиево. Наложена му е мярка „задържане под стража“ по закона за МВР за срок до 24 часа. Част от парите са намерени и възстановени. Допълнително е установено, че задържаното лице е съпричастно и към още три телефонни измами на територията на Габрово. Едната е за 14 000 лева, жертвата е на 79 години. С 1 000 лева е ощетена друга жителка на града на същата възраст, измамен с 3 000 лв. и 400 турски лири е и 73-годишен мъж. И по трите случая са образувани досъдебни производства.", "date": "2018.10.17", "title": "Габрово: Задържан е 72-годишен мъж като съпричастен в телефонни измами за близо 20 000 лева"}
{"url": "http://www.focus-news.net/news/2018/10/17/2579428/sofiya-avariya-prekasna-toplopodavaneto-v-tsentralnata-gradska-chast-i-kvartalite-mladost-3-i-4.html", "text": "Прекъснато е топлоподаването в Централната градска част и кварталите „Младост“ 3 и 4 поради авария. Това съобщиха за  Агенция „Фокус“  от пресцентъра на „Топлофикация – София“. Авариите са поради пробиви в топлопроводите. От „Топлофикация – София“ заявиха, че пробивът в Централната градска част е поради факта, че топлопроводите там са много стари – от 50-те години на миналия век. Самата авария е на ул. „Дунав“. Екипите в момента работят по отстраняването на проблема. По нормативна уредба срокът за отстраняване на авариите е 48 часа, но ще бъде направено всичко необходимо хората да имат топла вода възможно най-скоро.  \r\nНа 16 октомври вечерта в квартал „Младост“ 3 също е намерен пробив на топлопровод. Той е във подземен колектор и екипите към момента работят за отстраняването на проблема и там.", "date": "2018.10.17", "title": "София: Авария прекъсна топлоподаването в Централната градска част и кварталите „Младост“ 3 и 4"}
{"url": "http://www.focus-news.net/news/2018/10/17/2579431/ministar-krasimir-valchev-dogodina-shte-finansirame-dopalnitelno-vsichki-uchilishta-koito-iskat-da-vavedat-elektronen-dnevnik.html", "text": "Догодина ще финансираме допълнително всички училища, които искат да въведат електронен дневник. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . \r\n „Електронният дневник е полезен. Едно проучване, което беше представено през пролетта, показа, че родителите дори когато са само пасивно информирани чрез електронен дневник или друг електронен източник за това, какво се случва в училище, това повишава доверието в образователната институция. Все още нямаме електронни дневници във всички училища, но в над 1000 училища има такъв. Догодина обмисляме с малко допълнително финансиране да подпомогнем всички училища, които желаят да поддържат електронен дневник“, обясни министърът. \r\nНа въпрос как гледа на идеята в училищата да няма родителски срещи, Вълчев отговори, че личната комуникация между родителите и учителя е необходима, но не е задължително тя да се осъществява във формата на родителски срещи. „Предстои да бъде поставен въпросът за задължителността на родителските срещи“, каза още образователният министър. \r\nЦветилена СИМЕОНОВА", "date": "2018.10.17", "title": "Министър Красимир Вълчев: Догодина ще финансираме допълнително всички училища, които искат да въведат електронен дневник"}
{"url": "http://www.focus-news.net/news/2018/10/17/2579430/razgrad-21-godishen-mazh-e-postradal-pri-katastrofa-na-patya-razgrad-ruse.html", "text": "21-годишен мъж от Бъзън е пострадал при пътнотранспортно произшествие на пътя Разград - Русе. Това съобщиха от  ОДМВР - Разград . Малко след град Цар Калоян, в района на рибарниците, шофираният от лице с инициали Д.Г. микробус \"Форд Транзит\" се удрарил в задната част на ТИР, управляван от 67-годишен мъж от Разград. По първоначални данни ТИР-ът \"Мерцедес\" намалил рязко скоростта заради автомобил пред него, предприел внезапно завиване на ляво. Движещият се зад камиона бус не успял да спре и се блъснал в ремаркето на ТИР-а. Пострадалият водач е откаран в МБАЛ - Русе, където е установено, че има счупване на дясната бедрена кост. Настанен е за лечение в Ортопедично отделение. По случая се води досъдебно производство. Движението в двете ленти на първокласния път е възстановено.", "date": "2018.10.17", "title": "Разград: 21-годишен мъж е пострадал при катастрофа на пътя Разград - Русе"}
{"url": "http://www.focus-news.net/news/2018/10/17/2579433/burgas-pravitelstvoto-otpusna-500-000-lv-za-doizgrazhdane-na-hram-sv-nikolay-chudotvorets-v-meden-rudnik.html", "text": "С решение на Министерски съвет днес правителството отпусна 500 000 лв. за довършителни дейности на църквата „Св. Николай Чудотворец“ в бургаския комплекс „Меден рудник“. Това съобщиха от пресцентъра на  Община Бургас . Средствата са предвидени за допълнителни ремонтни дейности, свързани с довършване на строежа на православния храм. \r\nКметът на Община Бургас Димитър Николов връчи официално решението на председателя на църковното настоятелство на храма отец Емилиян и архиерейския наместник отец Севастиан. \r\nДовършителните строителни дейности по доизграждане на църквата в най-големия жилищен комплекс на Бургас ще стартират веднага. Предварителните очаквания са те да бъдат завършени през 2019 година. \r\nВ постановлението на правителството се съобщава още, че това ще помогне на храма да се превърне в духовен център на областния град, съчетавайки религиозна, просветна и социална дейност.", "date": "2018.10.17", "title": "Бургас: Правителството отпусна 500 000 лв. за доизграждане на храм „Св. Николай Чудотворец“ в „Меден рудник“"}
{"url": "http://www.focus-news.net/news/2018/10/17/2579435/kyustendil-ploshtadka-za-zapoznavane-s-pravilata-za-patna-bezopasnost-beshe-otkrita-v-detska-gradina-parvi-yuni-v-selo-sovolyano.html", "text": "Площадка за запознаване с правилата за пътна безопасност беше открита в Детска градина „Първи юни” в село Соволяно. Това съобщи за  Радио „Фокус” – Кюстендил  Даниела Виткова, директор на детската градина. По думите й  инициативата за изграждане на детската площадка за запознаване на най-малките жители на селото с правилата за безопасно участие в движението е на кмета Пламен Илиев. Резултатът е постигнат с общите усилия на кмета, читалището и на детската градина „Първи юни“. Изградената детска площадка е съоръжение с улици, кръстовища, пътни знаци, светофари, пешеходни пътеки. Чрез игра  децата ще усвояват правилата за безопасност. „Обучението е общо дело на учителите от детското заведение и полицаи от сектор „Пътна полиция“. Началото бе впечатляващо, бяха демонстрирани умения, познания за безопасност и тематична художествена програма. За успешното им представяне възпитаниците на детското заведение получиха свидетелство за пешеходец, светлоотразителен ключодържател и прекрасна торта от читалището, с пътни знаци”, каза Даниела Виткова. \r\nВенцеслав ИЛЧЕВ", "date": "2018.10.17", "title": "Кюстендил: Площадка за запознаване с правилата за пътна безопасност беше открита в Детска градина „Първи юни” в село Соволяно"}
{"url": "http://www.focus-news.net/news/2018/10/17/2579439/veliko-tarnovo-staroprestolnata-gimnaziya-po-ikonomika-otbelyazva-99-godini-ot-sazdavaneto-si.html", "text": "99 години от създаването си отбелязва Старопрестолната гимназия по икономика в общинския център. Дейностите, свързани с годишнината започнаха още през миналата седмица, когато в школото се проведе Ден на „Еразъм“, съобщават за  Радио „Фокус“ – Велико Търново  от училището. Освен това възпитаниците на гимназията се включиха и в две състезания – по програмиране и по счетоводство. Днес те, както и преподавателите, участват в Обучителна програма за социално предприемачество по проект „ИНОВЕНТЪР“. Официалните тържества ще са утре. Церемонията започва в 11.00 часа в двора. на училището. Тогава ще бъде представена презентацията за историята на школото и успехите му през годините, както и резултатите от конкурса за ученическо творчество „Моето училище“. В 14.00 часа във физкултурния салон на Старопрестолна гимназия ще се проведе състезание по волейбол. В 18.45 часа от училището до паметник „Майка България“ ще има тържествено шествие, което ще приключи с водосвет. \r\nЛуиза ТРАНЧЕВА", "date": "2018.10.17", "title": "Велико Търново: Старопрестолната гимназия по икономика отбелязва 99 години от създаването си"}
{"url": "http://www.focus-news.net/news/2018/10/17/2579434/api-shofyorite-da-karat-vnimatelno-pri-112-ti-km-na-avtomagistrala-trakiya-v-rayona-na-tsalapitsa-poradi-remontni-deynosti.html", "text": "Шофьорите, пътуващи в посока Бургас, да карат внимателно и със съобразена скорост при 112-ти км на автомагистрала „Тракия“ в района на Цалапица. Това съобщиха от пресцентъра на  Агенция „Пътна инфраструктура“ . Движението се осъществява само в аварийната лента поради ремонтно-възстановителни дейности на греда на надлеза над автомагистралата, повредена след удар от извънгабаритен товар. Очаква се предвидените дейности да завършат до 8 ноември 2018 г.  \r\nАгенция „Пътна инфраструктура“ припомня, че поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Двупосочно е и движение в платното за София между 35-ти и 41-ви км на автомагистрала „Тракия“ поради ремонт на двата виадукта при 37-ми и 38-ми километър. Ремонтни дейности се извършват и на моста над р. Елшишка при 89-ти км и превозните средства преминават двупосочно в платното за Пловдив. За улеснение на трафика в края на всяка работна седмицата в тези участъци има реверсивно движение. В петък - две ленти в посока Бургас и една за София, а в неделя - две ленти за София и една за Бургас. \r\nВ момента на автомагистрала „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. \r\nЗа улеснение на трафика и повишаване безопасността на движение при 9-ти км на автомагистрала „Хемус“ в петък има две ленти в посока Варна и една за София, а в неделя се осигуряват две ленти за София и една за Варна. \r\nЗаради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.", "date": "2018.10.17", "title": "АПИ: Шофьорите да карат внимателно при 112-ти км на автомагистрала „Тракия“ в района на Цалапица поради ремонтни дейности"}
{"url": "http://www.focus-news.net/news/2018/10/17/2579437/malinka-chingarska-sayuz-na-pensionerite-kyustendil-priemaneto-na-zakon-za-vazrastnite-hora-shte-reshi-problemite-na-pensionerite-v-stranata.html", "text": "Приемането на закон за възрастните хора ще реши проблемите на пенсионерите в страната. Това каза пред  Радио „Фокус” – Кюстендил  Малинка Чингарска, председател на Съюза на пенсионерите в Кюстендил. По думите й хората от третата възраст в региона подкрепят проведения протест в столицата, касаещ искането за преизчисляване на пенсиите. „Твърдо заставаме зад обявените искания. Нашият преглед на художествената самодейност, който провеждаме днес, е един вид протест. Това е начин да покажем, че пенсионерите съществуват, че те могат да пеят, да пишат, да се явяват на конкурси, да рисуват. Ние сме за преизчисляване на всички пенсии, за премахване на тавана на всички пенсии”, каза Малинка Чингарска. Според нея приемане на закон за възрастните хора ще реши голяма част от съществуващите в момента проблеми за пенсионерите. „Този закон вече се внася четвърти път в Народното събрание, но депутатите все още не обръщат внимание. За тях пенсионерите са непотребни, не е нужно да съществуват, така си обясняваме факта, че народните представители не желаят да приемат закона за възрастните хора”, каза Малинка Чингарска. \r\nВенцеслав ИЛЧЕВ", "date": "2018.10.17", "title": "Малинка Чингарска, Съюз на пенсионерите – Кюстендил: Приемането на закон за възрастните хора ще реши проблемите на пенсионерите в страната"}
{"url": "http://www.focus-news.net/news/2018/10/17/2579438/plovdiv-okrazhniyat-sad-opravda-dvamata-obvinyaemi-za-sabaryaneto-na-tyutyuneviya-sklad-na-ul-odrin.html", "text": "Окръжният съд оправда изцяло по всички повдигнати обвинения Георги Б. и Александър Н. за събарянето на тютюневия склад, собственост на фирма „Одрин 8“ ЕООД - Пловдив. Това съобщиха от пресцентъра на  Съдебната палата в Пловдив . Съдът ще опише подробно основанията си за това решение в мотивите си, но основният от тях е, че сградата няма статут на единична недвижима културна ценност. \r\nПоради изтекла давност беше прекратено наказателното производство за документното престъпление относно удостоверението за статута на сградата, издадено от Националния институт за недвижимо културно наследство, което според прокуратурата е било подправен официален документ. Така обвиненията спрямо двамата подсъдими отпаднаха.  \r\nЗа Георги Б. остана едно обвинение по чл. 277 „а“, а за Александър Н. две обвинения по същия текст от НК, а именно, че и двамата при условията на продължавано престъпление в съучастие са осъществили противозаконно дейност в защитена територия за опазване на културното наследство.  \r\nПрисъдата не е окончателна. Тя подлежи на протест и обжалване пред Апелативен съд – Пловдив. \r\nКонкретните обвиненията срещу подсъдимите са както следва: \r\nСрещу подсъдимия Георги Б. е повдигнато обвинение в това, че: \r\n- В периода  20 декември 2013 г. до 09 февруари 2016 г., като представител на фирма „Одрин 8” ЕООД - Пловдив, а в периода от 15 юли 2015 г. до 09 февруари 2016 г. и като управител на същата фирма, съгласно решение на едноличния собственик на капитала на фирма „Одрин 8“ ЕООД от 15 юли 2015 г., в гр. Пловдив, при условията на продължавано престъпление на 4 пъти, в съучастие като извършител с Александър Н., като подбудител, организирал осъществяване на противозаконна дейност в защитена територия за опазване на културното наследство - охранителната зона на групова недвижима културна ценност със статут на групова недвижима културна ценност (групов паметник на културата) - археологическа, архитектурно-строителна, на урбанизма и културния пейзаж по смисъла на чл.12 т.2 от Закон за паметниците на културата и музеите (отм. на 10 април 2009 г.) и §10 ал.1 от ПЗР на ЗКН (обн.ДВ бр.19 от 13 март 2009 г., в сила от 10 април 2009 г.) - Историческа зона „Филипопол - Тримонциум - Пловдив“ - система от улични ансамбли „Д“ по ул.“Иван Вазов и ул.“Цанко Дюстабанов“, обявена с протокол №5 от 22 март 2000 г. на Национален съвет по опазване на паметниците на културата към Министерство на културата и включваща - „Тютюнев склад (Сградата на “ Ориент табако“) на ул.“Одрин“ и ъгъла на ул.“Н.Гълъбов“ (сега ул. “Одрин“ и ъгъла на ул. “Д-р Г.М.Димитров“), кв.279, пл.№610, притежаваща и понастоящем статут на единична недвижима културна ценност, по смисъла на чл.59, ал.4 и чл.65 и § 12 ал.1 от ПЗР на ЗКН, декларирана с писмо №6600 от 25.11.1975г. на НИПК, като е знаел, че тя се осъществява в нарушение на разпоредбите на Закон за културното наследство. \r\nСрещу Александър Н. са повдигнати обвинения в това, че: \r\n- В периода 27 октомври 2009 г. до 19 ноември 2010 г., като управител на фирма “Одрин 8” ЕООД - Пловдив, при условията на продължавано престъпление на 6 пъти, организирал осъществяване на противозаконна дейност в защитена територия за опазване на културното наследство - охранителната зона на групова недвижима културна ценност със статут на групова недвижима културна ценност (групов паметник на културата) - археологическа, архитектурно-строителна, на урбанизма и културния пейзаж по смисъла на чл.12 т.2 от Закон за паметниците на културата и музеите - Историческа зона „Филипопол - Тримонциум - Пловдив“ - система от улични ансамбли „Д“ по ул. “Иван Вазов и ул. “Цанко Дюстабанов“, обявена с протокол №5 от 22 март 2000 г. на Национален съвет по опазване на паметниците на културата към Министерство на културата и включваща - „Тютюнев склад на ул.“Одрин/ул.“Н.Гълъбово“, кв.279/610 (погрешно изписани като кв.284/620), притежаваща статут на единична недвижима културна ценност, по смисъла на чл.59, ал.4 и чл.65 от ЗКН, декларирана с писмо №6600 от 25.11.1975г. на НИПК, като е знаел, че тя се осъществява в нарушение на разпоредбите на Закон за културното наследство. \r\n- В периода 20 декември 2013 г. до 15 юли 2015 г., като управител на фирма “Одрин 8” ЕООД - Пловдив,  и от 15 юли 2015 г. до 09 февруари 2016 г., като изпълнителен директор на „Пи Джей Трейд“ - едноличен собственик на капитала на дружество „Одрин 8 “ ЕООД - Пловдив, при условията на продължавано престъпление, на 4 пъти в съучастие, като подбудител и помагач умишлено склонил Георги Б., като извършител и като пълномощник на фирма „Одрин 8“ ЕООД, да извърши престъпление и го подпомогнал и улеснил чрез съвети и разяснения как, къде и пред кои органи да подаде документи и какви да бъдат документите на „Одрин 8“ ЕООД - Пловдив по организиране и осъществяване на противозаконна дейност в защитена територия за опазване на културното наследство - охранителната зона на групова недвижима културна ценност със статут на групова недвижима културна ценност (групов паметник на културата) - археологическа, архитектурно-строителна, на урбанизма и културния пейзаж по смисъла на чл.12 т.2 от Закон за паметниците на културата и музеите - Историческа зона „Филипопол - Тримонциум - Пловдив“ - система от улични ансамбли „Д“ по ул. “Иван Вазов и ул. “Цанко Дюстабанов“, обявена с протокол №5 от 22 март 2000 г. на Национален съвет по опазване на паметниците на културата към Министерство на културата и включваща - „Тютюнев склад на ул. “Одрин/ул. “Н.Гълъбово“, кв. 279/610 (погрешно изписани като кв.284/620), притежаваща статут на единична недвижима културна ценност, по смисъла на чл.59, ал.4 и чл.65 от ЗКН, декларирана с писмо №6600 от 25 ноември 1975 г. на НИПК, като е знаел, че тя се осъществява в нарушение на разпоредбите на Закон за културното наследство .", "date": "2018.10.17", "title": "Пловдив: Окръжният съд оправда двамата обвиняеми за събарянето на тютюневия склад на ул. „Одрин“"}
{"url": "http://www.focus-news.net/news/2018/10/17/2579441/veliko-tarnovo-vremenna-organizatsiya-na-dvizhenie-na-mps-se-vavezhda-v-grada-po-povod-provezhdaneto-na-shestvie-posveteno-na-99-ta-godishnina-ot-sazdavane-na-staroprestolna-gimnaziya-po-ikonomika.html", "text": "Във връзка с организацията и провеждането на тържествено шествие, посветено на 99-та годишнина от създаване на Старопрестолна гимназия по икономика, се въвежда временна промяна в организация движението на МПС, съобщиха от пресцентъра на  Общината . \r\nЗа времето от 18.30 до 19.30 ч. за движение ще бъдат затворени Площад „Велчова завера“, ул. „Стефан Стамболов“ и ул. „Независимост“, до паметник „Майка България“.", "date": "2018.10.17", "title": "Велико Търново: Временна организация на движение на МПС се въвежда в града по повод провеждането на шествие, посветено на 99-та годишнина от създаване на Старопрестолна гимназия по икономика"}
{"url": "http://www.focus-news.net/news/2018/10/17/2579436/tass-sled-eksploziyata-v-kerch-zasilena-e-sigurnostta-na-krimskiya-most.html", "text": "След експлозията в Политехническия колеж в град Керч е засилена сигурността на Кримския мост, предава  TACC . \r\nСлужбите, отговарящи за транспортната сигурност на Кримския мост, са приведени в режим на по-често патрулиране“, поясниха от пресслужбата на Управлението на федералните автомобилни пътища „Тамань\". \r\nБроят на жертвите на експлозията в град Керч на Кримския полуостров достигна до 13 души. По-рано бяха разпространени данни за 10 загинали. Пострадалите са около 50, като 20 от тях са хоспитализирани с наранявания от различна степен. На място работят медицински екипи, полиция, спасители и инжери. \r\nВластите вече определиха инцидента като „терористичен акт“, след като стана ясно, че експлозията е причинена от самоделно взривно устройство.  Тереза Герова", "date": "2018.10.17", "title": "ТАСС: След експлозията в Керч: Засилена е сигурността на Кримския мост"}
{"url": "http://www.focus-news.net/news/2018/10/17/2579440/sliven-detsata-ot-muzikalnata-shkola-na-izvestniya-tsigular-georgi-kalaydzhiev-shte-imat-novo-pomeshtenie-za-repetitsii.html", "text": "Децата от музикалната школа на известния цигулар Георги Калайджиев в Сливен ще имат ново помещение за репетиции. Откриването му ще се състои от 11.00 часа на 19 октомври. Това съобщиха от пресцентъра на  Община Сливен . \r\nШколата е част от проекта на Георги Калайджиев „Музиката вместо улицата“, който е стартирал преди близо десет години. Негова основна цел е деца от социално слаби семейства в Сливен да се обучават по музика и различни инструменти, както и да развиват своите умения. Ежегодно в школата се обучават около 30 деца. От завършилите до момента вече 6 деца са продължили обучението си в едни от най-добрите гимназии в страната. \r\nВ школата работят 7 педагози, които са част от симфоничния оркестър на Сливен. Тя разполага с различни музикални инструменти, предоставени от Георги Калайджиев и негови колеги музиканти от Германия. \r\nНовото помещение за репетиции се намира до жп гарата, на ул. „Нино Господинов – Брадата“.", "date": "2018.10.17", "title": "Сливен: Децата от музикалната школа на известния цигулар Георги Калайджиев ще имат ново помещение за репетиции"}
{"url": "http://www.focus-news.net/news/2018/10/17/2579443/ministar-temenuzhka-petkova-shte-uchastva-v-tseremoniya-za-zapochvane-na-izgrazhdaneto-na-podstantsiya-evmolpiya-v-grad-plovdiv.html", "text": "Министърът на енергетиката Теменужка Петкова ще участва в церемония по първа копка на подстанция „Евмолпия“ в град Пловдив. Това съобщиха от пресцентъра на  Министерство на енергетиката . Символичният старт на изграждането на съоръжението ще бъде даден на 18 октомври от 14.30 часа на ул. „Богомил“ 95 в Пловдив. \r\n„ЕВН България“ ЕАД инвестира в новата електрическа подстанция „Евмолпия“ над 11 млн. лв. Изграждането на подстанцията ще допринесе за гарантиране сигурността на електроснабдяването с града.", "date": "2018.10.17", "title": "Министър Теменужка Петкова ще участва в церемония за започване на изграждането на подстанция „Евмолпия“ в град Пловдив"}
{"url": "http://www.focus-news.net/news/2018/10/17/2579444/zam-kmetat-na-sofiya-evgeni-krusev-kam-momenta-ne-obmislyam-da-podavam-ostavka.html", "text": "Към момента не обмислям да подавам оставка. Това коментира пред журналисти на зам.-кметът на София Евгени Крусев, по време на проверката на ремонта на бул. „Константин Величков“ във връзка с исканата му оставка заради, промяна на виброизолационната подложка, използвана при ремонта на ул. „Граф Игнатиев“. По думите му е странно гражданска организация да лобира за определени фирми. „За мен фирмите нямат никакво значение. Важното е обектът да се завърши в срок и с необходимото качество. Нито едно решение не е взето еднолично от мен, именно затова се свика експертният съвет, там 29 човека да имат еднакво мнение по един въпрос е много трудно постижимо, освен ако те не са убедени в това“, коментира още зам.-кметът на София.  \r\nРазговаряхме с фирмата, която доставя т.нар. виброизолационна подложка и неин представител пътува към България. Той ще внесе допълнителна яснота и ще обори неверните според тях твърдения, които бяха казани в публичното пространство. Нашата задача като възложител на ремонта е да осигурим най-доброто качество и цена и дълговечност на влаганите материали“, заяви Крусев.  \r\nТой обясни, че има право материали да се заменят вследствие на възникнали обстоятелства по време на строителството. Тези материали, които се заменят, се одобряват от строителния надзор, който прави т.нар. „анализ на цената“ тоест няма да бъде платена нито една стотинка повече за даден материал, ако той бъде заменен по време на строителството. \r\n„Промяната не е в материала, а в проекта, тъй като първоначалният  проектант на релсовия път в участъка беше допуснал фрапантни неточности и грешки. Само за пример мога да ви кажа, че според първоначалния проект на ул. „Граф Игнатиев“ в кривата на ул. „Алабин“ и ул. „Граф Игнатиев“, където трамваите завиват, те щяха да се удрят челно и това го подписва човек с пълна проектантска правоспособност“, обясни той. Крусев добави, че е имало и забележки по отводняването.  \r\nПолучихме становище от „Столичен електротранспорт“, че вместо да се подобрят показателите на релсовия път, те ще се влошат. Затова беше свикан експертен съвет и 29 души единодушно потвърдиха това становище и решиха, че проектът трябва да бъде променен. Затова възложихме поправките на друг проектант“, добави Крусев. По думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил.", "date": "2018.10.17", "title": "Зам.-кметът на София Евгени Крусев: Към момента не обмислям да подавам оставка"}
{"url": "http://www.focus-news.net/news/2018/10/17/2579442/ostava-kritichno-nisko-nivoto-na-reka-dunav.html", "text": "Нивото по целия фарватер на река Дунав остава критично ниско. Това съобщиха от пресцентъра на  Изпълнителна агенция \"Проучване и поддържане на река Дунав\" . Водните стоежи, отчетени от деветте хидрометричните станции на АППД, сочат най-ниско ниво при пегел Оряхово минус 29 см от „кота нула“ с разлика за 24 часа минус 2 см. \r\nПрогнозата е през следващите дни нивото на реката да продължава да намалява. Очаква се на 19 октомври 2018 нивото при Русе да спадне с още 4 см и да достигне минус 16 см. \r\nПричината за това е липсата на валежи в последните 3 месеца по цялото протежение на реката. Маловодието е на лице и в Горен Дунав, където корабите престояват поради невъзможността да преминат участъка от Виена до Братислава. Ниските водни стоежи са характерни за този период от годината, вследствие на сушата от летния сезон.", "date": "2018.10.17", "title": "Остава критично ниско нивото на река Дунав"}
{"url": "http://www.focus-news.net/news/2018/10/17/2579446/kyustendil-na-18-oktomvri-ot-negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-manastira-sv-luka-v-selo-granitsa.html", "text": "На 18 октомври всяка година Православната църква прославя Св. Апостол и евангелист Лука. \r\nБългарската православна църква отдава почит на този ден на родната ни светица - великомъченица Злата Мъгленска. \r\nПо този повод, на 18 октомври, четвъртък, с благословението на Негово светейшество Българския патриарх и Софийски митрополит Нeофит, архиерейска света Литургия в манастира \"Св. Лука\", село Граница, Кюстендилско, ще бъде оглавена от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" .  Начало: 9.30 часа.  \r\nНикола ПЕТКОВ", "date": "2018.10.17", "title": "Кюстендил: На 18 октомври от Негово преосвещенство Белоградчишки епископ Поликарп ще оглави архиерейска света Литургия в манастира \"Св. Лука\" в село Граница"}
{"url": "http://www.focus-news.net/news/2018/10/17/2579432/1tv-makedoniya-vmro-dpmne-se-otkazaha-ot-parlamentarniya-debat-za-konstitutsionnite-promeni.html", "text": "По данни на скопската  „1ТВ“  депутатите от опозиционната ВМРО-ДПМНЕ са се отказали от парламентарния дебат за конституционните промени. В Събранието на Република Македония тече третия ден на разискванията с единствена точка в дневния ред предложението на правителството за изменения на Основния закон на страната. \r\nДепутатът от „Демократичен съюз за интеграция“ Бранко Манойловски се обърна от парламентарната трибуна с призив за амнистия на всички обвинени членове и партийни активисти на опозиционната ВМРО-ДПМНЕ. „Бъдете практични, скъпи деца“, заяви Манойловски, като подчерта, че подобен ход би бил „по-евтин“ за Македония. \r\nПанчо Минов говори от трибуната като представител на „Коалиция за по-добра Македония“, която е против конституционните промени. Той издигна няколко предложения, включително приемането на името „Северна Македония за домашна употреба\", която да бъде приложена след членството на Македония в ЕС и НАТО. В отговор министърът на външните работи Никола Димитров заяви, че възобновяването на процеса е рисковано начинание и че прилагането на името Северна Македония ще бъде постигнато с процеса на ратификация в Гърция. Тереза Герова", "date": "2018.10.17", "title": "„1ТВ“ (Македония): ВМРО-ДПМНЕ се отказаха от парламентарния дебат за конституционните промени"}
{"url": "http://www.focus-news.net/news/2018/10/17/2579449/varna-otsrochiha-deloto-po-zhalba-na-initsiativen-komitet-sreshtu-othvarlyane-na-predlozhenie-za-provezhdane-na-mesten-referendum-za-morskata-gradina.html", "text": "Административен съд - Варна отсрочи с ново призоваване производството по адм. дело № 502/2018 г., образувано по жалбата на Инициативен комитет за произвеждане на местен референдум за Морската градина и крайбрежната зона на гр. Варна чрез подписка, срещу Решение № 1053-1 от 22 януари 2018 г. на Общински съвет – Варна, с което е отхвърлено предложението и е отказано произвеждането на местен референдум, поради недостиг на подписи в подписката и незаконосъобразност на въпросите. Това съобщиха от пресцентъра на  Административен съд - Варна . \r\nОтсрочването на откритото съдебно заседание от 18 октомври 2018 г. е поради направен отвод по делото на съдиите от I-ви касационен състав и необходимостта да се докладва на новоопределения съдия-докладчик за преценка допустимостта на жалбата и насрочването му в открито съдебно заседание.", "date": "2018.10.17", "title": "Варна: Отсрочиха делото по жалба на инициативен комитет срещу отхвърляне на предложение за провеждане на местен референдум за Морската градина"}
{"url": "http://www.focus-news.net/news/2018/10/17/2579451/ministar-ekaterina-zaharieva-se-sreshtna-s-predsedatelya-na-organizatsiyata-za-evropeysko-publichno-pravo.html", "text": "Министър Екатерина Захариева се срещна с председателя на Организацията за европейско публично право. Това съобщиха от пресцентъра на  Министерство на външните работи . „Благодаря на България за нейната подкрепа Организацията за европейско публично право /ОЕПП/ да получи статут на наблюдател в ООН. Високо ценим вашето съдействие и винаги ще бъдем на разположение, когато имате нужда от нашата помощ“, заяви председателят на борда на ОЕПП проф. Спиридон Флогаитис на срещата с вицепремиера и министър на външните работи на България Екатерина Захариева.  \r\n„Нашата подкрепа е твърда и последователна и можете да разчитате на нея и занапред. Както знаете, България бе избрана за член на Съвета по правата на човека (СПЧ) за периода 2019-2021 г., а български представител – за член на Комитета за елиминиране на дискриминацията срещу жените. Ще направим всичко по силите си, за да ви съдействаме и в бъдеще“, заяви министър Захариева.  \r\nПроф. Флогаитис отправи официална покана към министър Захариева да заеме полагащото се на страната ни място в борда на организацията, в която членува. „Вашата активност и добри контакти на международната сцена ще бъдат от голяма полза за ОЕПП“, подчерта още той. Според проф. Флогаитис организацията може на свой ред да помогне на страната ни в областта на укрепването на институционалния капацитет, предоставянето на експертиза и в изследванията на международното публично право.  \r\nМинистър Захариева благодари за отправената покана и подчерта, че страната ни държи на сътрудничеството и активните контакти с ОЕПП.", "date": "2018.10.17", "title": "Министър Екатерина Захариева се срещна с председателя на Организацията за европейско публично право"}
{"url": "http://www.focus-news.net/news/2018/10/17/2579445/a1-on-makedoniya-nikos-kotsiyas-e-zaplashil-s-ostavka-tvardyat-medii.html", "text": "По данни на гръцките средства за масова информация след заседанието от вторник на правителството в Атина министърът на външните работи Никос Коцияс е заплашил да се подаде оставката. Причината е липса на достатъчно подкрепа от страна на премиера Алексис Ципрас в спора на Коцияс с министъра на отбраната и лидер на партията „Независими гърци“ Панос Каменос, съобщава скопската електронна медия  A1 On . \r\nРазногласията между двамата министри Каменос и Коцияс са прераснали в жлъчен спор по време на вчерашното заседание. Ябълката на раздора, както и по-рано, е бил договорът за името на Македония. Атмосферата обаче е била нажежена и от коментарите на Каменос за тайните фондове на гръцкото външно министерство. \r\n„Според информацията, министърът на външните работи обмисля дори възможността за подаване на оставка, тъй като смята, че в конфронтацията с министъра на отбраната, няма достатъчно подкрепа от Алексис Ципрас“, пише гръцкият вестник „Та неа\", цитиран от скопската медия.  \r\nКакто съобщи кореспондента на МИА от Атина, същата информация са обявили и редица други гръцки медии. Изданията в южната ни съседка са поместили скандала между двамата министри на първите страници на водещите ежедневници. Темата е била основна и в новинарските емисии на гръцките телевизии. \r\nЧаст от медиите в Гърция публикуваха и откъси от разговора между Каменос и Коцияс. Според информационния портал Inn, разговорът е преминал по следния начин: \r\nКаменос: Запазвам мнението си за името на БЮРМ. Няма да се присъединя към правителствения опит за натиск. \r\nКоцияс: Стремите се да направите външната политика тежест на правителството и на страната, за да служите на своите политически и лични стремежи! \r\nКаменос: Имаше потвърждение от външното министерство, че въпросът за Скопие ще влезе в парламента след изборите ... \r\nКоцияс: Няма такова нещо. Стъпките, които бяха предприети, бяха одобрени от министър-председателя и от компетентните органи. Може да сте пропуснали някои правителствени сесии. \r\nКаменос: Изяснихме нашата позиция. Тя не е фалшива като на Мицотакис. Моята оценка е, че споразумението няма да влезе в парламента, защото процесът в Скопие няма да бъде финализиран. Във всеки случай, ние няма да се идентифицираме с „Нова демокрация“, която се опитва да свали правителството. \r\nЦипрас: Споразумението е на правителството, а не външното министерство. \r\nСпоред част от медиите в Гърция, разногласията и враждата между Каменос и Коцияс са продължили около фондовете в гръцкото външно министерство. Тереза Герова", "date": "2018.10.17", "title": "A1 On (Македония): Никос Коцияс е заплашил с оставка, твърдят медии"}
{"url": "http://www.focus-news.net/news/2018/10/17/2579453/spetsializiranata-prokuratura-povdigna-obvineniya-na-petima-za-uchastie-v-organizirana-prestapna-grupa-za-danachni-prestapleniya.html", "text": "Специализираната прокуратура повдигна обвинения на 5 лица за участие в организирана престъпна група за данъчни престъпления на територията на областите Пловдив и Бургас. Това съобщиха от пресцентъра на  Апелативна специализирана прокуратура .  \r\nУчастниците в групата са задържани на 16 октомври 2018 г. при специализирана операция на ГДБОП и Специализираната прокуратура. За разкриването на престъпната им дейност съдействие оказва екип от експерти на НАП. \r\nСпоред събраните доказателства групата е сформирана през май 2015 г. с цел избягване установяването и плащането на задължения по ДДС при търговия с мобилни телефони. \r\nПо време на операцията по неутрализиране на групата са претърсени 18 адреса, иззети са документи, над 150 000 лева, придобити от инкриминираната дейност, изсушена тревиста маса, наподобяваща марихуана (това установява назначена експертиза). Извършени са и инвентаризации на търговски обекти за установяване на наличностите в тях и облагането им с данък. \r\nС постановление на наблюдаващия прокурор от днес, 17 октомври 2018 г., на един от обвинените е наложено задържане до 72 часа. В Специализирания накзателен съд ще бъде внесено искане за налагане на мярка за неотклонение „Задържане под стража“ за него. Той има двегодишна условна присъда също за днъчни престъпления, чийто 4-годишен изпитателен срок не е изтекъл", "date": "2018.10.17", "title": "Специализираната прокуратура повдигна обвинения на петима за участие в организирана престъпна група за данъчни престъпления"}
{"url": "http://www.focus-news.net/news/2018/10/17/2579450/interfaks-organizatorat-na-teroristichniya-akt-v-kerch-se-e-samoubil.html", "text": "Студент, който е поставил самоделното взривно устройство в Политехническия колеж в град Керч, се е самоубил с огнестрелно оръжие, предава  Интерфакс , като се позовава на местни власти. \r\nМладият мъж 22-годишен, е бил студент в четвърти курс в същия колеж. Тялото му е намерено в библиотеката на учебното заведение, разположена на втория етаж на сградата.  \r\nПо последни данни броят на жертвите, загинали при задействането на самоделно взривно устройство, е достигнал до 18 души. Пострадалите са над 50, 20 от които са хоспитализирани с различна степен на наранявания.  \r\nМотивите за деянието към момента остават неизвестни. Властите вече го определиха като „терористичен акт“.  Тереза Герова", "date": "2018.10.17", "title": "Интерфакс: Организаторът на терористичния акт в Керч се е самоубил"}
{"url": "http://www.focus-news.net/news/2018/10/17/2579447/veliko-tarnovo-blizo-50-zhiteli-na-trudnodostapni-planinski-sela-i-mahali-poluchiha-hranitelni-produkti-v-ramkite-na-blagotvoritelna-kampaniya-na-daritelsko-sdruzhenie-sv-ivan-rilski.html", "text": "Близо 50 жители на труднодостъпни планински села и махали получиха хранителни продукти в рамките на благотворителна кампания на Дарителско сдружение „Св. Иван Рилски“. Това съобщиха за  Радио „Фокус“ – Велико Търново  от сдружението. Във втория ден от инициативата по повод Световния ден за борба с глада, сборен пункт бе село Въглевци. Кметските наместници на Въглевци и Габровци помогнаха с транспортирането на възрастни хора от труднодостъпните махали,  за да могат да измерят безплатно своето кръвно налягане и захар. За втора година партньор в акцията е великотърновския филиал на Варненския медицински университет. На срещата присъстваха и представители на общинската дирекция „Социални дейности и здравеопазване“. Хранителните продукти са осигурени от сдружението, местни фирми и Съюза на пивоварите в България. Вчера център на благотворителната акция бе село Балван. На място присъстваха над 50 жители на селото и околните населени места. \r\nМария НЕДЕВА", "date": "2018.10.17", "title": "Велико Търново: Близо 50 жители на труднодостъпни планински села и махали получиха хранителни продукти в рамките на благотворителна кампания на Дарителско сдружение „Св. Иван Рилски“"}
{"url": "http://www.focus-news.net/news/2018/10/17/2579454/eksperti-na-babh-uchastvaha-v-40-ta-mezhdunarodna-konferentsiya-biznes-sreshta-s-izlozhba-ptitsevadstvo-2018.html", "text": "Заместник-изпълнителният директор на Българската агенция по безопасност на храните (БАБХ) д-р Петя Петкова и експерти от Агенцията, участваха в 40-та международна конференция бизнес среща с изложба – Птицевъдство 2018. Това съобщиха от пресцентъра на  БАБХ . В рамките на форума те представиха темата за актуалната циркулация и развитието на заболяването Инфлуенца по птиците в България и Европа. \r\nПо време на дискусията с представители на птицевъдния бизнес и експерти в областта, заместник-изпълнителният директор на БАБХ подчерта, че епидемиологичната ситуация през последните години и свободното движение на хора и стоки, сериозно увеличава риска от навлизане на заболявания от други европейски страни, като всяка криза уврежда виталността на българското производство и ограничава пазарите ни. „На този етап е важно да се работи в посока за прекъсване възможността за прехвърляне на заразата между дивата и питомната популация птици в страната, за което от значение са запазване биосигурността на фермите, повишаване на наздора, ликвидирането на огнищата, хуманното отношение към птиците и адекватното хранене“, заяви още д-р Петя Петкова.  \r\nД-р Александра Митева, началник-отдел „Хуманно отношение към животните“ в дирекция „Здравеопазване и хуманно отношение към животните и контрол на фуражите“ на БАБХ, представи развитието на епидемиологичната обстановка и разпространението на заболяването Инфлуенца по птиците в България. Тя постави специален фокус върху бъдещите мерки за превенция и овладяване на заболяването, които са предприети от началото на 2018 г. до днес, сред които засилен лабораторен контрол във всички ферми за птици и наблюдение и скрининг на популацията домашни птици, изпълнявани по изискванията на Европейската комисия. Тя разясни и какви са действията, които ще бъдат предприемани занапред с цел подобряване с епизоотична ситуация  \r\nВ програмата на събитието е включена и темата за циркулацията на Инфлуенца А вируси по птици от щамовете H5N6 и H5N8 в Европа, и какво можем да очакваме за сезона 2018/2019 г., по която говори проф. Георги Георгиев от „Център за оценка на риска по хранителна верига“ към БАБХ. \r\nВ изданието на международната конференция тази година са включени теми, свързани с най-важните проблеми на българското птицевъдство и птицепреработвателна промишленост, като актуалната циркулация на Инфлуенца А вируси по птици от щамовете H5N6 и H5N8. Във форума участват представители на птицевъдния бизнес, специалисти и научни работници по птицевъдство, експерти от институции. \r\nСъбитието се организира от Съюза на птицевъдите в България и с подкрепата на Министерството на земеделието, храните и горите, Българската агенция по безопасност на храните и Българска стопанска камара.", "date": "2018.10.17", "title": "Експерти на БАБХ участваха в 40-та международна конференция бизнес среща с изложба – Птицевъдство 2018"}
{"url": "http://www.focus-news.net/news/2018/10/17/2579461/antoaneta-andreeva-sbu-veliko-tarnovo-edna-ot-prichinite-za-lipsa-na-distsiplina-v-uchilishte-sa-delegiranite-byudzheti.html", "text": "Една от причините за липса на дисциплина в училище са делегираните бюджети. Това каза за  Радио „Фокус“ – Велико Търново  Антоанета Андреева, председател на структурата на Синдиката на българските учители във Велико Търново. Тя посочи, че в момента никой директор или учител не може да си позволи да изключи ученик от училище. „Това се случва, но чак когато пределът на търпимостта е изчерпан. Всяко дете в рамките на делегирания бюджет е определена сума за учебното заведение. Като че ли и учениците разбраха и осъзнаха това, както и техните родители. Мисля, че това е една от причините за лошата дисциплина, особено при по-големите ученици“, допълни Андреева. Според нея трябва да се намерят механизми, чрез които да се работи в посока за подобряване на дисциплината в учебните заведения. По думите й един от начините е въвеждането на санкции.  \r\n„Съгласете се, че забележка едва ли би стреснала някой. Аз смятам, че ние имаме доста отстъпление от онези добри практики, които имаше преди години. Сега учениците се настройват един срещу друг за скъпи вещи, за телефони, за дрехи. Ежедневното използване на униформи за някой може да е някакво уеднаквяване, да не е красиво, но нали разбирате, че когато учениците са с униформа, няма да могат да си покажат модерните маратонки или дрехи и това няма да поражда чак такава завист и агресия сред тях. Не може един ученик да носи скъп телефон, а в същото време да казва, че учебникът е скъп и не може да си го купи. Това според мен не е нормално да се случва днес в българското училище. Това трябва да бъде осъзнато и от родителите на тези ученици“, посочи Антоанета Андреева. \r\nТя съобщи също, че и тази година Съюзът на българските учители ще награди най-добрите синдикалисти и социални партньори. По традиция тържествената церемония се провежда в навечерието на светлия християнски празник Рождество Христово. На нея се награждават освен синдикалисти, също така и кметове, зам.-кметове, директори на училища и детски градини, и журналисти от цялата страна, които подкрепят синдикалната организация. „Колегите от  различните общини на нашата област с нетърпение очакват това време, за да могат да предложат своите номинации за директори, кметове, синдикалисти. С тези награди ние им благодарим за разбирането и подкрепата. Така и те се чувстват уважени от наша страна“, посочи Антоанета Андреева. Тя отбеляза, че вече са проведено събранията на актива на Синдиката на българските учители от областта. На срещите са били отчетени резултатите от работата през последната година и са били набелязани задачите за предстоящата учебна година. \r\nНадежда КРЪСТЕВА", "date": "2018.10.17", "title": "Антоанета Андреева, СБУ – Велико Търново: Една от причините за липса на дисциплина в училище са делегираните бюджети"}
{"url": "http://www.focus-news.net/news/2018/10/17/2579457/sofiya-katastrofa-mezhdu-pl-orlov-most-i-rektorata-na-sofiyski-universitet-sv-kliment-ohridski-zatrudnyava-dvizhenieto-v-posoka-tsentara-na-stolitsata.html", "text": "Катастрофа между пл. Орлов мост и ректората на Софийски университет „Св. Климент Охридски“ затруднява движението в посока центъра на столицата. Това съобщи слушател на  Радио „Фокус“ . На място има полицейски екип, който регулира движението.", "date": "2018.10.17", "title": "София: Катастрофа между пл. „Орлов мост“ и ректората на Софийски университет „Св. Климент Охридски“ затруднява движението в посока центъра на столицата"}
{"url": "http://www.focus-news.net/news/2018/10/17/2579458/blagoevgrad-kino-literaturen-festival-cinelibri-lyubov-mezhdu-redovete-predstavya-spetsialno-podbrani-filmovi-produktsii-v-grada.html", "text": "Благоевград ще бъде домакин на  единствения по рода си кино-литературен фестивал CineLibri. Това съобщиха от пресцентъра на  Общината.   Той ще се проведе от 19 до 24 октомври в кино „Синемакс“. В рамките на шест дни ще бъдат представени специално подбрани филмови заглавия, създадени въз основа на литературни образци или посветени на именити писатели. Старт на фестивала ще бъде поставен с екранизацията на романа „На плажа Чезъл”.  \r\nТази година фестивалът обръща специално внимание на любовта във всичките й превъплъщения и ще се състои под мотото „Любов между редовете”. Конкурсната програма на CineLibri 2018 включва впечатляващи кинопродукции, обект на внимание на световната критика и публика, а някои от тях са удостоени с отличия на едни от най-големите международни кинофоруми. Благоевградската публика ще има възможност да види блестящата френско-канадска драма „Ще се видим там горе“ на режисьора Албер Дюпонтел - удостоена с пет награди „Сезар“ екранизация на едноименния роман на Пиер Льометр, носител на „Гонкур”.  \r\nСред останалите филми в програмата е „Да бъдеш Астрид”, който осветлява малко познатата история около появата на най-непокорното и луничаво момиче в литературата - Пипи Дългото чорапче. На 20 октомври зрителите ще могат да гледат епичния филм на Тери Гилиъм „Човекът, който уби Дон Кихот”, чийто трънлив път до големия екран сам се превръща в повод за филм. В Благоевград ще бъде излъчен и филмът „Книжарницата” (12 международни награди и над 30 номинации), базиран на едноименния бестселър на Пенелъпи Фицджералд. Специално внимание заслужава и българското заглавие „Безкрайната градина”, режисьорски дебют в киното на Галин Стоев, който спечели наградата на Съюза на българските филмови дейци на фестивала „Любовта е лудост” във Варна. Билетите вече са в продажба на касата на кино Cinemax. Допълнителна информация за филмите и екранизираните книги ще намерите на официалната интернет страница на фестивала www.cinеlibri.cоm", "date": "2018.10.17", "title": "Благоевград: Кино-литературен фестивал CineLibri „Любов между редовете” представя специално подбрани филмови продукции  в града"}
{"url": "http://www.focus-news.net/news/2018/10/17/2579456/tass-zhertvite-na-teroristichniya-akt-v-kerch-dostignaha-do-18-dushi.html", "text": "Броят на жертвите, загинали при задействането на самоделно взривно устройство в Политехническия колеж в град Керч на Кримския полуостров, достигна до 18 души, предава  ТАСС . \r\nПо-рано се съобщаваше за 13 загинали. Коригирани бяха и данните за броя на пострадалите – по последна информация ранените са 47. Състоянието им остава неизвестно, но бе съобщено, че 37 души са настанени в болница.  \r\nСлед инцидента в Керч, определен от властите като терористичен акт, са засилени мерките за сигурност. Съобщено бе, че устройството е заложено от студент на колежа, който след извършването на престъплението се е самоубил.  Тереза Герова", "date": "2018.10.17", "title": "ТАСС: Жертвите на терористичния акт в Керч достигнаха до 18 души"}
{"url": "http://www.focus-news.net/news/2018/10/17/2579452/ministar-tsetska-tsacheva-zakupuvaneto-na-dopalnitelna-pamet-za-targovskiya-registar-e-za-nuzhdite-na-razsledvaneto-na-prokuraturata.html", "text": "Искам да поясня, че проведената обществена поръчка от Агенцията по вписвания на 12 октомври за закупуване на допълнителен масив, който да поеме информацията на Търговския регистър, се налага поради необходимостта огромно количество информация, 80 тера байта, които по указание на Прокуратурата следва да се съхраняват за нуждите на разследването. Това каза пред журналисти министърът на правосъдието Цецка Цачева преди заседание на Правна комисия, предаде репортер на  Агенция „Фокус“ . „Това не е база данни от Търговския регистър, а мета данни. Проследяването на стъпките малко преди срива и след това извършените действия по възстановяване функционалността на регистъра“, обясни тя. „Към момента специализираните служби, Прокуратурата и ДАНС извършват проверка, от която цялото общество чака отговорите“, коментира Цецка Цачева. „Обществената поръчка ще гарантира допълнително дисково пространство за нуждите на Търговския регистър, докато Агенцията по вписванията е задължена да съхранява огромен обем информация. Тя не е нужна за функционирането на агенцията и регистъра, но е за нуждите на разследването“, посочи правосъдният министър. Попитана има ли опасност Търговският регистър отново да блокира, Цецка Цачева уточни: „Не, не съм уведомена. Тогава, когато постъпи съответна информация, обществото ще бъде уведомено“. „Информацията, която имам е, че се спазват всички технологични правила с гарантиране архивиране на още две копия. Затова е осигурена техническа възможност“, каза още тя. \r\nБиляна ИВАНОВА", "date": "2018.10.17", "title": "Министър Цецка Цачева: Закупуването на допълнителна памет за Търговския регистър е за нуждите на разследването на Прокуратурата"}
{"url": "http://www.focus-news.net/news/2018/10/17/2579462/nad-7000-falshivi-parfyuma-zadarzhaha-mitnicheski-sluzhiteli-v-rayona-na-dunav-most-vidin.html", "text": "Над 7000 фалшиви парфюма задържаха митнически служители на 14 октомври, при проверка в района на \"Дунав мост-Видин\". Това съобщиха от  Агенция \"Митници\" . Мобилна група на митница Лом отклонява за проверка товарен автомобил с българска регистрация, пътуващ за Западна Европа. Според документите на товара камионът превозва пет палета с тегло общо 2700 кг „козметични продукти\", но при физическия оглед на стоката митническите служители установяват, че парфюмите са видими имитации и с лошо качество на изработка. Стоката, представляваща 7060 броя парфюми, е задържана поради съмнения, че нарушава права на търговски марки. Предстои да бъдат уведомени правопритежателите на марките.", "date": "2018.10.17", "title": "Над 7000 фалшиви парфюма задържаха митнически служители в района на \"Дунав мост-Видин\""}
{"url": "http://www.focus-news.net/news/2018/10/17/2579460/sofiya-komisarite-tibor-navrachich-i-korina-kretsu-shte-se-vklyuchat-v-sedmiya-godishen-forum-na-strategiyata-na-es-za-dunavskiya-region.html", "text": "На 18 октомври комисарят по образование, култура, младеж и спорт Тибор Наврачич и комисарят по регионална политика Корина Крецу ще участват в Седмия годишен форум на Стратегията на ЕС за Дунавския регион. Това съобщиха от пресцентъра на  Представителство на ЕК в България . Форумът на 18 и 19 октомври в София ще събере министри, представители на националните, регионалните, местните администрации, на различни институции, бизнеса, академичния и неправителствения сектор от страните от региона на р. Дунав. Събитието се провежда в рамките на Българското председателство на Дунавската стратегия и се организира от Министерството на регионалното развитие и благоустройството в партньорство с Европейската комисия. Основният фокус ще бъде развитието на туризма, като двигател за икономически растеж и териториално сближаване.  \r\nПреди официалното откриване на форума ще се проведе среща на министрите от Дунавския регион с ресор туризъм, в която ще се включи комисар Корина Крецу с приветствие към участниците.  \r\nСлед края на министерската среща в НДК Корина Крецу ще вземе участие в съвместна пресконференция от 11:30ч.  \r\nВ програмата на комисар Крецу е предвидена и среща с кмета на София Йорданка Фандъкова.  \r\nТази вечер в София, по време на специална гала вечер в рамките на Европейската седмица на спорта (#BeActive Awards Gala), комисар Наврачич ще връчи наградите #BeActive, с които се отличават най-добрите инициативи за популяризиране на спорта в Европа.", "date": "2018.10.17", "title": "София: Комисарите Тибор Наврачич и Корина Крецу ще се включат в Седмия годишен форум на Стратегията на ЕС за Дунавския регион"}
{"url": "http://www.focus-news.net/news/2018/10/17/2579463/pazardzhik-za-nova-granitsa-mezhdu-batak-i-rakitovo-nastoyavat-zhiteli-na-rakitovo-pred-oblastniya-upravitel.html", "text": "Жителите на Ракитово искат да бъде определена нова землищна граница между общините Батак и Ракитово, тъй като настоящата ги ощетява. Въпросът беше поставен по време на приемната на областния управител на Пазарджик Стефан Мирев, която се проведе в Община Ракитово, съобщиха от  Областната администрация . Двете общини Ракитово и Батак спорят за земи между язовир „Батак” и курортната зона Цигов чарк. Спорът е за около 900 декара площ, която е в регулация, и около 600 декара, които са извън регулация. Територията, която е спорна, продължава и до язовирната стена. Собствениците на имоти плащат сега местните си данъци и такси в Община Батак. Спорната граница е и причина Цигов Чарк да не се стопанисва ефективно, не се реализират проекти и инвестиции. Повече от десет междуведомствени комисии са назначавали различните областни управители през годините съгласно разпоредбите на Закона за административно териториалното деление на Република България (ЗАТУРБ) и Закона за кадастъра и имотния регистър /ЗКИР/. Не се стигна до споразумение и подписване на протокол между двете общини. Спорът може да бъде решен по съдебен ред. След сигнал в днешния приемен ден, областният управител ще настоява пред НЕК ЕАД планираните изпускания на язовир „Батак“ да бъдат съобразени с нивото на река Мътница. В някои участъци коритото на реката няма добра проходимост и това създава опасност да бъде компрометирана обновената пътна отсечка Дорково – Дъното. Да бъдат почистени канавките и храстите по пътното платно на републиканския път IIІ-376. Пътят преминава през Ракитово и свързва общинския център с курорта Цигов Чарк. В някои участъци видимостта е лоша и това създава предпоставки за ПТП. Въпросът ще бъде поставен на вниманието на Областно пътно управление-Пазарджик.", "date": "2018.10.17", "title": "Пазарджик: За нова граница между Батак и Ракитово настояват жители на Ракитово пред областния управител"}
{"url": "http://www.focus-news.net/news/2018/10/17/2579448/ministar-tsetska-tsacheva-komandirovani-sa-sluzhiteli-ot-gd-ohrana-za-konvoya-i-dovezhdaneto-na-severin-krasimirov-v-balgariya.html", "text": "ГД „Охрана“ е тази, която е отговорна за конвоя и довеждането на всички екстрадирани от чужбина лица. В конкретния случай служители на главната дирекция са командировани да изпълнят това свое задължение. Това каза пред журналисти министърът на правосъдието Цецка Цачева преди заседанието на Правна комисия за екстрадирането в България на задържания за убийството на журналистката Виктория Маринова Северин Красимиров, предаде репортер на  Агенция „Фокус“ . „Във всеки случай, в който партньорски правосъдни служби искат от нас гаранция, конкретно се ангажираме мястото, в което лицето ще бъде задържано да отговаря на изискванията“, обясни тя.  \r\nПопитана ще бъде ли Северин Красимиров в луксозни условия в ареста, Цецка Цачева коментира: „Не бих нарекла условията луксозни. Те изпълняват критериите“. „Напредъкът в частта за местата за изтърпяване на наказанието „лишаване от свобода“ е много сериозен. Гарантираните 4 кв.м. площ, санитарен възел в помещението, както и другите условия, ще бъдат изпълнени“, обясни тя. „Новите правила за конвоя на лица са готови. Изпратихме ги с молба за становище от Върховния касационен съд, от Главна прокуратура и 2-3 други организации“, заяви министърът и допълни, че до края на седмицата правилата ще бъдат официално обявени.  \r\nВ отговор на въпрос как се гарантира сигурността на останалите пътници в граждански полет при екстрадиция Цецка Цачева обясни: „За това има специални мерки\". По думите й процедурата е стандартна, използват се гражданските полети, защото иначе е скъпо за държавата. Попитана колко ще струва екстрадицията на Северин Красимиров, министърът коментира: „Има план-сметки, но няма да изпадам в такива подробности“. \r\nБиляна ИВАНОВА", "date": "2018.10.17", "title": "Министър Цецка Цачева: Командировани са служители от ГД „Охрана“ за конвоя и довеждането на Северин Красимиров в България"}
{"url": "http://www.focus-news.net/news/2018/10/17/2579464/api-na-18-oktomvri-ot-700-do-1900-ch-shte-se-ogranichava-dvizhenieto-po-pat-iii-806-devin-mihalkovo-za-zasnemane-na-filmova-produktsiya.html", "text": "На 18 октомври, от 7.00 до 19.00 ч. ще се ограничава движението на моторни превозни средства по път III-806 Девин – Михалково за заснемане на филмова продукция. Това съобщиха от пресцентъра на  Агенция \"Пътна инфраструктура\" . Трафикът ще се пропуска контролирано в двете посоки през кратки интервали от време.  \r\nНеобходимо е шофьорите да карат внимателно, спазвайки създадената организация за движение, указанията на „Пътна  полиция“ и на регулировчиците на място. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.17", "title": "АПИ: На 18 октомври от 7.00 до 19.00 ч. ще се ограничава движението по път III-806 Девин – Михалково за заснемане на филмова продукция"}
{"url": "http://www.focus-news.net/news/2018/10/17/2579468/obshtina-burgas-na-dneshnata-data-e-roden-nezabravimiyat-apostol-karamitev.html", "text": "Навършват се 95 години от рождението на Апостол Карамитев. Това съобщиха от пресцентъра на  Община Бургас . \"Нека си спомним за него с усмивка, заради знаковите му комедийни роли, но и с малко тъга, заради ранната кончина и незавършените проекти. Апостол Карамитев е една от онези необикновени личности, изградили ореола на Бургас като град на културата и изкуството. Вечна му памет!\", посочват от Общината.", "date": "2018.10.17", "title": "Община Бургас: На днешната дата е роден незабравимият Апостол Карамитев"}
{"url": "http://www.focus-news.net/news/2018/10/17/2579465/veliko-tarnovo-horata-sas-zritelni-narusheniya-v-svishtov-otbelyazaha-mezhdunarodniya-den-na-beliya-bastun.html", "text": "Хората със зрителни нарушения в Свищов отбелязаха Международния ден на белия бастун събраха, за да отбележат заедно неговата важност, съобщиха от пресцентъра на  Общината . В България за първи път денят е отбелязан през 1980 година, с прояви организирани от Съюза на слепите и е символ на самостоятелността на слепите хора, и стремежа им за достоен живот и равноправие. \r\nТази година ръководството на община Свищов за пореден път сподели международния ден заедно с членовете на териториалната организация на слепите. Председателят на организацията Мария Велчева благодари за активността на хората членуващи в нея и приветства гостите в лицето на кмета на Свищов Генчо Генчев, зам.-кмета Анелия Димитрова, и директорката на ЦСРИ Десислава Йорданова. \r\nПо време на срещата, Мария Велчева показа на представителите на общината някои от придобивките на клуба. Заместник-кметът Анелия Димитрова разгледа наличното четящо устройство с увеличителен механизъм, което значително улеснява четенето на хората със зрителни увреждания. Домакините направиха демонстрация на говорещите апарат за кръвно и кантар за измерване на теглото, които са закупени със средства, дарени от кмета на Свищов по повод миналогодишния Ден на белия бастун. Кметът Генчев позволи да му бъде измерено кръвното налягане – което се оказа в отлични граници, а председателката на териториалната организация показа как работи говорещият кантар, като резултатът от измерването само потвърди видимо добрата ѝ физическа форма. Посещението на гостите бе добър повод да си поговорят с хората и да изслушат част от проблемите, които ги вълнуват. \r\nКметът Генчев отговори на поставени въпроси във връзка с предстоящото асфалтиране на 45-те улици в Свищов, като подчерта, че такава мащабна инвестиция за асфалтиране на улици и подмяна на ВиК мрежата до сега в Свищов не е правена. Градоначалникът истински се трогна благодарствените думи на някои от незрящите хора, които споделиха облекчението си от новия тротоар по пътя за болницата, както и от звуковия сигнал, който е добавен към кръстовището на пл. „Свобода“. 91-годишната Николинка Димитрова каза следното: „Г-н Генчев, Вие сте единственият кмет, който живее с нуждите на инвалидите. Вие сте единственият кмет, който винаги сте се отзовавал на покана да присъствате на нашите тържества. Уверена съм, че и в бъдеще не ще ни забравите, защото Вие сте единственият кмет, който на 3-ти декември събира всички инвалиди заедно, за да се опознаем, да се видим и да ни подарите по един календар. Това никога няма да го забравим! Благодарим Ви за всичко!“. \r\nВ отговор на топлите думи, кметът каза, че това за него е истинският смисъл на живота – Да даряваш добро и да получаваш добро! Той допълни, че обратната връзка със свищовските жители за него е най-важна и тяхната признателност е изключително ценна за него. \r\nГенчо Генчев поднесе саксийно цвете на г-жа Велчева, с пожелание то да допринесе за повече уют в клуба и увери присъстващите, че винаги могат да разчитат на подкрепата на община Свищов при реализирането на своите инициативи, и бъдещи мероприятия.", "date": "2018.10.17", "title": "Велико Търново: Хората със зрителни нарушения в Свищов отбелязаха Международния ден на белия бастун"}
{"url": "http://www.focus-news.net/news/2018/10/17/2579469/dobrich-esennoto-zalesyavane-v-darzhavno-lovno-stopanstvo-balchik-shte-obhvane-52-dka.html", "text": "Есенното залесяване в Държавно ловно стопанство „Балчик” ще обхване 52 дка. Това съобщи Мина Павлова, специалист „Връзки с обществеността“ в Североизточно държавно предприятие - Шумен, предаде кореспондентът на  Радио „Фокус” . След необходимата подготовка на почвата залесяването ще се извърши чрез засаждане на жълъд. Лесовъдите предвиждат насаждения в землищата на селата Сенокос и Бобовец, както и на град Балчик. Планирано е залесяване и в полезащитни горски пояси, които предпазвайки от ветрова ерозия, значително допринасят за селскостопанските добиви. До края на годината на площ от 15 дка в стопанството ще се извърши попълване на култури. Мероприятията за подпомагане естественото възобновяване на устойчивите местни видове ще обхванат общо 700 дка. На площ от 100 дка лесовъдите полагат грижи за растежа на засадените вече млади култури. Обособени са и 10 км минерализовани ивици, които играят важна превантивна роля за бързото локализиране на евентуални горски пожари.  \r\nЖулиета НИКОЛОВА", "date": "2018.10.17", "title": "Добрич: Есенното залесяване в Държавно ловно стопанство „Балчик” ще обхване 52 дка"}
{"url": "http://www.focus-news.net/news/2018/10/17/2579471/veliko-tarnovo-mezhdunaroden-forum-za-opazvane-na-kulturno-istoricheskoto-nasledstvo-shte-se-provede-v-grada.html", "text": "Велико Търново домакинства международен форум за опазване на културното и историческото наследство. Срещата ще се проведе на 18 и 19 октомври и ще премине под мотото „Настояще и бъдеще за миналото“. Това съобщиха от пресцентъра на  Община Велико Търново . В рамките на двудневното събитие ще бъде представен опитът на български и чуждестранни общини, свързан с опазването на паметниците на културата, дигитализацията на културното наследство и др. \r\nПо време на дискусията ще бъдат обхванати също теми за обновяването и реставрацията на старинните сгради и свързаните с това проблеми, прилагането на видове мерки за постигане на енергийна ефективност и др. Представени ще бъдат както добри практики за популяризиране на културното наследство, така и новите възможности за развитие на туристически атракции по оперативна програма „Региони в растеж“ 2014-2020. \r\nГост лектори ще бъдат Жаки Крушон - експерт от Националната френска асоциация \"Забележителности и забележителни градове на Франция\", както и Светла Шаф - ръководител отдел \"Урбанизъм и градоустройство\" в община Дакс, Франция.  \r\nДвудневната среща ще бъде открита от 13.00 часа на 18 октомври в конферентната зала на хотел \"Премиер\".  \r\nОрганизирани са и две съпътстващи експозиции, които ще бъдат представени от 17.30 часа на 18 октомври в Изложбени зали \"Рафаел Михайлов\".  \r\nДвудневният форум е организиран от Областен информационен център, а съорганизатори са Община Велико Търново, Общинската туристическа агенция \"Царевград Търнов\", Асоциацията на общини със селища и територии на културно-историческо наследство“.", "date": "2018.10.17", "title": "Велико Търново: Международен форум за опазване на културно-историческото наследство ще се проведе в града"}
{"url": "http://www.focus-news.net/news/2018/10/17/2579472/vitsepremierat-ekaterina-zaharieva-shte-otkrie-7-iya-godishen-forum-na-strategiyata-na-evropeyskiya-sayuz-za-dunavskiya-region.html", "text": "Вицепремиерът и министър на външните работи Екатерина Захариева ще открие 7-ия годишен форум на Стратегията на Европейския съюз за Дунавския регион на 18 октомври в НДК. България е председател на формата за периода октомври 2017 г. – октомври 2018 г. Това съобщиха от пресцентъра на  Министерството на външните работи .  \r\nПреди официалното откриване вицепремиерът Захариева, еврокомисарят по регионалното развитие Корина Крецу, министърът на туризма Николина Ангелкова и министърът на регионалното развитие и благоустройство Петя Аврамова ще дадат съвместна пресконференция в 11:30 ч. в зала 6 на НДК. В рамките на двудневния форум участниците ще се фокусират върху икономическия растеж и териториалното сближаване чрез инвестиции в областта на туризма и културното наследство. По време на срещата България ще предаде ротационното председателство на Румъния.  \r\nСтратегията на ЕС за Дунавския регион („Дунавска стратегия“) обединява 9 държави-членки на ЕС - Германия, Австрия, Словакия, Чешката република, Унгария, Словения, Хърватия, Румъния и България, и 5 държави извън ЕС - Сърбия, Босна и Херцеговина, Република Молдова и Украйна. Дейностите по сътрудничеството са насочени към защита на околната среда, укрепване на социално-икономическите аспекти и просперитет чрез изграждане на сигурност и административен капацитет. Акцентът по време на българското председателство бе поставен върху създаване на новия орган за координация за подкрепа на Дунавската стратегия. Страната ни осигури всички необходими стъпки и действия за подбора и създаването на новата структура, като процесът на подбор е вече финализиран.", "date": "2018.10.17", "title": "Вицепремиерът Екатерина Захариева ще открие 7-ия годишен форум на Стратегията на Европейския съюз за Дунавския регион"}
{"url": "http://www.focus-news.net/news/2018/10/17/2579459/afp-nikos-kotsiyas-podade-ostavka-ot-posta-ministar-na-vanshnite-raboti-na-gartsiya.html", "text": "Министърът на външните работи на Гърция Никос Коцияс подаде оставка, предава  AFP ,  като уточнява, че оттеглянето му бе предшествано от разгорещен спор за договора за името на Македония. \r\n„Министър-председателят Алексис Ципрас прие оставката на външния министър“, се казва в изявление на кабинета на гръцкия премиер. Уточнява се, че именно Ципрас ще поеме временно функциите на външен министър. Тереза Герова", "date": "2018.10.17", "title": "AFP: Никос Коцияс подаде оставка от поста министър на външните работи на Гърция"}
{"url": "http://www.focus-news.net/news/2018/10/17/2579473/bivshiyat-direktor-na-oblastna-direktsiya-zemedelie-vidin-nikolay-todorov-poluchi-osaditelna-prisada.html", "text": "На 16 октомври 2018 г., Окръжен съд - Монтана е признал за виновен Николай Тодоров, бивш директор на Областна дирекция „Земеделие“ – Видин, обвинен от Окръжна прокуратура – Видин за извършено от него престъпление по служба. Това съобщиха от пресцентъра на  Апелативна прокуратура - София .  \r\nПодсъдимият Николай Тодоров бил назначен за директор на Областна дирекция „Земеделие“ – Видин през месец януари 2002 г. Той имал правомощия да ръководи, контролира, координира и отчита дейността на дирекцията, да подпомага и насочва дейността на местните земеделски служби и поземлените комисии, в това число да провежда държавната аграрна политика във Видин. През месец ноември 2009 г. служебното му правоотношение било прекратено със заповед на тогавашния министър на МЗХ. В качеството му на директор на ОДЗ – Видин подсъдимият Тодоров отговарял за организирането и провеждането на търгове за отдаване под наем на земи от Държавния поземлен фонд, търгове за продажба на негодните за земеделско ползване и неподлежащи на възстановяване земи в стопанските дворове на организациите и на продажбата на земи и гори на притежатели на поименни компенсационни бонове. В длъжностната му характеристика било изрично записано, че правомощието да сключва договори за продажба и замяна на земи от ДПФ се упражнява след издаване на заповед на министъра на земеделието.  \r\nВъпреки строго разписаните в нормативните актове и в длъжностната му характеристика правила, подсъдимият Тодоров без предхождаща заповед на министъра на МЗХ сключил с подставено лице - Л.А., в качеството й на купувач, четири договора за покупко-продажба на земя, представляваща частна държавна собственост, частна общинска собственост и публична общинска собственост. Въпросните договори били сключени с лице, което не отговаряло на изискванията за покупката по реда на чл. 27, ал. 6 от ЗСПЗЗ, както и в противоречие със законовата процедура и на занижени цени. Общо за четирите договора разликата между цената по договорите (333 375 лева) и стойността, определена съгласно нормативните актове (2 329 031 лева), е в размер на 1 995 656 лева.  \r\nВ съвсем кратки срокове собствеността на закупените земи била прехвърлена на С.С. (синът на подставеното лице) и неговите синове, както и на дружеството „Фотоволтаични системи – България“ ЕАД, чийто изпълнителен директор по онова време е самият С.С. Освен на „ФВС – България“ ЕАД, закупените чрез подставеното лице - Л.П. недвижими имоти, били прехвърлени нотариално и на редица други субекти.  \r\nПокупката на имотите чрез подставеното лице била добре обмислена и предварително планирана, разработена и последователно осъществена схема за добиване на огромни печалби, основани на първоначалното незаконно придобиване на земи срещу нищожни вложения.  \r\nПридобиването на имотите, прехвърлянето им чрез нотариални сделки на трети лица, апортирането им в търговски дружества, което увеличава капитала им, води до възможността да бъдат изгодно продадени. От друга страна – да послужат като залог на цялото предприятие като обезпечение за банкови заеми. Впоследствие върху някои от тях били изградени и пуснати в експлоатация фотоволтаични централи, печалбите от които, чрез преференциални цени, се гарантират от държавата.  \r\nВ хода на досъдебното производство по делото е било установено, че съпругата на подсъдимия Тодоров през 2007 г., в качеството й на физическо лице, е получила паричен заем в размер на 1 579 500 лева от дружество, управлявано от лица, свързани със С.С.  \r\nС действията си подсъдимият Тодоров превишил властта си като упражнил чужди властнически правомощия със специална цел – набавяне на имотна облага за сина на подставеното лице. В резултат на извършеното от него престъпление били причинени значителни вредни последици от имуществен характер за държавата в лицето на Министерство на земеделието и храните, общините Димово, Ружинци, Бойница и Брегово.  \r\nС постановената осъдителна присъда на Николай Тодоров е наложено наказание „лишаване от свобода“ за срок от четири години при първоначален „общ“ режим на изтърпяване, глоба в размер на 5 000 лева, както и лишаване от право да заема длъжност в държавна или общинска организация за срок от четири години.  \r\nПрисъдата подлежи на обжалване и протест пред Софийския апелативен съд в законоустановения срок.", "date": "2018.10.17", "title": "Бившият директор на Областна дирекция \"Земеделие\"- Видин Николай Тодоров получи осъдителна присъда"}
{"url": "http://www.focus-news.net/news/2018/10/17/2579466/sofiya-tezhka-katastrofa-e-blokirala-bul-tsar-osvobodite-v-uchastaka-ot-pl-orlov-most-do-rektorata-na-su-sv-kliment-ohridski.html", "text": "Тежка катастрофа е блокирала бул. „Цар Освободите“ в участъка от пл. „Орлов мост“ до Ректората на СУ „Св. Климент Охридски“, предаде репортер на  Агенция „Фокус“ . Образували са се колони от автомобили с дължина около 50 м. На място има пожарникарски автомобили.", "date": "2018.10.17", "title": "София: Тежка катастрофа е блокирала бул. „Цар Освободите“ в участъка от пл. „Орлов мост“ до Ректората на СУ „Св. Климент Охридски“"}
{"url": "http://www.focus-news.net/news/2018/10/17/2579467/ministar-krasimir-karakachanov-e-gotov-da-prieme-v-mo-granicharite-razsledvani-v-turtsiya-za-smartta-na-brakonier-za-da-gi-zashtiti-ot-ekstraditsiya.html", "text": "Изразявам пълна подкрепа за граничните полицаи Михаил Цонков, Николай Костов, Живко Петков и Николай Петков. Това е написал в страницата си в социалната мрежа  „Фейсбук“  вицепремиерът и министър на отбраната Красимир Каракачанов. „В началото на 2017 г. те са обвинени от турския наказателен съд, че на 17 април 2008 г., когато турска лодка навлиза в българските териториални води, при опит за арест прострелват един от рибарите-бракониери. Всички достойни българи, които с оръжие в ръка изпълняват и са изпълнявали своя дълг в защита на границите на България, имат моята безусловна подкрепа“, пише Каракачанов. \r\nПо думите му още миналата година, когато Турция е поискала екстрадицията им, е заявил, че няма да допусне българите да бъдат предадени на турския съд. \r\n„Ако сега се наложи, ще ги прибера в Министерство на отбраната, за да бъдат защитени. Ще направя всичко по силите си, за да не бъдат предадени на чужда държава. Тези български мъже заслужават награда, защото са изпълнявали своя служебен дълг, защитавайки границата на Родината“, пише още Красимир Каракачанов.", "date": "2018.10.17", "title": "Министър Красимир Каракачанов е готов да приеме в МО граничарите, разследвани в Турция за смъртта на бракониер, за да ги защити от екстрадиция"}
{"url": "http://www.focus-news.net/news/2018/10/17/2579474/sport-meksiko-predlozhi-selektsionerskiya-post-na-klaudio-ranieri.html", "text": "Клаудио Раниери е фаворит за следващ селекционер на националния отбор на Мексико. Специалистът е получил конкретно предложение да оглави \"ацтеките\".   \r\nРаниери бе начело на Гърция през 2014 година и влезе в историята на страната като най-слабия селекционер, който е водил гърците. След това  обаче той направи шампион Лестър и спечели най-сензационната титла в историята на футбола, като отборът му триумфира във Висшата лига.  \r\nЗа последно Раниери бе начело на френския Нант, но в момента е без работа.", "date": "2018.10.17", "title": "Спорт: Мексико предложи селекционерския пост на Клаудио Раниери"}
{"url": "http://www.focus-news.net/news/2018/10/17/2579476/blagoevgrad-sauchastnik-v-telefonna-izmama-na-zhena-v-grada-e-izpraven-na-podsadimata-skameyka.html", "text": "Съучастник в телефонна измама на жена в Благоевград е изправен на подсъдимата скамейка. Това съобщиха от пресцентъра на  Апелативна прокуратура София   Районна прокуратура – Благоевград е предала на съд Г.Л. по обвинение за извършено от него престъпление по чл. 209, ал. 1, пр. 2, вр. чл. 20, ал. 4 от НК.  \r\nНа 21 март 2018 г., в ж.к. „Струмско“ в град Благоевград, обвиняемият Л., с цел имотна облага, умишлено улеснил извършители на измама за поддържат заблуждение у жена. Било й казано, че за провеждането на полицейска операция по залавянето на телефонни измамници е необходимо да остави парична сума под контейнер за смет, намиращ се срещу входа на 06 СОУ „Иван Вазов“ в града. По този начин пострадалата била убедена, че съдейства на полицията при задържането на група, изнудваща възрастни хора.  \r\nПострадалата изпълнила инструкциите на измамниците, като сложила в плик 4500 лева и го оставила на посоченото от тях място.  \r\nОбвиняемият Г.Л. участвал в извършването на престъплението като отишъл до училището, взел плика с парите, след което напуснал местопрестъплението. През цялото време той поддържал мобилна връзка с един от съучастниците.  \r\nПредстои насрочване на разпоредително заседание по делото.", "date": "2018.10.17", "title": "Благоевград: Съучастник в телефонна измама на жена в града е изправен на подсъдимата скамейка"}
{"url": "http://www.focus-news.net/news/2018/10/17/2579475/stefan-apostolov-gerb-patriotizmat-v-obshtina-simitli-e-izdignat-v-kult.html", "text": "Патриотизмът в община Симитли е издигнат в култ. Това каза за  Радио „Фокус“ – Пирин  Стефан Апостолов, народен представител от ПП ГЕРБ. По думите му това се дължи на възпитанието, което местните получават в семейството си. „Любовта към Родната е нещо, което се предава от поколение на поколение. Просто това е завет, който се предава от баща на син, от семейство на семейство. Ние в Симитли още от ранна детска възраст биваме научавани да познаваме преди всичко местната си история и традиции. След това ни учат да познаваме националната си история, да почитаме празниците“, каза още Апостолов.  \r\nТой добави, че на 13 октомври в село Тросково е била осветена нова църква, носеща името „Св. Петка“. Тогава се е провел и Хайдушки събор, на който е имало много местни хора, облечени в носии, които са семейна реликва. „Това всъщност е едно от големите доказателства, че патриотизма е издигнат в култ“, допълни Апостолов. Той подчерта, че едно от основните неща, на които иска да научи своето дете е да обича и познава историята на родния си край и родина. „Знаете ли на мен много ми се иска не само моето дете, но и всички деца в България да знаят своя род и Родина. Именно заради тази цел моето семейство доста често организираме родови срещи. На тях се срещаме, говорим си, помагаме си ако някой е изпаднал в нужда. Ще се повторя, но според мен най-голямото богатство на един човек е да бъде духовно извисен, да познава близките си и винаги да им помага, когато има нужда“, отбеляза Стефан Апостолов. Той заяви, че помощта трябва да е не само в семейството, но и извън него. „Защото както е казал Господ – винаги, когато можеш помогни на ближния. Това е много важен принцип за мен и моето семейство, затова и винаги сме се ръководители от него“, каза народният представител. \r\nЛивия НИНОВА", "date": "2018.10.17", "title": "Стефан Апостолов, ГЕРБ: Патриотизмът в община Симитли е издигнат в култ"}
{"url": "http://www.focus-news.net/news/2018/10/17/2579478/sofiya-regionalniyat-istoricheski-muzey-organizira-predstavyane-na-rezultatite-ot-prouchvaneto-na-novootkritata-antichna-grobnitsa-na-ul-moskovska-i-na-proekta-za-neynoto-eksponirane.html", "text": "Регионален исторически музей - София организира представяне на резултатите от проучването на новооткритата антична гробница на ул. \"Московска\" и на проекта за нейното експониране. Това съобщиха от пресцентъра на  Столична община.   Това ще се случи в зала \"Инфоцентър\" на Музея на 18 октомври 2018 г. (четвъртък) от 14:00 ч. Гробното съоръжение е открито при ремонтни дейности на ул. \"Московска\" в началото на месец август 2018 г. Впоследствие е направено пълно археологическо \r\nпроучване от екип на Регионалния исторически музей – София, ръководен от Юниан Мешеков, главен уредник – археолог. \r\nГробницата е разположена в непосредствена близост до базиликата \"Света София\" и попада в границите на Източния некропол на древна Сердика. Представлява фамилна, засводена, тухлена гробница с правоъгълен план. Има стенописна украса (раннохристиански символи – малтийски кръстове и флорални мотиви). По време на проучванията е установено, че част от конструкцията на гробницата е засегната от съвременни действащи инфраструктурни съоръжения. По тази причина е невъзможно тя да бъде изцяло разкрита. След финала на археологическото проучване, по препоръка на комисия на Министерството на културата, е изготвен идеен проект за консервация, реставрация \r\nи социализация на обекта. По време на събитието археологът Юниан Мешеков ще представи подробно резултатите от проведеното проучване. Идейният проект за експонирането на гробното съоръжение ще бъде презентиран от арх. Константин Пеев.", "date": "2018.10.17", "title": "София: Регионалният исторически музей организира представяне на резултатите от проучването на новооткритата антична гробница на ул. \"Московска\" и на проекта за нейното експониране"}
{"url": "http://www.focus-news.net/news/2018/10/17/2579477/sofiya-dva-avtomobila-sa-katastrofirali-na-bul-tsar-osvoboditel-v-posoka-tsentara.html", "text": "Два автомобила са катастрофирали на бул. \"Цар Освободител\" в посока центъра, предаде репортер на  Агенция \"Фокус\" . Отворено за движение е само едно платно по бул. \"Цар Освободител\" в посока центъра. На мястото има екипи на \"Пътна полиция\", пожарната и един на Аварийна дирекция \"Помощ и превенция\" към Столична Община, които разчистват мястото. Движението в участъка е леко затруднено, но се осъществява без особено забавяне.", "date": "2018.10.17", "title": "София: Два автомобила са катастрофирали на бул. \"Цар Освободител\" в посока центъра"}
{"url": "http://www.focus-news.net/news/2018/10/17/2579480/shumen-s-moderniziran-informatsionen-tsentar-i-reditsa-inovativni-pridobivki-niar-madara-posreshta-turisti.html", "text": "С модернизиран информационен център и редица иновативни придобивки Национален историко-археологически резерват (НИАР) „Мадара“ посреща туристи. Те бяха представени на специална церемония с участието на Стоян Тачев, координатор корпоративна отговорност в BILLA България, Даниел Руменов, директор на Регионален исторически музей – Шумен, кметът на Шумен Любомир Христов и областният управител проф. Стефан Желев, предаде репортер на  Радио „Фокус“-Шумен . Вложени са близо 97 000 лв., като средствата са събрани от кампанията на BILLA  „Ние обичаме България“ 2017. „Благодарение на кампанията и направените подобрения, ние придадохме добавена стойност на НИАР „Мадара“ и на Мадарския конник като глобален символ. „Мадара“ стана едно по-приятно и атрактивно място. Заплащайки входен билет, посетителите получават не две, а още 4-5 дейности за забавление и вместо трийсет минути, могат да останат час и половина и да бъдат доволни от престоя си“, заяви Даниел Руменов.  \r\nТой посочи, че едно от най-важните неща, които са направени е подмяната на 56 информационни и указателни табели, които са на български, английски и руски език.  Обновеният информационен център предлага кът за виртуална реалност. Иновативното нововъведение представлява  20 -минутно приложение, което представя Мадара като култов център в цялата му периодика на съществуване- от праисторията до християнството. С помощта на специални очила 20 души едновременно могат да се отправят на виртуална разходка из резервата, като по този начин се популяризират и останалите обекти на територията на „Мадара“. „Имаме подходи към музея на територията на резервата, но към самия Мадарски конник нямаме асансьори, което прави виртуалната реалност още по – полезна за хората с двигателни затруднения, с помощта на очилата и визуализацията целият резерват става достъпен за тях“, каза още Даниел Руменов. Полезен за хората с ограничени двигателни способности е и монтираният до Информационния център далекоглед, през който може да се видят скалите на Мадара. Интересна информация, снимки или клипове за забележителностите в резервата предлага и touch screen масата. Тя е любопитна както за най-малките посетители, така и за по- големите. Информационният център разполага с информационен киоск, чрез което посетителите получават бърз и лесен достъп до полезна информация, снимки и видеа, свързани с обектите в „Мадара“. Инсталирани са и два големи екрана, като единият се използва за прожектиране на тематични филми, а другият – за излъчване на рекламни клипове за комплекса. Има нови витрини за временни изложби, като в момента са експонирани материали, свързани с първите проучватели на Мадара. Със средства от кампанията „Ние обичаме България“ са закупени и костюми от различни епохи, с които туристите могат да се снимат.  \r\n„За нас е важно да опазим нашето културно- историческо наследство. Вярваме, че в паметниците на културата е закодирана голяма част от нашата памет и нашите национални ценности и чрез опазването им ще успеем да съхраним националният ни дух. Затова стартирахме кампанията „Ние обичаме България“. Тя се провежда от 2016 година и досега сме подпомогнали три паметника от национално значение- Шипка, Мадарския конник и Плевенската панорама. Събраните средства са над 277 000 лв. Продължаваме през следващата година със следващия паметник от национално значение“, заяви Стоян Тачев. „Благодаря за инициативата, с която става възможно съхраняването на културните и историческите ни паметници. Вярвам, че с  тези придобивки ще можем още повече да популяризираме Мадарския конник“, каза от своя страна кметът Любомир Христов. За първото шестмесечие на годината Мадарският конник е видян от 34 149 туристи, което е с около 15% повече от миналата година, когато са били 29 771. \r\nИвелина ИВАНОВА", "date": "2018.10.17", "title": "Шумен: С модернизиран информационен център и редица иновативни придобивки НИАР „Мадара“ посреща туристи"}
{"url": "http://www.focus-news.net/news/2018/10/17/2579482/zapochva-esennoto-zasazhdane-v-novata-gora-na-sofiya.html", "text": "На 20 октомври, от 11.00 часа, стартира есенния залесителен сезон в Новата гора на София край Суходол. Това съобщиха от пресцентъра на  Столична община .  \r\nПроектът на Общината за трансформация на пустеещ общински терен в зелен филтър край града, се реализира вече трети сезон. В рамките на проекта, Столична община осигурява фиданките, уредите за засаждане и ръкавиците, а за самото засаждане се разчита изцяло на доброволци. До момента в Новата гора на София са засадени 20 000 млади фиданки, за които грижи полага Общинско предприятие „Управление на общински земи и гори“ \r\nЗа максимално улеснение на всички желаещи, които искат да засадят дръвчета в Новата гора на София край Суходол, Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9 и 16 часа, с интервал от час и половина. \r\nЗасажданията и този сезон ще се провеждат всяка събота и неделя от 10 до 16 часа и ще продължат, докато времето позволява.  \r\nПовече информация за инициативата на Столична община в публикувана  .", "date": "2018.10.17", "title": "Започва есенното засаждане в Новата гора на София"}
{"url": "http://www.focus-news.net/news/2018/10/17/2579470/ministar-tsetska-tsacheva-chetirima-sa-it-spetsialistite-v-agentsiyata-po-vpisvaniyata-v-predhodni-godini-sa-bili-17.html", "text": "Относно проблема с кадровата обезпеченост на ИТ специалистите в Агенцията по вписванията - констатира се, че в предходните години е бройката им е стигнала до 17, а в момента те са 4. Това каза министърът на правосъдието Цецка Цачева на заседание на Правна комисия, предаде репортер на  Агенция „Фокус“ . „Техниката е съобразена с качеството. В никакъв случай критерият ниска цена не трябва да бъде водещ“, посочи тя. Цецка Цачева обясни, че е осигурено финансиране за оборудване в агенцията след одит през лятото миналата година. „Правим онова, което законите и правилата предвиждат“, заяви министърът. „Каквото се изисква от нас сме го осигурили, остава да се спазват правилата за функционирането на Агенцията по вписванията“, каза още Цецка Цачева. \r\nБиляна ИВАНОВА", "date": "2018.10.17", "title": "Министър Цецка Цачева: Четирима са ИТ специалистите в Агенцията по вписванията, в предходни години са били 17"}
{"url": "http://www.focus-news.net/news/2018/10/17/2579484/nachalnikat-na-otbranata-gen-andrey-botsev-uchastva-v-tretoto-izdanie-na-globalnata-konferentsiya-na-departamenta-po-otbranata-na-sasht-na-tema-protivodeystvie-na-nasilieto-ot-ekstremistki-organizatsii.html", "text": "Началникът на отбраната генерал Андрей Боцев участва в третото издание на глобалната конференция на Департамента по отбраната на САЩ на тема: „Противодействие на насилието от екстремистки организации“. Тя се проведе в периода 15-17 октомври в Обединената военна база „Андрюс“ във Вашингтон. Това съобщиха от пресцентъра на  Министерство на отбраната .  \r\n„Събрали сме се тук днес за откровен диалог, който цели да намерим начини за повишаването на своята ефективност в борбата с насилствения екстремизъм“, каза домакинът на форума председателят на Обединения комитет на началник щабовете на САЩ генерал Джоузеф Дънфорд. Той изрази задоволство от нарастващия брой на страните-участници - през 2016 година при старта на инициативата те са били 40, а тази година в мащабната среща се включиха представители от 83 държави. Генерал Дънфорд подчерта, че насилственият екстремизъм е трансреагионална заплаха, която засяга сигурността на всички държави и изисква да се намерят решения, издържани в политически, финансов и военен аспект.  \r\nНачалниците на отбраната обсъдиха противодействието на насилствения екстремизъм по целия свят – от Западна Африка и Сахел, до Либия,  борбата срещу Ислямска държава и Ал-Кайда,  провежданите операции в Афганистан и региона на море Сулу, както и предизвикателствата в Югоизточна Азия.  \r\nВ рамките на конференцията бе отчетено, че борбата с трансрегионалните екстремистки организации изисква широка мрежа от държави-съмишленици, споделящи разузнавателни данни, информация и добри практики. Висшите военни се  съгласиха, че настъпва момент за колективни действия в духа на общо сътрудничество.  \r\nКонстатиран бе напредъкът срещу насилствения екстремизъм през последните две години, способстван от подобрения обмен на информация по военни, разузнавателни и законодателни канали. Посочено бе, че 2017 е третата поред година, в която има спад на терористичните атаки и смъртните случаи в резултат от тях по света. В сравнение с 2016 г., през 2017 г. атаките на Ислямска държава по целия свят са намалели с 23%. В Ирак и Сирия екстремистката организация държи само 2% от територията, която е ръководела през 2014 г., а достъпът й до ресурси е значително намален. Потокът от чуждестранни бойци в двете държави от 1 500 души днес е намален на около 100 човека на месец.  \r\nУчастниците във форума бяха категорични, че постигнатите резултати не бива да водят до успокоение, защото Ислямска държава, Ал-Кайда и свързаните с тях групировки остават устойчиви, решителни и приспособими. Те оперират по по-разпръснат и потаен начин, използват интернет за поддържане на своята пропаганда и стават по-малко уязвими за конвенционалните военни действия. Държавите трябва да обърнат по-специално внимание на причините, водещи до радикализация, подчертаха присъстващите на форума. Те се обединиха около разработването на ефективни мерки за намаляване на риска от това екстремисти да използват киберпространството и високотехнологичните средства, за да разширяват своите комуникации, логистика, способност да набират доброволци и да нанасят смъртоносни поражения.", "date": "2018.10.17", "title": "Началникът на отбраната ген. Андрей Боцев участва в третото издание на глобалната конференция на Департамента по отбраната на САЩ на тема „Противодействие на насилието от екстремистки организации“"}
{"url": "http://www.focus-news.net/news/2018/10/17/2579479/interfaks-zhertvite-v-kerch-sa-zaginali-ot-ognestrelni-rani-a-ne-ot-vzriva.html", "text": "Говорителят на Следствения комитет (СК) на Руската федерация Светлана Петренко поясни, че жертвите в Политехническия колеж в град Керч са загинали от огнестрелни рани, а не от експлозията на самоделното взривно устройство, предава  Интерфакс . \r\n„Към настоящия момент е известно за 17 жертви в Керченския колеж. Предварителният оглед на телата показва, че те са загинали от огнестрелни рани“, поясни Петренко.  \r\nПо-рано бяха приведени данни за 18 загинали и 40 пострадали, 37 от които са настанени в болница. Властите определиха инцидента като „терористичен акт“. Студент, който е поставил самоделното взривно устройство в Политехническия колеж в град Керч, се е самоубил с огнестрелно оръжие. Младият мъж 22-годишен, е бил студент в четвърти курс в същия колеж. Тялото му е намерено в библиотеката на учебното заведение, разположена на втория етаж на сградата.  \r\nМотивите за деянието към момента остават неизвестни.  Тереза Герова", "date": "2018.10.17", "title": "Интерфакс: Жертвите в Керч са загинали от огнестрелни рани, а не от взрива"}
{"url": "http://www.focus-news.net/news/2018/10/17/2579485/discovereu-12-000-dopalnitelni-bileta-za-bezplatno-patuvane-na-mladezhi-v-es.html", "text": "След успеха на първото издание на  , Европейската комисия организира нов тур за безплатно пътуване с влак в Европа. Това съобщиха от  Представителството на Европейската комисия в България . \r\nКандидатстването ще започне на 29 ноември 2018, а крайният срок за кандидатстване ще бъде до 11 декември 2018 г. Самото пътуването в Европа ще се състои в периода между 15 април и 31 октомври 2019 г. През изминалото лято инициативата събра хиляди млади хора, които се срещнаха за пръв път и поеха на европейско пътешествие, при което споделиха пътуване, дом и незабравими преживявания.  \r\nКандидатите трябва да са навършили 18 години на 31 декември 2018 г. и да имат готовност за пътуване между 15 април и 31 октомври 2019г. за период от 30 дни. При интерес, кандидатстването става чрез  . Експертна комисия ще подбере победителите измежду всички кандидати. Кандидатите ще бъдат уведомени за резултатите в средата на януари 2019 г.  \r\nОдобрените ще могат да пътуват индивидуално или в група от максимум пет души. По правило, те ще пътуват с железопътен транспорт, но за да се осигури по-добър достъп на континента, участниците могат да използват и алтернативни видове транспорт, като например автобуси, фериботи или, по изключение, самолети. Това гарантира, че младите хора, живеещи в отдалечени райони или на острови, част от ЕС, също ще имат шанс да участват.", "date": "2018.10.17", "title": "DiscoverEU: 12 000 допълнителни билета за безплатно пътуване на младежи в ЕС"}
{"url": "http://www.focus-news.net/news/2018/10/17/2579486/plovdiv-politseyski-patrul-e-razpolozhen-na-yuzhniya-okolovrasten-pat-sled-otbivkata-za-s-zlatitrap.html", "text": "Полицейски патрул е разположен на южния околовръстен път след отбивката за с. Златитрап, предаде репортер на  Агенция „Фокус“ .", "date": "2018.10.17", "title": "Пловдив: Полицейски патрул е разположен на южния околовръстен път след отбивката за с. Златитрап"}
{"url": "http://www.focus-news.net/news/2018/10/17/2579488/dzhema-grozdanova-gerb-otkriti-sme-da-obsadim-konkretnite-stapki-s-koito-balgariya-da-prodalzhi-aktivno-da-podkrepya-cherna-gora-v-prisaedinitelniya-protses-za-chlenstvo-v-es.html", "text": "Открити сме да обсъдим конкретните стъпки, с които България да продължи активно да подкрепя и да подпомогне Черна гора в присъединителния процес за членство в ЕС. Това подчерта председателят на Комисията по външна политика Джема Грозданова по време на срещата на народните представители от комисията с делегация на Комисията за международни отношения и емигранти на парламента на Черна гора, водена от нейния председател Андрия Николич, съобщиха от пресцентъра на  Народното събрание .  \r\nБългария ще продължи с реални действия да подкрепя страните от Западните Балкани и конкретно Черна гора за членството им в ЕС, заяви Джема Грозданова. Тя подчерта, че в рамките на председателството на Съвета на ЕС България успя да даде нов тласък на процеса на европейска интеграция. Австрийското председателство спазва своя ангажимент за продължаване и надграждане на постигнатото досега, допълни Джема Грозданова и уточни, че когато се говори за европейската интеграция на страните от региона трябва да бъде отчитан напредъка на всяка една поотделно.  \r\nПредседателят на Комисията по външна политика изрази надежда, че новият състав на Европейската комисия ще има по-различно отношение към разширяването на ЕС и ще подпомогне за това, приетите досега документи в подкрепа на този процес да бъдат изпълнени и този процес да има развитие.  \r\nИнтеграцията на страните от Западните Балкани е необходима за запазване на стабилността, подчерта председателят на Комисията за международни отношения и емигранти на парламента на Черна гора Андрия Николич. Той посочи, че основна външнополитическа цел на неговата страна е членството в ЕС и Черна гора прави необходимото, за да изпълни критериите. Андрия Николич изрази благодарност към България и нейните парламентаристи за подкрепата, която оказват на Черна гора по пътя й към членство в ЕС.  \r\nПред депутатите от Комисията по външна политика Андрия Николич представи идеята на черногорския парламент за организиране на форум за млади парламентаристи от страните-членки на ЕС и от страните от Западните Балкани, на който да бъдат обсъдени актуални теми от европейския дневен ред. Това би бил добър начин да задълбочим контактите между народните представители от различните страни и да чуем техните виждания и идеи, посочи той.  \r\nПо-рано днес черногорските парламентаристи, които са на официално посещение в България по покана на председателя на Комисията по външна политика Джема Грозданова, имаха среща с председателя на Народното събрание Цвета Караянчева. Те разговаряха и с народните представители от Комисията по политиките за българите в чужбина и от Групата за приятелство България – Черна гора.", "date": "2018.10.17", "title": "Джема Грозданова, ГЕРБ: Открити сме да обсъдим конкретните стъпки, с които България да продължи активно да подкрепя Черна гора в присъединителния процес за членство в ЕС"}
{"url": "http://www.focus-news.net/news/2018/10/17/2579487/sofiya-mazh-i-bebe-sa-transportirani-v-bolnitsa-sled-katastrofata-na-bul-tsar-osvoboditel-v-rayona-na-orlov-most.html", "text": "Мъж и бебе са транспортирани в болница след катастрофата на бул. „Цар Освободител“ в района на „Орлов мост“. Това съобщи за  Агенция „Фокус“  говорителят на Центъра за спешна медицинска помощ – София Катя Сунгарска. Тя уточни, че в 15.31 ч. е получен сигнал за катастрофата. „Веднага тръгва от централата линейка. В 15.34 е била на мястото на катастрофата, т.е. за 3 минути линейката е била там. Обърната е по капак колата, бутната е от друг автомобил, който е избягал от местопроизшествието“, обясни Сунгарска. Тя уточни, че в колата са били мъж с детето си, което е на година и два месеца. „Няма някакви травми по мъжа, както и по бебето. За всеки случай линейката е качила и двамата и в момента ги хоспитализират в „Пирогов“ за превантивен преглед“, обясни Сунгарска. \r\nДеница КИТАНОВА", "date": "2018.10.17", "title": "София: Мъж и бебе са транспортирани в болница след катастрофата на бул. „Цар Освободител“ в района на „Орлов мост“"}
{"url": "http://www.focus-news.net/news/2018/10/17/2579490/rumen-petkov-abv-nastoyavame-darzhavata-da-predprieme-vsichki-merki-za-razvalyaneto-dogovora-s-maritsa-iztok-1-i-3.html", "text": "Държавното предприятие „Марица Изток“ 2 е поставено в неравностойно положение, спрямо така наречените американски централи „Марица Изток“ 1 и 3, които са в частни ръце. Това заяви пред медиите в Стара Загора председателят на ПП АБВ Румен Петков, съобщиха от пресцентъра на  партията . „Имам предвид два аргумента, които представляват груба държавна помощ за американските централи и които поставят в абсолютна неравностойност производството на енергия от „Марица Изток” 2. Българската държава, т. е. ние с вас плащаме емисиите въглероден двуокис на американските централи, докато емисиите на „Марица Изток“ 2 си ги плаща „Марица Изток“ 2. И аз не разбирам защо, особено от 2007 година, когато влязохме в ЕС, не са предприети и не се предприемат мерки през Европейската комисия за разваляне на този договор“.  \r\nСпоред Румен Петков една от причините за неглижиране на темата е именно собствеността на двете централи. „Представям си ако беше друга собствеността на тези централи какъв вой до небесата щеше да бъде – за държавна помощ, за накърняване на националния интерес, което е факт, но понеже са американски, слугинажът взема връх над обществения и националния интерес“. Вторият елемент на неравнопоставеност е, че българите, като общество, плащат инвестициите в „Марица Изток“ 1 и 3, посочи Петков и добави, че този факт не подлежи на опровержение. Той коментира, че цените за въглероден двуокис, които плащаме, добиват драматични размери. „2016 година цената на тон е 5.5 евро без ДДС. 2017 година Енергийният холдинг купува по 13.8 евро цена на тон въглероден двуокис. Сега е 22 евро, а когато изтича времето за закупуване за следващата година, очакванията на експертите са цената да бъде между 25 и 30 евро на тон – цени без ДДС. И понеже ги купува Българският енергиен холдинг (БЕХ), по силата на нашето законодателство БЕХ ги продава на „Марица Изток“ 2 и се плаща ДДС. Очакванията, след закупуването на емисиите за следващата година, са задълженията на „Марица Изток“ 2 да отидат на над 1 милиард и 200 милиона“. Тези факти принуждават „Марица Изток“ 2 да свие производството си, защото не може да издържи, поясни Петков.  \r\nРумен Петков заяви, че АБВ настоява държавата да предприеме всички мерки за развалянето на този договор – „Марица Изток“ 1 и 3 - и да потърси подкрепата на ЕК за преодоляване на държавната помощ и добави, че ситуацията с „Марица Изток“ 2 е особено тревожна и трябва да се изгради стратегия за ТЕЦ-а.  \r\nВ контекста на темата за енергетиката, Петков определи като безумия и абсурд държавните действия около гарантиране на сигурността на газовите доставки. Той припомни, че ПП АБВ отдавна предупреждава, че държавата ни ще купува руска газ от Турция, но тогава твърдението беше сочено за абсурдно, но към момента това се случва и държавата ни е в процес на преговори за изгодни условия с Турция. „България трябва да заяви на ЕК, че двойните стандарти са абсурдни. И затова един от основните моменти в кампанията за Европейски парламент на АБВ ще бъде борба срещу двойните стандарти. Не може Меркел да заяви, че за Германия Северен поток 2 е икономика, а пък Южен поток  е зависимост от Русия. Искаме ЕК да защити нашия и на Източна Европа интерес, като си доставяме газта директно от Русия, а не да купуваме руската газ от Турция“, каза още Румен Петков.", "date": "2018.10.17", "title": "Румен Петков, АБВ: Настояваме държавата да предприеме всички мерки за развалянето договора с „Марица Изток“ 1 и 3"}
{"url": "http://www.focus-news.net/news/2018/10/17/2579489/greek-reporter-edna-treta-ot-gartsite-zhiveyat-na-praga-na-bednostta-samo-balgariya-i-rumaniya-sa-po-zle.html", "text": "Близо 35% от гърците живеят на прага на бедността, сочат новите данни от изследване на Европейската статистическа служба Евростат, предава  Greek Reporter . \r\nПо-точно, 20,1% от гражданите на южната ни съседка са под границата на бедността, а 14,6% са застрашени да влязат в тази група. \r\nСъгласно данните на Евростат, само румънците и българите са в по-зле, като при тях числата са съответно 35,7 и 38,9 процента. Тенденцията при тези две страни обаче е към намаляване на бедността. \r\nИзданието коментира, че финансовата криза има силно влияние върху ситуацията в Гърция, като преди десет години съответният показател е бил 28,1%, малко по-висок от средния за Европа по това време – 23.7%. \r\nСега усредненото ниво на бедността в Съюза е паднало до 20,3%, а това в южната ни съседката е много по-голямо, като 3,7 милиона от гражданите на страната са бедни, или са на границата да попаднат в тази група. \r\nСтатистиката от изследването показва, че хората в Гърция, Нидерландия и Естония са обеднели най-много за последната година, а най-малко – тези в Полша, благодарение на високия растеж и големия брой на емигрантите. \r\nЩо се отнася до Кипър, на острова бедните са започнали да намаляват – от 28,9% през 2015 година до 25,2% през 2018-а. \r\nПревод и редакция:", "date": "2018.10.17", "title": "Greek Reporter: Една трета от гърците живеят на прага на бедността, само България и Румъния са по-зле"}
{"url": "http://www.focus-news.net/news/2018/10/17/2579481/bsp-ostro-osazhdame-atentata-v-krim-otnel-zhivota-na-desetki-i-ranil-nad-50-dushi.html", "text": "Остро осъждаме атентата в Крим, отнел живота на десетки и ранил над 50 души. Това се посочва в позиция на БСП, разпространена от пресцентъра на  Националния съвет на БСП . \"Изразяваме подкрепата и съпричастността си към семействата на пострадалите и загиналите граждани. Ние, от БСП, винаги сме се противопоставяли и ще се противопоставяме на актовете на тероризъм, които не само демонстрират пълно незачитане на човешкия живот, но и подкопават основите на нашите общества\", се посочва още впозицията на опозицията. От партията смятат, че насилието не признава граници, националност  или религия. \"Затова трябва да се изправим пред това глобално предизвикателство заедно. \"Изразяваме най-дълбоките си съболезнования към жертвите и семействата им\", посочват още от БСП.", "date": "2018.10.17", "title": "БСП: Остро осъждаме атентата в Крим, отнел живота на десетки и ранил над 50 души"}
{"url": "http://www.focus-news.net/news/2018/10/17/2579495/mrrb-na-18-oktomvri-shte-bade-otkrit-sedmiyat-godishen-forum-na-strategiyata-na-es-za-dunavskiya-region.html", "text": "На 18 октомври ще бъде открит Седмият годишен форум на Стратегията на ЕС за Дунавския регион, съобщиха от пресцентъра на  Министерство на регионалното развитие и благоустройството . Двудневното събитие ще се проведе в Националния дворец на културата в София в рамките на Българското председателство на Стратегията и се организира от Министерството на регионалното развитие и благоустройството в партньорство с Европейската комисия. България пое председателството на Стратегията за една година на 19 октомври 2017 г.  \r\nВ рамките на форума, от 10.00 часа на 18 октомври в зала 10 ще се проведе среща на министрите с ресор туризъм от Дунавския регион, които се очаква да приемат заключителен документ, фокусиран върху туризма и културното наследство и създаването на общ туристически продукт. В нея ще участват комисарят по регионална политика Корина Крецу, министърът на регионалното развитие и благоустройството Петя Аврамова, министърът на туризма Николина Ангелкова и министрите с ресор туризъм на другите участващи в Стратегията държави. Това са държавите-членки на ЕС - Германия, Австрия, Словакия, Чешката република, Унгария, Словения, Хърватия и Румъния, и 5 държави извън ЕС - Сърбия, Босна и Херцеговина, Република Молдова и Украйна.  \r\nСлед срещата, от 11.20 часа в зала 3.1 участниците ще си направят семейна снимка.  \r\nВ 11.30 часа в зала 6 вицепремиерът Екатерина Захариева, комисар Корина Крецу, министър Петя Аврамова и министър Николина Ангелкова ще дадат съвместна пресконференция.  \r\nОткриването на форума ще бъде от 13.00 часа в зала 3. Той ще започне с 3D мапинг, представящ красотата и богатството на природното, културното и историческото наследство в Дунавския регион. Форумът ще бъде открит от вицепремиера Екатерина Захариева, комисар Корина Крецу и министрите Петя Аврамова и Николина Ангелкова. Изказване ще направи и еврокомисарят по образование, култура, младеж и спорт Тибор Наврачич.  \r\nВъв фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020.  \r\nСедмият годишен форум на Стратегията на ЕС на Дунавския регион ще продължи на 19 октомври. В края на събитието страната ни ще предаде ротационното председателство на Стратегията на Румъния.", "date": "2018.10.17", "title": "МРРБ: На 18 октомври ще бъде открит Седмият годишен форум на Стратегията на ЕС за Дунавския регион"}
{"url": "http://www.focus-news.net/news/2018/10/17/2579496/d-r-boyana-mincheva-natsionalna-biblioteka-sv-sv-kiril-i-metodiy-sahranenieto-i-opazvaneto-na-rakopisnoto-i-staropechatno-knizhovno-nasledstvo-e-nash-osnoven-prioritet.html", "text": "Съхранението и опазването на ръкописното и старопечатно книжовно наследство е приоритет за Националната библиотека. Това каза за предаването „Съкровищницата на тайните“ на  Радио „Фокус“  д-р Бояна Минчева, ръководител на отдел „Ръкописи и старопечатни книги“ в Национална библиотека „Св. Св. Кирил и Методий“. Тя уточни, че е дълг на културната институция е да опази тези паметници във времето за всички поколения, които ще проявят интерес да се докоснат до тях и да ги използват като източник за свои научни изследвания. „Затова в Националната библиотека работи лаборатория за консервация и реставрация, която е основната ни лечебница за книги. Поддръжката и възстановяването костват много средства и усилия на специалистите. Текущо се извършва и обработка на документите в камерата „Аноксия“ – една модерна технология въведена през последните години, която предполага безвредно третиране на паметниците с оглед тяхното обеззаразяване и отстраняване на микроорганизми. Към Националната библиотека функционира програмата „Осинови книга“, стартирала през 2009 г. Тя даде нов живот на 16 документа, най-вече застрашени ръкописи и старопечатни книги“, обясни д-р Бояна Минчева. Дигитализацията е сред основните ръководни стратегии и приоритети на Националната библиотека, както и ключ към младите хора, допълни експертът. „Около 500 заглавия или около 30% от българските старопечатни книги във фонда на библиотеката вече са дигитализирани изцяло. Почти всички книжовни паметници от Възрожденската периодика са дигитализирани и достъпни на сайта свободно за всеки един потребител. В ръкописната част приоритет имат най-използваните, най-застрашените и най-похабените документи“, коментира тя. Според д-р Бояна Минчева особен интерес представлява голяма част от дигитализираните документи на български исторически архив, сред които архиви, портрети и кореспонденция на знакови фигури от българското Възраждане – Васил Левски, Христо Ботев, Георги Раковски. „Нещо повече – достъпността до нашите колекции се разширява и чрез включването им в два международни портала за култура и книжовност – Световната дигитална библиотека и Библиотека „Европеана“. Програмата „Паметта на света“, от друга страна, е ориентирана към създаване на световен дигитален регистър на културната памет и към нейното съхранение, опазване и популяризиране“, обясни експертът. Лицата, администриращи тази програма, зорко следят как Национална библиотека „Св. Св. Кирил и Методий“ се грижи за паметниците, включени в нея, допълни д-р Бояна Минчева.  \r\nАнна АНГЕЛОВА Цялото интервю четете по-късно в „Мнение“", "date": "2018.10.17", "title": "Д-р Бояна Минчева, Национална библиотека „Св. Св. Кирил и Методий“: Съхранението и опазването на ръкописното и старопечатно книжовно наследство е наш основен приоритет"}
{"url": "http://www.focus-news.net/news/2018/10/17/2579497/d-r-georgi-mitev-odbh-burgas-burgas-e-edna-ot-oblastite-s-nay-mnogo-obekti-koito-izhvarlyat-hrani-i-hranitelni-produkti.html", "text": "Бургас е една от областите с най-много обекти, които изхвърлят храни и хранителни продукти. Това каза за  Радио „Фокус“ – Бургас  директорът на Областна дирекция по безопасност на храните (ОДБХ) – Бургас д-р Георги Митев. По думите му обектите за обществено хранене в Бургаска област са около 15 000 и повечето от тях са сезонни. „По заповед на изпълнителния директор, въпреки че ние резонно ги проверяваме, обектите трябва да имат договори и да имат проследяемост на храната, заради здравето и безопасността на хората, които я консумират“, добави Митев. По думите му в момента на ГКПП „Малко Търново“ има дезинфекционен пункт.  \r\n„Агенция „Пътна инфраструктура“ (АПИ) са в колаборация с ОДБХ и от ГКПП „Малко Търново“, почти до града, се обират всички боклуци, които чуждите туристи изхвърлят. АПИ ги събира, а ОДБХ ги дезинфекцира и унищожава. На пристанището също има дезинфекционна площадка, на летището също се конфискуват всички храни. Реално африканската чума и всички други болести са опасни за икономиката на страната, дори за националната сигурност, защото това са силно заразни заболявания, които се разпространяват много бързо и, ако не се реагира, се налага унищожаването на хиляди животни“, допълни още Георги Митев. \r\nТой добави, че ловните сдружини също се следят и са длъжни да дават проби от дивеча, както и да уведомяват, ако забележат трупове на животни в гората. \r\nМария КУРТЕВА", "date": "2018.10.17", "title": "Д-р Георги Митев, ОДБХ – Бургас: Бургас е една от областите с най-много обекти, които изхвърлят храни и хранителни продукти"}
{"url": "http://www.focus-news.net/news/2018/10/17/2579498/vitseprezidentat-iliyana-yotova-razgovarya-s-45-predsedateli-na-pensionerski-klubove-ot-oblast-veliko-tarnovo.html", "text": "Вицепрезидентът Илияна Йотова разговаря с 45 председатели на пенсионерски клубове от област Велико Търново, които бяха на посещение в сградата на президентската институция. Това съобщиха от  прессекретариата на държавния глава.   Грижата за възрастните хора, големият брой млади хора, търсещи бъдеще в чужбина, демографската криза, проблемите в здравеопазването и образованието бяха част от поставените от гостите теми. Подчертана бе необходимостта от целенасочени политики за тяхното разрешаване.", "date": "2018.10.17", "title": "Вицепрезидентът Илияна Йотова разговаря с 45 председатели на пенсионерски клубове от област Велико Търново"}
{"url": "http://www.focus-news.net/news/2018/10/17/2579499/blizo-40-zanayatchii-ot-velikotarnovski-region-shte-uchastvat-v-bazara-v-krayova-po-proekta-s-vodesht-partnyor-obshtina-veliko-tarnovo.html", "text": "Близо 40 занаятчии от Великотърновски регион ще участват в базара в Крайова, по проекта с водещ партньор Община Велико Търново. От пресцентъра на Общината съобщиха за  Радио „Фокус“ – Велико Търново , че свои изделия ще представят шекерджии, дърворезбари, кожари, художници. На форума ще бъдат видени и изящно изработени бижута от керамика, творби на майстори куюмджии и много други. Събитието е част от проекта „FairDeal“, който представлява платформа за бърза доставка на уникални занаятчийски продукти в района на трансграничното сътрудничество. \r\nБазарът ще се проведе на 20 и 21 октомври, а в края на ноември същият по рода си двудневен занаятчийски базар ще бъде организиран и във Велико Търново \r\nПо време на двете събития ще бъде представена и първата по рода си платформа за електронна търговия чрез виртуални магазини за занаятчийски продукти „FairDeal“. Създаването на иновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. \r\nМария НЕДЕВА", "date": "2018.10.17", "title": "Близо 40 занаятчии от Великотърновски регион ще участват в базара в Крайова, по проекта с водещ партньор Община Велико Търново"}
{"url": "http://www.focus-news.net/news/2018/10/17/2579492/na-parvo-chetene-pravna-komisiya-prie-pridobito-chrez-prestapna-deynost-imushtestvo-da-se-otnema-v-polza-na-darzhavata.html", "text": "Парламентарната правна комисия прие предложенията за изменения в Наказателния кодекс, внесени от Министерски съвет, предаде репортер на  Агенция „Фокус“ . „За“ гласуваха 11 депутати, а четирима се въздържаха. Предвижда се възможност за отнемане в полза на държавата на пряка и непряка облага, придобита чрез престъпна дейност, ако не подлежи на връщане или възстановяване. В случаите, когато облагата липсва или е отчуждена, да се присъжда нейната равностойност. Ще се дефинират понятията пряка и непряка облага.   \r\nПривличането на лице като обвиняем за престъпление по Закона за противодействия на корупцията и за отнемане на незаконно придобитото имущество е предвидено като основание за започване на проверка. Когато са събрани достатъчно данни, че имуществото е незаконно придобито, Антикорупционният орган внася в съда искане за обезпечение на бъдещ иск за отнемане на имуществото. МС предлага конфискуваното имущество да се управлява от КПКОНПИ. Предвижда се приготовлението за кражба на МПС да бъде самостоятелно престъпление и да се наказва. \r\nБиляна ИВАНОВА", "date": "2018.10.17", "title": "На първо четене правна комисия прие придобито чрез престъпна дейност имущество да се отнема в полза на държавата"}
{"url": "http://www.focus-news.net/news/2018/10/17/2579501/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.17", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/17/2579483/afp-aleksis-tsipras-e-reshen-da-zapazi-dogovora-za-imeto-s-makedoniya.html", "text": "Премиерът на Гърция Алексис Ципрас заяви в сряда, че е „решен“ да запази договора за името с Македония, независимо от оставката на външния министър Никос Коцияс, предава  AFP . \r\n„Решен съм да направя каквото мога, за да запазя успешния завършек на спора за името чрез историческия договор от Преспа“, заяви гръцкият министър-председател пред журналистите. \r\nПревод и редакция:", "date": "2018.10.17", "title": "AFP: Алексис Ципрас е „решен“ да запази договора за името с Македония"}
{"url": "http://www.focus-news.net/news/2018/10/17/2579493/valeri-simeonov-nfsb-ne-e-obsazhdala-s-vmro-temata-za-nov-predsedatel-na-parlamentarnata-grupa.html", "text": "НФСБ не е обсъждала с ВМРО темата за нов председател на парламентарната група, след снемането на доверието от Волен Сидеров като председател на парламентарната група на „Обединени патриоти“. Това съобщи пред журналисти в Пловдив вицепремиерът и лидер на НФСБ Валери Симеонов, предаде репортер на  Радио „Фокус”-Пловдив . Симеонов обясни, че решението за снемане на доверието от Волен Сидеров е взето снощи от групата на НФСБ и оповестено днес, а причината за това решение е клеветническата, по думите му, кампания, която се е провела вчера по партийната телевизия на „Атака”. „Нещата са съвсем пресни и не са обсъждани с никого”, каза Симеонов.  \r\nПопитан дали ще си търси правата в съда, той отговори, че това е естествено и че винаги го е правил. „До момента вече имам няколко осъдителни присъди спрямо него. Вярно е, че това беше в периода преди сключване на коалиционното споразумение, но нищо не може да ми попречи да си защитя своето достойнство”, заяви Валери Симеонов и допълни, че за самия него клеветническата кампания на телевизията на „Атака” е необяснима. „Единствено си я обяснявам може би заради личното желание на Сидеров да бъде първи номер в листата за европейски избори на „Обединени патриоти“. Виждайки, че не се сбъдва това негово желание, вероятно това мотивира агресивните му нападки по мой адрес и по адрес на колегите от „Националния фронт за спасение на България”. Толкова са несъстоятелни нападки”, каза още Валери Симеонов. \r\nПопитан дали ще се запази коалицията, Симеонов отговори, че не може да каже отсега. При въпрос дали поемат на изборите за Европейския парламент без Волен Сидеров, Валери Симеонов отбеляза: „От гледна точка на НФСБ означава точно това”. \r\nЦветана ТОНЧЕВА", "date": "2018.10.17", "title": "Валери Симеонов: НФСБ не е обсъждала с ВМРО темата за нов председател на парламентарната група"}
{"url": "http://www.focus-news.net/news/2018/10/17/2579502/prof-georgi-kamarashev-zam-kmet-na-veliko-tarnovo-izvarshva-se-remont-na-oshte-10-starinni-kashti-v-grada-rabotata-na-obshtinata-v-tazi-nasoka-prodalzhava.html", "text": "Ремонт на фасадите и покривите на десетина старинни къщи се извършва във Велико Търново. От началото на годината до момента са реконструирани около 30 такива имота. Това каза в предаването  „Царевград Търнов – славата и величието на България“  на  Радио „Фокус“  зам.-кметът на Община Велико Търново проф. Георги Камарашев. Той припомни, че дейностите са инициирани от местната администрация, която е издирила собствениците и им е отправила съответните препоръки.  \r\n„За последните няколко години ние направихме доста неща в тази посока, защото наистина в този период видът на старите къщи не беше много добър. Със заповед на кмета на община Велико Търново инж. Даниел Панов беше сформирана комисия от специалисти, които имаха задължение да оглеждат старите къщи и да набележат какви мерки трябва да се вземат, за да бъдат те на първо място изправни и безопасни и след това да имат приветлив външен вид“, обясни проф. Камарашев и подчерта, че най-дълго време е отнела именно тази част от процедурата – намирането на собствениците. По думите му, голяма част от тях са  в чужбина, не са в Търново или дори не знаят, че притежават подобни къщи. Като знак на признателност за извършването на подобни дейности, ежегодно, кметът на община Велико Търново връчва благодарствени грамоти на тези, които са ремонтирали къщите си. За миналата година те са били 7, а за тази се очаква да са над 40. \r\nЛуиза ТРАНЧЕВА", "date": "2018.10.17", "title": "Проф. Георги Камарашев, зам.-кмет на Велико Търново: Извършва се ремонт на още 10 старинни къщи в града, работата на Общината в тази насока продължава"}
{"url": "http://www.focus-news.net/news/2018/10/17/2579503/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.17", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/10/17/2579491/pravna-komisiya-prie-na-parvo-chetene-v-nakazatelniya-kodeks-da-se-kriminalizira-proizvodstvoto-na-nelegalni-aktsizni-stoki.html", "text": "Парламентарната правна комисия прие на първо четене промените в Наказателния кодекс за нелегалните акцизни стоки, предаде репортер на  Агенция „Фокус“ . „За“ гласуваха 14 народни представители, а един беше „против“. Предложенията са на ПГ на ГЕРБ и „Обединени патриоти“ и в комисия бяха подкрепени и от БСП.  \r\nУправляващите настояват лицата, които произвеждат или държат с цел разпространение алкохол, алкохолни напитки или тютюневи изделия без лиценз, да се наказват с „лишаване от свобода“ от 1 до 10 години и глоба от 20 до 100 хил. лева. Предвижда се наказание с „лишаване от свобода“ до 3 години и за лица, които държат или укриват предмети, предназначени за производството на алкохол или цигари. \r\nС промените в НК от ГЕРБ и „Обединени патриоти“ предлагат изменения и в Закона за тютюна, тютюневите и свързаните с тях изделия. Предвижда се създаването на регистър на лицата, които внасят, произвеждат, продават и предлагат за рециклиране машини за производство на тютюневи изделия. Регистърът ще се води от Министерството на икономиката. В него ще се вписват и придобилите такива машини.  \r\nПръв за промените заговори главният прокурор Сотир Цацаров. На 20 септември на заседание на Комисията за борба със сивата икономика и контрабандата той се обяви за въвеждане на наказателна отговорност за производство на стоки без бандерол, както и за приготовлението за производство. На 25 септември министрите Владислав Горанов, Цецка Цачева и Младен Маринов се срещнаха с главния прокурор и обсъдиха предложенията. \r\nБиляна ИВАНОВА", "date": "2018.10.17", "title": "Правна комисия прие на първо четене в Наказателния кодекс да се криминализира производството на нелегални акцизни стоки"}
{"url": "http://www.focus-news.net/news/2018/10/17/2579500/kyustendil-dupnitsa-shte-posreshtne-svoya-praznik-s-obnovena-detska-ploshtadka-okolo-pametnika-na-vasil-levski.html", "text": "Дупница ще посрещне своя празник с обновена детска площадка около паметника на „Васил Левски”. Това съобщи за  Радио „Фокус” – Кюстендил  Ася Добруджалиева от фондация „Подслон за човечеството”. По думите й, благодарение на Сдружение „Патриоти”, се е осъществила доброволческа инициатива в града. „Това е една от традиционните дейности за нас. Всичко се подпомага  с доброволен труд. Целият проект е фокусиран около необходимостта за постигане на глобалната цел за устойчиви градове и общности, с тази инициатива се опитваме да покажем, че устойчивото управление на градовете и добрата градска среда, може да се постигне с приноса на всеки един от нас”, каза Ася Добруджалиева. По думите й на площадката са направени подобрения на парковите елементи, освежаване, подновяване на самата настилка, съгласно съвременните изисквания. Направено е и освежаване на самите съоръжения. \r\nВенцеслав ИЛЧЕВ", "date": "2018.10.17", "title": "Кюстендил: Дупница ще посрещне своя празник с обновена детска площадка около паметника на „Васил Левски”"}
{"url": "http://www.focus-news.net/news/2018/10/17/2579504/sofiya-vazstanoveno-e-toplopodavaneto-v-tsentralnata-gradska-chast-i-kvartalite-mladost-3-i-4.html", "text": "Възстановено е топлоподаването в Централната градска част и кварталите „Младост“ 3 и 4. Това съобщиха за  Агенция „Фокус“  от пресцентъра на „Топлофикация – София“. Проблемите са били отстранени и топлоподаването е било възстановено в около 16.30 часа. От дружеството уточниха, че в Централната градска част мрежата се запълва по-бавно, тъй като е по-стара и там гражданите ще имат топла вода малко по-късно.", "date": "2018.10.17", "title": "София: Възстановено е топлоподаването в Централната градска част и кварталите „Младост“ 3 и 4"}
{"url": "http://www.focus-news.net/news/2018/10/17/2579505/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът не е натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.17", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/17/2579494/aleksis-tsipras-nyama-da-toleriram-izvartaniya-i-obsluzhvane-na-lichni-interesi.html", "text": "Министър-председателят на Гърция Алексис Ципрас заяви в сряда, че поема Министерството на външните работи след оставката на Никос Коцияс, за да осигури успешното прилагане на споразумението за името с Македония, пише  онлайн изданието на Kathimerini . \r\nВ изказване пред журналистите в своята резиденция Максимос, премиерът призова политическите сили в Македония да подкрепят конституционните промени след завършването на дебата, който се провежда в момента в парламента на страната и добави, че Гърция няма да допусне членството на Скопие в международните институции под името „Република Македония“. \r\nЦипрас благодари на Коцияс за „безценния му принос през всички тези години за повишаването на геополитическата роля на страната“. \r\nМинистър-председателят обаче добави, че „няма да толерира извъртания и обслужване на лични интереси“. \r\n„Катимерини“ припомня, че Коцияс си подаде оставката като Министър на външните работи в сряда един ден след напрегната среща на кабинета, по време на която той е влязъл в конфронтация с министъра на отбраната Панос Каменос относно Преспанското споразумение. Лидерът на младшия коалиционен партньор „Независимите гърци“ (АНЕЛ) е против договора със Скопие. \r\nСъгласно твърденията на източници на изданието, Коцияс се е почувствал предаден, след като Ципрас не го е подкрепил в спора с Каменос. Според твърденията, по време на заседанието на кабинета във вторник, министърът на отбраната е обвинил външния министър в неразумно управление на тайните средства на ведомството му и в това, че е човек на американския милиардер Джордж Сорос. \r\nИзточници, близки до Коцияс, са разкрили, че той се е почувствал „дълбоко оскърбен“ от нападките. \r\nВ „туит“ след оставката, Коцияс посочи, че Ципрас и още няколко министри са „решили с кого да бъдат“, след което цитира гръцкия поет Динос Кристианопулос: „Те направиха всичко възможно, за да ме погребат – Но забравиха, че аз съм семе“. \r\nПревод и редакция:", "date": "2018.10.17", "title": "Алексис Ципрас: Няма да толерирам извъртания и обслужване на лични интереси"}
{"url": "http://www.focus-news.net/news/2018/10/17/2579510/varna-zaradi-goryasht-avtomobil-na-podzemen-parking-evakuiraha-sluzhiteli-v-sgradata-na-dvete-kuli-nyama-postradali.html", "text": "Автомобил се е запалил малко преди 17.00 часа в подземния паркинг на административната сграда на кръстовището на бул. „Владислав Варненчик“ и бул. „Република“, позната на варненци като „Двете кули“, предаде репортер на  Радио „Фокус“ – Варна . Говорителят на Областната дирекция на МВР Ивана Милева потвърди, че инцидентът е станал на Ниво „-2“ в комплекса. По нейни данни пожарът е потушен, няма пострадали хора. Заради инцидента около 17.00 часа са били евакуирани служителите от сградата, по информация на работещи в района. На място своевременно е пристигнал пожарен автомобил. По данни на МВР все още се изясняват причините за инцидента, но пожарът най-вероятно е възникнал вследствие на техническа неизправност. Според Ивана Милева няма нанесени материални щети извън автомобила, който се е запалил. \r\nДиана СТОЕВА", "date": "2018.10.17", "title": "Варна: Заради горящ автомобил на подземен паркинг евакуираха служители в сградата на „Двете кули“, няма пострадали"}
{"url": "http://www.focus-news.net/news/2018/10/17/2579506/aktsenti-v-sutreshniya-blok-dobro-utro-balgariya-na-radio-fokus-na-18-oktomvri.html", "text": "Резонно ли е да очакваме нова Украинска православна цъква? Поставяме въпроса след като Светият синод на Вселенската патриаршия в Истанбул реши да обяви за канонични смятаните досега за самопровъзгласили се две украински православни църкви. И да отмени върховенството на Московската патриаршия над Киевската митрополия. Гост в сутрешния блок  „Добро утро, България“  на  Радио „Фокус“  ще бъде Борислав Цеков, доктор по конституционно право и основател на Института за модерна политика. \r\nНова фаза на патриотични игри. Накъде върви държавата? По темата ще разговаряме със социолога Андрей Райчев.  \r\nОбщина Свищов вече води преговори с Министерство на икономиката и „Национална компания индустриални зони“ (НКИЗ) за развитието на терена на бившите казарми в града. Подробности ще научим от кмета на Свищов Генчо Генчев. \r\nВ минутите след 9:00 часа, Ваня Николова от  Радио „Фокус“ – Пазарджик  ще ни разкаже за традиционните Дни на духовността, посветени на будителството, които започват в Панагюрище. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.17", "title": "Акценти в сутрешния блок „Добро утро, България“ на Радио „Фокус“ на 18 октомври"}
{"url": "http://www.focus-news.net/news/2018/10/17/2579507/shumen-v-grada-se-provede-obshtestven-debat-po-obshtata-ramka-na-es-za-noviya-programen-period.html", "text": "В Шумен се проведе обществен дебат по многогодишната финансова рамка (МФР) на Европейския съюз (ЕС) и регламентите на Европейската комисия (ЕК) към нея за новия програмен период (2021-2027 г.), предаде репортер на  Радио „Фокус“-Шумен . Събитието събра в конферентната зала на „Арена“-Шумен експерти по европейски проекти, представители на местната власт, на бизнеса, на неправителствени организации, на Шуменския университет, еколози и др. Форумът бе насочен към представяне на фондовете през новия програмен период. Водещи на срещата бяха Иван Капралов, омбудсман на Община Шумен, и Галина Минчева, управител на Областния информационен център. Фьодор Салмов от Дирекция „Централно Координационно звено“ Администрация на Министерски съвет презентира многогодишната  финансова рамка на Европейския съюз (ЕС) за периода (2021-2027 г.) и предложението на ЕК за Регламент за ЕСФ+.  \r\n„В момента сме на етап на предложение на Европейската комисия за размер на МФР. Предстои Съветът да постигне съгласие но него, парламентът също и ако Съветът и парламентът нямат различия в своите позиции, МФР ще бъде факт. Преговорният процес е дълъг и сложен, тъй като 28 държави, отскоро ще бъдат 27, защитават своите интереси и компромисът е изключително труден. Всички държави трябва да са съгласни с предложението на Комисията, т.е. всяка една държава може да блокира преговорния процес. Размерът на МФР за следващия период 1 279 милиарда евро, всички имахме очаквания да бъде по-голям, но ЕК предложи това на масата за преговорите“, заяви Салмов. Той говори за основните предпоставки за това - излизането на Великобритания от ЕС, кризата с мигрантите, и сигурността, очерта и  ключовите елементи, залегнали в предложението на ЕК. В началото на събитието бе отправено видеообръщение от еврокомисаря Мария Габриел. Участниците във форума бяха поздравени и от областния управител на Шумен проф. Стефан Желев.  „Времето показа, че една голяма част от общините използват европейското финансиране, възползват се от него и поправят своята инфраструктура, влагат средства по отношение на образованието  и т. н.“, заяви проф. Желев.   \r\nТой даде пример с малка община от област Шумен, с около 500 000 лв. годишен бюджет, която за 10 години е привлякла около 20 000 лв. външно финансиране. „Друг пример - в област Шумен предстои големият проект във водния сектор на стойност около 105 млн. лв. с подмяна на довеждащия водопровод, построяване на пречиствателна станция за питейни води, подновяване на ВиК инфраструктура в две общини- Шумен и Нови пазар. Финансовата рамка ще бъде по-тясна, поради Брекзит, но това, което засега е потвърдено че финансирането за България ще бъде увеличено с 8% в сравнение с договореното за 2014-2020 г. Това са добри новини, и общините, и централната власт, и бизнесът имат опит и ще се възползват от тези възможности“, заяви проф. Желев. \r\nИвелина ИВАНОВА", "date": "2018.10.17", "title": "Шумен: В града се проведе обществен дебат по общата рамка на ЕС за новия програмен период"}
{"url": "http://www.focus-news.net/news/2018/10/17/2579511/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“-Пирин  от Областно пътно управление-Благоевград. Към момента няма данни за образуване на големи колони от автомобили. Натоварен е трафикът и по второкласен път 19 Симитли – Гоце Делчев. През деня няма регистрирани тежки пътни инциденти в областта. Повишена е опасността от падащи камъни в Кресненското дефиле и в района на прохода Предел. Движението по третокласен път 198 в участъка от град Петрич до село Първомай, от километър 74 до километър 77, трябва да се извършва с повишено внимание. Причината е изсичане и кастрене на дървета. Движението се регулира от сигналисти. Шофьорите е необходимо да преминават през участъка със съобразена скорост в свободната лента, съобразно създадената организация, до 19 октомври. \r\nНатоварен е трафикът в централна градска част в областния център, на места се образуват колони от автомобили. До този момент няма регистрирани катастрофи в града. Задръствания се образуват в района на жп гарата и автогарата в посока първи корпус на ЮЗУ „Неофит Рилски“ и на кръговото кръстовище при Зърнени храни. Натоварено е движението и по булевардите „Св. Димитър Солунски“ и „Васил Левски“, както и по улиците „Менча Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата й част е преустановено и затова се използват обходни маршрути. \r\nЛора КАЛЧЕВА", "date": "2018.10.17", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/10/17/2579509/pregled-na-mezhdunarodnite-novini-do-18-chasa-agentsiya-fokus.html", "text": "Председателят на основната македонска опозиционна партия ВМРО-ДПМНЕ Християн Мицковски отговори на писмото на Уес Мичъл, в което помощник-държавният секретар на САЩ за Европа и Евразия изрази разочарованието си от позицията на ръководството на фракцията и го призова да спре натиска върху депутатите от опозицията и да им позволи да гласуват „по съвест“ на предстоящия вот в парламента за приемане на конституционните промени, произтичащи от договора за името с Гърция.  Скопският телевизионен „Канал 5“  публикува целия отговор на Мисковски: \r\n„Прочетох с особено внимание Вашето писмо и бих искал да използвам тази възможност да Ви благодаря за подкрепата, която моята родина получава от вас за евроатлантическия й път, който е от стратегически интерес за моята страна и гражданите на моята страна. Надявам се много скоро „Република Македония“ да бъде част от семействата на ЕС и НАТО, но горда и достойна, а не унижена, обезличена и омаловажена. \r\nВ продължение на това писмо бих искал да изтъкна няколко факта, а именно това, че преговорният процес беше воден без съгласие и авантюристично, а освен това беше скрит от обществеността. В него нямаше истинска стратегия и имаше лъжливи обещания. В целия преговорен период, ние, като най-голяма политическа сила, бяхме изключени от детайлите, бяхме извън процеса и никой не се консултира с нас. Подчертавам това, защото това решение, което се дискутира, е решение, което принадлежи на властовите субекти и до същото не се е стигнало чрез консенсус, в период и момент, когато такъв консенсус се иска и от опозицията. \r\nПо-нататък, правителството, узурпирайки процеса, наложи манипулативен и многозначителен въпрос на референдума, което включваше НАТО и ЕС. Моите ясни предположения бяха, че въпросът нарочно е с много значения и объркващ и че трябва да бъдат зададени два отделни въпроса, единият от които да се отнася само до приемането или неприемането на договора, а другият да позволи на гражданите да изразят волята си дали искат членство в НАТО и ЕС, което според моето дълбоко убеждение е наш стратегически интерес. Отново ВМРО-ДПМНЕ не бе разбран от правителството, което реши да продължи процеса без консенсус с опозицията. \r\nЦелият този процес изобилства с погрешни оценки, фалшиви надежди и напразни очаквания, които, за жалост, са продукт на правителството, което лъжеше и цялата международна общност, че ще изпълни нещо, което не е в състояние да изпълни. \r\nУважаеми г-н Мичъл, \r\nТози договор вреди на интересите на моята нация и родина като такъв е неприемлив за ВМРО-ДПМНЕ и огромното мнозинство от гражданите на Република Македония, което впрочем и се видя на последния референдум, на който, независимо от бруталното и агресивно пълнене на кутиите от страна на хора, близки до правителството,  все пак накрая те не успяха в намерението си и не бяха дори близо до условията, за да бъде признат референдумът за успешен. Имаме места, където брутално и насилствено се пълнеха кутии и там явката е по-голяма от 90%, докато дългогодишната средна стойност не надвишава 45%. Това ли са ценностите, в които трябва да повярваме? Нима това е начина, по който трябва да се унищожават демократическите придобивки, които развихме през годините на независима, суверенна и самостоятелна Република Македония? Нима трябва да остана ням при въпросите на моите студенти, които дават примери за опровергаване на законите на физиката с гласуване на всеки 5 секунди? Това европейските ценности ли са, когато гражданите доживяха да бъдат директно заплашвани от властта да излязат и да гласуват, когато лица от властта са представяни измамно и когато се нарушава от пропаганда денят за размисъл преди референдума. А да не говоря за стотиците дисциплинарни мерки, репресии, санкции и уволнения на служители в държавната администрация, които не подкрепиха споразумението, или пък продължаването на политическите преследвания срещу инакомислещите, нещо, което за нас стана ежедневие и навик, с който се научихме да живеем в нашето общество. Нима трябва да премълчим факта, че всички институции мълчат за това, което се случваше в деня на референдума и за това, което го последва? \r\nОтговорът е еднозначен, отказвам да приема това и не само отказвам, но и яростно ще се съпротивлявам с всичките си знания, капацитет и демократически инструменти срещу такива явления. Това не е Македония, в която искаме да живеем. \r\nПродължавам и наистина не мога да повярвам как това ще допринесе за стабилността, мира и сигурността, приемането на договор, който: \r\n1.\tБе отхвърлен от огромното мнозинство на референдума, \r\n2.\tС който се променя Конституцията, с цел промяна на конституционното име на държавата \r\n3.\tС който се обезсилват всички права, придобити от Република Македония, като \r\nА) резолюцията на ООН за приемане на Република Македония от 1993 година Б) временната спогодба с Гърция от 1995 година и в) Хагското решение в полза на Македония от 2011 година. \r\n        4. в който, според член 8 от договора се предвижда формиране на смесена комисия между Република Македония и Гърция, която ще има задача да ревизира историята, археологията и образованието, тайно изтривайки идентичността на моята страна \r\n          5. с който страната се отказва от грижата за македонските малцинства в други страни, но същевременно се отказва и от македонците в диаспората. \r\nЩо се отнася до действията на парламентарната група на ВМРО-ДПМНЕ по отношение на конституционните промени, които в момента са в парламентарна процедура, те са плод на досегашната ни позиция, че не можем да приемем споразумението и която бе приета единодушно, включително и депутатската група, а въз основа и на легитимността от проведения референдум. \r\nИ мога да ви уверя, че ако има някакви информации за закани, изнудване и каквито и да било опити за оказване на влияние върху тяхното решение и решението на всеки отделен депутат, то те идват от кръгове и лица, които не са част от структурите на моята партия. Не приемам такъв начин на действие и го осъждам. \r\nВ много случаи предупреждавахме обществото и нашите международни приятели, а същото посочваме и днес, този процес е възложен на човек, който не е искрен в намеренията си и обещава неща, които не може да изпълни. При това знаменосецът на тази идея е свързан с десетки афери, подозрения за извършени престъпления и отсъствие на всякаква воля за разрешаване на случаите на корупция и прилагане на истинско върховенство на закона. Впрочем, факторът време показа, че най-големият фактор за това страната да влезе в криза е именно първият човек в правителството. \r\nКато приятел на вашата страна оценявам високо вашата ангажираност да помогнете на процеса, и като човек, който се е образовал и работил в страните от ЕС и изцяло споделя тези западни ценности, искам заедно да градим бъдещето на моята родина, на базата на принципи и честни отношения. Но аз също така съм човек, който вярва силно в основните придобивки на цивилизацията, да се самоопределям като македонец и да назовавам моята родина Република Македония\". \r\n*** Близо 35% от гърците живеят на прага на бедността, сочат новите данни от изследване на Европейската статистическа служба Евростат, предава  Greek Reporter . \r\nПо-точно, 20,1% от гражданите на южната ни съседка са под границата на бедността, а 14,6% са застрашени да влязат в тази група. \r\nСъгласно данните на Евростат, само румънците и българите са в по-зле, като при тях числата са съответно 35,7 и 38,9 процента. Тенденцията при тези две страни обаче е към намаляване на бедността. \r\nИзданието коментира, че финансовата криза има силно влияние върху ситуацията в Гърция, като преди десет години съответният показател е бил 28,1%, малко по-висок от средния за Европа по това време – 23.7%. \r\nСега усредненото ниво на бедността в Съюза е паднало до 20,3%, а това в южната ни съседката е много по-голямо, като 3,7 милиона от гражданите на страната са бедни, или са на границата да попаднат в тази група. \r\nСтатистиката от изследването показва, че хората в Гърция, Нидерландия и Естония са обеднели най-много за последната година, а най-малко – тези в Полша, благодарение на високия растеж и големия брой на емигрантите. \r\nЩо се отнася до Кипър, на острова бедните са започнали да намаляват – от 28,9% през 2015 година до 25,2% през 2018-а. \r\n*** Премиерът на Гърция Алексис Ципрас заяви в сряда, че е „решен“ да запази договора за името с Македония, независимо от оставката на външния министър Никос Коцияс, предава  AFP . \r\n„Решен съм да направя каквото мога, за да запазя успешния завършек на спора за името чрез историческия договор от Преспа“, заяви гръцкият министър-председател пред журналистите. \r\n*** Министър-председателят на Гърция Алексис Ципрас заяви в сряда, че поема Министерството на външните работи след оставката на Никос Коцияс, за да осигури успешното прилагане на споразумението за името с Македония, пише  онлайн изданието на Kathimerini . \r\nВ изказване пред журналистите в своята резиденция Максимос, премиерът призова политическите сили в Македония да подкрепят конституционните промени след завършването на дебата, който се провежда в момента в парламента на страната и добави, че Гърция няма да допусне членството на Скопие в международните институции под името „Република Македония“. \r\nЦипрас благодари на Коцияс за „безценния му принос през всички тези години за повишаването на геополитическата роля на страната“. \r\nМинистър-председателят обаче добави, че „няма да толерира извъртания и обслужване на лични интереси“. \r\n„Катимерини“ припомня, че Коцияс си подаде оставката като Министър на външните работи в сряда един ден след напрегната среща на кабинета, по време на която той е влязъл в конфронтация с министъра на отбраната Панос Каменос относно Преспанското споразумение. Лидерът на младшия коалиционен партньор „Независимите гърци“ (АНЕЛ) е против договора със Скопие. \r\nСъгласно твърденията на източници на изданието, Коцияс се е почувствал предаден, след като Ципрас не го е подкрепил в спора с Каменос. Според твърденията, по време на заседанието на кабинета във вторник, министърът на отбраната е обвинил външния министър в неразумно управление на тайните средства на ведомството му и в това, че е човек на американския милиардер Джордж Сорос. \r\nИзточници, близки до Коцияс, са разкрили, че той се е почувствал „дълбоко оскърбен“ от нападките. \r\nВ „туит“ след оставката, Коцияс посочи, че Ципрас и още няколко министри са „решили с кого да бъдат“, след което цитира гръцкия поет Динос Кристианопулос: „Те направиха всичко възможно, за да ме погребат – Но забравиха, че аз съм семе“. \r\n***  Министърът на външните работи на Гърция Никос Коцияс подаде оставка, предава  AFP ,  като уточнява, че оттеглянето му бе предшествано от разгорещен спор за договора за името на Македония. \r\n„Министър-председателят Алексис Ципрас прие оставката на външния министър“, се казва в изявление на кабинета на гръцкия премиер. Уточнява се, че именно Ципрас ще поеме временно функциите на външен министър. \r\n***  По данни на скопската  „1ТВ“  депутатите от опозиционната ВМРО-ДПМНЕ са се отказали от парламентарния дебат за конституционните промени. В Събранието на Република Македония тече третия ден на разискванията с единствена точка в дневния ред предложението на правителството за изменения на Основния закон на страната. \r\nДепутатът от „Демократичен съюз за интеграция“ Бранко Манойловски се обърна от парламентарната трибуна с призив за амнистия на всички обвинени членове и партийни активисти на опозиционната ВМРО-ДПМНЕ. „Бъдете практични, скъпи деца“, заяви Манойловски, като подчерта, че подобен ход би бил „по-евтин“ за Македония. \r\nПанчо Минов говори от трибуната като представител на „Коалиция за по-добра Македония“, която е против конституционните промени. Той издигна няколко предложения, включително приемането на името „Северна Македония за домашна употреба\", която да бъде приложена след членството на Македония в ЕС и НАТО. В отговор министърът на външните работи Никола Димитров заяви, че възобновяването на процеса е рисковано начинание и че прилагането на името Северна Македония ще бъде постигнато с процеса на ратификация в Гърция. \r\n***  Депутатът от „Демократичен съюз за интеграция“ Бранко Манойловски се обърна от парламентарната трибуна с призив за амнистия на всички обвинени членове и партийни активисти на опозиционната ВМРО-ДПМНЕ. Държавата трябва да ги защити, за да може да гласуват свободно. Целта е, съгласно думите на Манойловски, ЕС, НАТО, високи заплати, добра икономика и навременни пенсии; всичко останало, твърди депутатът, е второстепенно, предава македонският  „Фокус“ . \r\n„ВМРО-ДПМНЕ са прекрасни хора, но те зависят от партията, бих искал да предложа нещо практично. За всеки член на ВМРО, който ще гласува предложението за конституционни промени, държавата трябва да стои зад него, да гарантира бъдещето му, но първо ще трябва да гласува и да бъде известно кой ще гласува. Да се амнистират всички грешници, амнистия за всички, по-евтино е, всичко останало е скъпо, стаите в затворите са скъпи. Дайте им амнистия, изтърпяха много. Нека да бъдем практични. По-евтино е да им се помогне, да застанем зад тях, за да гласуват свободно“, подчерта Манойловски. \r\n***  Първият заместник на началника на Росгвардия Сергей Меликов определи експлозията в Политехническия колеж в град Керч като „терористичен акт“, предава  TACC . \r\n„Трагичните събития, които се случиха в Керч, засягат и Росгвардия. Ние сме участници в изпълнението на онези задачи, определени ни като нормативна база. Мога да кажа, че подразделенията на Росгвардия изпълняват функции при изпълнение на последиците от този терористичен акт“, заяви Меликов пред журналисти. \r\nСъгласно думите му, в учебното заведение е задействано самоделно взривно устройство. „Причината е експлозия на самоделно взривно устройство“, подчерта Меликов. \r\nПо-рано се разглеждаше версия за експлозия на газова бутилка, но по-късно стана ясно, че сградата не е газифицирана. Загиналите при инцидента са най-малко 10, а пострадалите – около 50, като 20 от тях са хоспитализирани с наранявания от различна степен. \r\nНа място работят медицински екипи, полиция, спасители и инженери. \r\n***  В последните дни всички погледи са обърнати към опозиционната ВМРО-ДПМНЕ с надеждата, че нейните депутати ще покажат отговорност в парламента на Македония и ще подкрепят на конституционните промени, произтичащи от договора за името. Във вторник помощник-държавният секретар на САЩ за Европа и Евразия, Уес Мичъл, изрази „разочарованието на САЩ от позициите на лидерите на ВМРО-ДПМНЕ, както по отношение на референдума, така и във връзка със стъпките в парламента за промяна на Конституцията\". \r\n„Призовавам Ви да създадете пространство за депутатите от Вашата коалиция да решат как ще гласуват за конституционни промени, освободени от заплахи от насилие, отмъщение или друга форма на принуда\", заяви Мичъл в писмо до лидера на ВМРО ДПМНЕ. \r\nВ разговор с местната редакция на  Deutsche Welle  Християн Мицковски обяснява, че „в рамките на деня\" ще коментира/отговори на писмото. Но той има позиция по отхвърлената му молба да се обърне към депутатите в парламента. DW : Какво е това, което досега не сте съобщили или не можете да кажете на пресконференция с видеообръщение, че да настоявате за трибуната в парламента? Християн Мицковски : Бъдете търпеливи, днес - утре ще чуете забранената реч и всичко, което искам да кажа на обществото като моето послание. DW:  Защо я определяте като „забранена реч\", когато в Правилника за дейността на парламента не се предвижда възможността за Ваше обръщение? Християн Мицковски : Знам, че в парламента досега много хора, които не са били народни представители, са имали право да говорят. През изминалия период речи изнесоха Могерини, Столтенберг ... Щом чуждестранни представители може да се обърнат, не разбирам защо не може да се обърне и лидерът на основната опозиционна партия? В края на 90-те години и студентите можеха да говорят, имаме и много други примери. А само един ден по-рано от министър-председателя чухме послания за помирение, прошка... DW:  Но Заев не е домакин в парламента, той не може да ви покани... Християн Мицковски : Въпреки това, публиката ще чуе посланието ми много бързо чрез забранената реч. DW:  В контекста на помирението, Вашият вицепредседател Митко Янчев заяви, че е необходима амнистия на обвиняемите за 27 април. Съгласни ли сте с тази позиция?  Християн Мицковски : Ние ясно заявихме позицията на партията. Това, което каза Янчев, е личното му отношение. Ние чухме същото от министър-председателя. Това предложение не е честно.  Ние вярваме в справедливостта и правосъдието и не признаваме никаква търговия със закона и справедливостта. Обвиняемите са невинни жертви на политическо преследване от Зоран Заев и СДСМ. В речта си Заев имаше възможност да се извини публично на тях и на техните семейства за всичко, което те понесоха през изминалата година, но той реши в неговия манипулативен стил да поставя условия - подкрепете споразумението с Гърция и след това ще има амнистия. Срам ... DW : Да се извини на онези, които влязоха в парламента с намерението да убият? Християн Мицковски : Доколкото ми е известно, за това има вече осъдени лица. Говоря за депутати, художници, обикновени граждани, невинни жертви ...  DW : Има ли шанс със Заев да намерите общ език за Договора от Преспа? Християн Мицковски : Има възможност да се заключи, че споразумението е мъртва. Всяко по-нататъшно изнасилване на този процес ще произведе допълнително напрежение и поляризация в обществото, а единственият виновник за това е Зоран Заев, който обещаваше нещо, което не може да изпълни. Как се провали предложението на Илинденска Македония? Ципрас каза, че няма 151 депутати, които ще приемат това предложение, т.е. че в гръцкия парламент няма мнозинство. Защо Заев не каза: „Аз нямам мнозинство от две трети и не приемам предложението Република Северна Македония\"! DW : Представителите на стратегическите приятели на Македония, включително и от върха на Европейската народна партия, предупредиха, че ако се провали Договорът от Преспа, Вие, като опозиция, ще поемате цялата отговорност за това. Християн Мицковски : Отговорността е на онези, които не доведоха докрай Преспанското споразумение. Не опозицията водеше преговорите, която съсипа договора, която провали референдума. Правителството ръководеше, прилагаше процеса, и в крайна сметка го съсипа. Ето защо единственият, който носи отговорност, е Зоран Заев. Той подходи авантюристки, надменно, без да изготви обстановка прие нещо, което на никого преди това не му е хрумвало да приеме, и по-голямата част гражданите в двете страни си казаха своето мнение. В Македония имаме катастрофален референдум, а в съседна Гърция имаме над 70% от гражданите, които не приемат споразумението. Криво засадено дърво расте накриво. DW : Международната общност не вижда вина у Заев. Поздравиха го за сделката, постигната с Ципрас. Християн Мицковски : Казвам моето мнение. Това беше „План А“ от Зоран Заев. Това не беше „План А“ на опозицията. DW : И какъв е вашият „План А“? Християн Мицковски : Да няма изменения в Конституцията, за да се промени конституционното име.  DW : Източници от своя страна твърдят, че инкогнито сте били в Белград на среща със сръбския президент Александър Вучич, веднага след завръщането си от Москва. Твърди се, че на тази среща е трябвало да бъде предадена конкретно съобщение от Путин, но и поздравления за отношението на македонската опозиция към референдума ... Християн Мицковски :  (Смях) Категорично отричам, че съм имал среща с Вучич. Наистина бях на еднодневно посещение в Белград, но случаят беше напълно личен. Между другото, в деня, когато бях в Белград, Вучич посети Казахстан, така че отново отричам такива завъртания и спекулации. Когато имам среща с Вучич, тя ще бъде официална и прозрачна. Ние не сме контрабандисти, за да се крием, ние сме председатели на две сестрински партии, които се срещнаха и ще се срещнат в бъдеще. \r\n***  Най-малко 10 души са загинали при експлозия в Политехническия колеж в град Керч на Кримския полуостров, заяви за  РИА Новости   представител на аварийните служби. \r\nПо данни на източника при инцидента има около 50 пострадали, като 20 от тях са хоспитализирани с наранявания от различна степен. \r\n„Взривът е избухнал в столовата, причината засега не е известна, установяват я специалисти“, разкри източникът на агенцията, като подчерта, че като най-вероятна версия се разглежда експлозия на газова бутилка.  \r\nНа място работят медицински екипи, полиция, спасители и инженери.", "date": "2018.10.17", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/17/2579514/discovereu-12-000-dopalnitelni-bileta-za-bezplatno-patuvane-na-mladezhi-v-es.html", "text": "След успеха на първото издание на DiscoverEU, Европейската комисия организира нов тур за безплатно пътуване с влак в Европа.  \r\nКандидатстването ще започне на 29 ноември 2018, а крайният срок за кандидатстване ще бъде до 11 декември 2018 г. Самото пътуването в Европа ще се състои в периода между 15 април и 31 октомври 2019 г. През изминалото лято инициативата събра хиляди млади хора, които се срещнаха за пръв път и поеха на европейско пътешествие, при което споделиха пътуване, дом и незабравими преживявания, съобщава  пресслужбата на Европейската комисия . \r\nКой може да кандидатства и как?  \r\n•\tКандидатите трябва да са навършили 18 години на 31 декември 2018 г. и да имат готовност за пътуване между 15 април и 31 октомври 2019г. за период от 30 дни.  \r\n•\tПри интерес, кандидатстването става чрез Европейския младежки портал.  \r\n•\tЕкспертна комисия ще подбере победителите измежду всички кандидати.  \r\n•\tКандидатите ще бъдат уведомени за резултатите в средата на януари 2019 г.  \r\nОдобрените ще могат да пътуват индивидуално или в група от максимум пет души. По правило, те ще пътуват с железопътен транспорт, но за да се осигури по-добър достъп на континента, участниците могат да използват и алтернативни видове транспорт, като например автобуси, фериботи или, по изключение, самолети. Това гарантира, че младите хора, живеещи в отдалечени райони или на острови, част от ЕС, също ще имат шанс да участват.", "date": "2018.10.17", "title": "DiscoverEU: 12 000 допълнителни билета за безплатно пътуване на младежи в ЕС"}
{"url": "http://www.focus-news.net/news/2018/10/17/2579512/api-na-18-oktomvri-ot-900-do-1830-ch-shte-se-izvarshvat-remonti-mezhdu-38-mi-i-39-ti-km-na-am-hemus.html", "text": "На 18 октомври, от 9:00 до 18:30 ч. ще се извършват ремонтни работи в част от активната и изпреварващата лента между  38-ми и 39-ти км на АМ „Хемус“, в посока София. Това съобщиха от пресцентъра на  Агенция \"Пътна инфраструктура\" . Предвидeните дейности са част от мерките, които се предприемат за подготовка на пътната инфраструктура за предстоящата зима. \r\nНеобходимо е шофьорите да карат внимателно, като спазват стриктно въведената организация на движение, поставените пътни знаци и ограничението на скоростта. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.17", "title": "АПИ: На 18 октомври, от 9.00 до 18.30 ч. ще се извършват ремонти между 38-ми и 39-ти км  на АМ „Хемус\""}
{"url": "http://www.focus-news.net/news/2018/10/17/2579516/sliven-mokri-po-usoynite-mesta-sa-patishtata-v-oblastta.html", "text": "Мокри по усойните места са пътищата в Сливенска област. Движението е натоварено. Ремонти се извършват по планинските пътища в района на Котел и в община Нова Загора, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.17", "title": "Сливен: Мокри по усойните места са пътищата в областта"}
{"url": "http://www.focus-news.net/news/2018/10/17/2579517/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 16°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.17", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/10/17/2579515/prof-georgi-kamarashev-zam-kmet-veliko-tarnovo-nad-1700-sa-pametnitsite-na-kulturata-na-teritoriyata-na-obshtinata.html", "text": "Над 1700 са паметниците на културата на територията на Великотърновска община. Голяма част от тях – около 700, са концентрирани в старопрестолния град. Това каза в предаването  „Царевград Търнов – славата и величието на България“  на  Радио „Фокус“  зам.-кметът проф. Георги Камарашев. Поради този факт, по думите му е трудно да се каже колко от тях имат нужда от ремонт и реконструкция.   \r\n„Това е едно голямо културно наследство и е много трудно да се каже колко от тях са останали да бъдат ремонтирани, възстановени, реставрирани, обезопасени и т.н. Но, мога да кажа, че работим настъпателно в тази посока“, подчерта зам.-кметът на Велико Търново и допълни, че процедурата за ремонт на подобни паметници е изключително тромава и се чакат законови промени за нейното улесняване. Въпреки това според Камарашев подобна рамка трябва да има, защото в противен случай културно-историческото наследство ще бъде трайно загубено. \r\nЛуиза ТРАНЧЕВА", "date": "2018.10.17", "title": "Проф. Георги Камарашев, зам.-кмет Велико Търново: Над 1700 са паметниците на културата на територията на общината"}
{"url": "http://www.focus-news.net/news/2018/10/17/2579508/hristiyan-mitskovski-otgovori-na-pismoto-na-ues-michal-dogovorat-e-nepriemliv-za-vmro-dpmne.html", "text": "Председателят на основната македонска опозиционна партия ВМРО-ДПМНЕ Християн Мицковски отговори на писмото на Уес Мичъл, в което помощник-държавният секретар на САЩ за Европа и Евразия изрази разочарованието си от позицията на ръководството на фракцията и го призова да спре натиска върху депутатите от опозицията и да им позволи да гласуват „по съвест“ на предстоящия вот в парламента за приемане на конституционните промени, произтичащи от договора за името с Гърция.  Скопският телевизионен „Канал 5“  публикува целия отговор на Мисковски: \r\n„Прочетох с особено внимание Вашето писмо и бих искал да използвам тази възможност да Ви благодаря за подкрепата, която моята родина получава от вас за евроатлантическия й път, който е от стратегически интерес за моята страна и гражданите на моята страна. Надявам се много скоро „Република Македония“ да бъде част от семействата на ЕС и НАТО, но горда и достойна, а не унижена, обезличена и омаловажена. \r\nВ продължение на това писмо бих искал да изтъкна няколко факта, а именно това, че преговорният процес беше воден без съгласие и авантюристично, а освен това беше скрит от обществеността. В него нямаше истинска стратегия и имаше лъжливи обещания. В целия преговорен период, ние, като най-голяма политическа сила, бяхме изключени от детайлите, бяхме извън процеса и никой не се консултира с нас. Подчертавам това, защото това решение, което се дискутира, е решение, което принадлежи на властовите субекти и до същото не се е стигнало чрез консенсус, в период и момент, когато такъв консенсус се иска и от опозицията. \r\nПо-нататък, правителството, узурпирайки процеса, наложи манипулативен и многозначителен въпрос на референдума, което включваше НАТО и ЕС. Моите ясни предположения бяха, че въпросът нарочно е с много значения и объркващ и че трябва да бъдат зададени два отделни въпроса, единият от които да се отнася само до приемането или неприемането на договора, а другият да позволи на гражданите да изразят волята си дали искат членство в НАТО и ЕС, което според моето дълбоко убеждение е наш стратегически интерес. Отново ВМРО-ДПМНЕ не бе разбран от правителството, което реши да продължи процеса без консенсус с опозицията. \r\nЦелият този процес изобилства с погрешни оценки, фалшиви надежди и напразни очаквания, които, за жалост, са продукт на правителството, което лъжеше и цялата международна общност, че ще изпълни нещо, което не е в състояние да изпълни. \r\nУважаеми г-н Мичъл, \r\nТози договор вреди на интересите на моята нация и родина като такъв е неприемлив за ВМРО-ДПМНЕ и огромното мнозинство от гражданите на Република Македония, което впрочем и се видя на последния референдум, на който, независимо от бруталното и агресивно пълнене на кутиите от страна на хора, близки до правителството,  все пак накрая те не успяха в намерението си и не бяха дори близо до условията, за да бъде признат референдумът за успешен. Имаме места, където брутално и насилствено се пълнеха кутии и там явката е по-голяма от 90%, докато дългогодишната средна стойност не надвишава 45%. Това ли са ценностите, в които трябва да повярваме? Нима това е начина, по който трябва да се унищожават демократическите придобивки, които развихме през годините на независима, суверенна и самостоятелна Република Македония? Нима трябва да остана ням при въпросите на моите студенти, които дават примери за опровергаване на законите на физиката с гласуване на всеки 5 секунди? Това европейските ценности ли са, когато гражданите доживяха да бъдат директно заплашвани от властта да излязат и да гласуват, когато лица от властта са представяни измамно и когато се нарушава от пропаганда денят за размисъл преди референдума. А да не говоря за стотиците дисциплинарни мерки, репресии, санкции и уволнения на служители в държавната администрация, които не подкрепиха споразумението, или пък продължаването на политическите преследвания срещу инакомислещите, нещо, което за нас стана ежедневие и навик, с който се научихме да живеем в нашето общество. Нима трябва да премълчим факта, че всички институции мълчат за това, което се случваше в деня на референдума и за това, което го последва? \r\nОтговорът е еднозначен, отказвам да приема това и не само отказвам, но и яростно ще се съпротивлявам с всичките си знания, капацитет и демократически инструменти срещу такива явления. Това не е Македония, в която искаме да живеем. \r\nПродължавам и наистина не мога да повярвам как това ще допринесе за стабилността, мира и сигурността, приемането на договор, който: \r\n1.\tБе отхвърлен от огромното мнозинство на референдума, \r\n2.\tС който се променя Конституцията, с цел промяна на конституционното име на държавата \r\n3.\tС който се обезсилват всички права, придобити от Република Македония, като \r\nА) резолюцията на ООН за приемане на Република Македония от 1993 година Б) временната спогодба с Гърция от 1995 година и в) Хагското решение в полза на Македония от 2011 година. \r\n        4. в който, според член 8 от договора се предвижда формиране на смесена комисия между Република Македония и Гърция, която ще има задача да ревизира историята, археологията и образованието, тайно изтривайки идентичността на моята страна \r\n          5. с който страната се отказва от грижата за македонските малцинства в други страни, но същевременно се отказва и от македонците в диаспората. \r\nЩо се отнася до действията на парламентарната група на ВМРО-ДПМНЕ по отношение на конституционните промени, които в момента са в парламентарна процедура, те са плод на досегашната ни позиция, че не можем да приемем споразумението и която бе приета единодушно, включително и депутатската група, а въз основа и на легитимността от проведения референдум. \r\nИ мога да ви уверя, че ако има някакви информации за закани, изнудване и каквито и да било опити за оказване на влияние върху тяхното решение и решението на всеки отделен депутат, то те идват от кръгове и лица, които не са част от структурите на моята партия. Не приемам такъв начин на действие и го осъждам. \r\nВ много случаи предупреждавахме обществото и нашите международни приятели, а същото посочваме и днес, този процес е възложен на човек, който не е искрен в намеренията си и обещава неща, които не може да изпълни. При това знаменосецът на тази идея е свързан с десетки афери, подозрения за извършени престъпления и отсъствие на всякаква воля за разрешаване на случаите на корупция и прилагане на истинско върховенство на закона. Впрочем, факторът време показа, че най-големият фактор за това страната да влезе в криза е именно първият човек в правителството. \r\nКато приятел на вашата страна оценявам високо вашата ангажираност да помогнете на процеса, и като човек, който се е образовал и работил в страните от ЕС и изцяло споделя тези западни ценности, искам заедно да градим бъдещето на моята родина, на базата на принципи и честни отношения. Но аз също така съм човек, който вярва силно в основните придобивки на цивилизацията, да се самоопределям като македонец и да назовавам моята родина Република Македония\". Агенция \"Фокус\" припомня: \r\nА ето го и писмото на Уес Мичъл до Християн Мицковски от вторник, 16 октомври: „Както вече сме казали, САЩ вярват силно, че Договорът от Преспа между Македония и Гърция е историческа възможност за Македония да си осигури по-светло бъдеще и да допринесе за регионалната сигурност и просперитет. Във връзка с твърденията, че е било възможно да се постигне някакъв „по-добър договор“, ние не вярваме, че това е възможно. Този договор изискваше компромис и от двете страни. Това е нещо, което вероятно няма да се повтори с години, ако не и с десетилетия. \r\nНяма да Ви изненада това, че ние сме разочаровани от позициите на ръководството на ВМРО-ДПМНЕ, както по отношение на референдума, така и във връзка с ходовете в парламента за промяна на Конституцията. Още от самото основаване на Македония, гражданите от всички общности и партии, включително и Вашата, силно подкрепят влизането на страната в НАТО и ЕС. Сега парламентът е на ред да направи следващия, решаващ ход. Призоваваме ви да дадете място, публично и частно, на депутатите от вашата коалиция да решат как да гласуват за конституционните промени, освободени от закани и насилие, отмъщение или други форми на принуда. \r\nТова е важен исторически момент за Вашата страна, момент, който изисква смело лидерство и зрелост. Като истински приятел и поддръжник на Македония, Ви призовавам да оставите настрана партийните интереси с цел реализиране на общите стратегически интереси и осигуряване на по-светло бъдеще за вашите граждани в европейското семейство на народите“. \r\nПревод и редакция:", "date": "2018.10.17", "title": "Християн Мицковски отговори на писмото на Уес Мичъл: Договорът е неприемлив за ВМРО-ДПМНЕ"}
{"url": "http://www.focus-news.net/news/2018/10/17/2579519/varna-mokri-na-mesta-sa-patnite-nastilki-na-teritoriyata-na-oblastta-zaradi-slabi-valezhi-ot-dazhd.html", "text": "Мокри на места са пътните настилки на територията на Варненска област заради слаби валежи от дъжд, предаде репортер на  Радио „Фокус“ – Варна . По данни на Агенция „Пътна инфраструктура“ по направлението от км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В посока Бургас движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. Движението по път I-2 Русе – Варна от км 166+800 при Неофит Рилски до км 186+000 при Слънчево се осъществява с повишено внимание поради полагане на хоризонтална маркировка. Продължават ремонтните дейности по участъци от третокласната пътна мрежа в областта.  По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.17", "title": "Варна: Мокри на места са пътните настилки на територията на областта заради слаби валежи от дъжд"}
{"url": "http://www.focus-news.net/news/2018/10/17/2579518/volen-siderov-ataka-za-dolnoprobnata-lazha-che-sam-hodil-pone-edin-pat-v-mesetsa-na-spravka-v-saraite-na-dogan-shte-sadya-valentin-kasabov-do-dupka.html", "text": "За долнопробната лъжа, че съм ходил \"поне един път в месеца на справка в Сараите\" на Доган, ще съдя Валентин Касабов до дупка. Това се посочва в  позиция  на лидера на ПП \"Атака\" Волен Сидеров във връзка с изказване в предаването „Лице в лице” по БТВ, излъчено на 17 октомври 2018 г., на народния представител от НФСБ Валентин Кабасов - \"Лицето Сидеров\" поне веднъж в месеца ходи на справка в Сараите\".  В позицията си Сидеров определя изказването като \"долнопробна лъжа\". \"Никога не съм стъпвал в нито един от имотите на Доган. Призовавам ръководството на Националната служба „Охрана” (НСО) да потвърди с използваните от тях технически средства, че никога не съм ходил в т. нар. Сараи на Ахмед Доган. За долнопробната лъжа ще съдя Валентин Касабов до дупка\", заявява Волен Сидеров. \"Обръщам се и към ръководството на ДПС и лично към Ахмед Доган да потвърдят, че кракът ми не е стъпвал никога в т. нар. Сараи\", се казва още в позицията.", "date": "2018.10.17", "title": "Волен Сидеров, \"Атака\": За долнопробната лъжа, че съм ходил \"поне един път в месеца на справка в Сараите\" на Доган, ще съдя Валентин Касабов до дупка"}
{"url": "http://www.focus-news.net/news/2018/10/17/2579521/varna-tezhka-katastrofa-s-uchastieto-na-mototsikletist-e-stanala-na-bul-slivnitsa-vav-varna-dvizhenieto-v-rayona-zad-treta-gimnaziya-e-zatrudneno.html", "text": "Тежка катастрофа с участието на мотоциклетист е станала на бул. „Сливница“ във Варна, движението в района зад Трета гимназия в посока ул. „Пирин“е затруднено. Това съобщиха за  Радио „Фокус“ – Варна  от пресцентъра на Областната дирекция на МВР – Варна. Инцидентът е възникнал малко след 17.20 часа. Изясняват се детайли около произшествието, допълниха от полицията. По неофициална информация на очевидци на мястото на инцидента има покрито тяло. На този етап от полицията не потвърждават дали мотористът е загинал или е в тежко състояние. \r\nМарияна ВАЛЕНТИНОВА", "date": "2018.10.17", "title": "Варна: Тежка катастрофа с участието на мотоциклетист е станала на бул. „Сливница“ във Варна, движението в района зад Трета гимназия е затруднено"}
{"url": "http://www.focus-news.net/news/2018/10/17/2579520/ivan-totev-kmet-na-plovdiv-pod-5-mln-leva-s-dds-sa-sredstvata-za-oblagorodyavaneto-na-ploshtadnoto-prostranstvo-v-tsentara-na-grada.html", "text": "Пловдив. Под 5 млн. лева с ДДС са средствата за облагородяването на площадното пространство в Пловдив. Това каза кметът на Община Пловдив Иван Тотев по време на представяне на проекта за облагородяване на територията на пл.“Централен“, което се състоя в Дома на културата „Борис Христов“, предаде репортер на  Радио „Фокус“-Пловдив . „Сумата не само че не е голяма, но тя е много притеснителна. Ние ще имаме много ясен разчет за това какви средства могат да бъдат отделени за пешеходното пространство, след като знаем цената, която ще платим за съоръжението. Поне месец няма да знаем колко ще струва съоръжението“, каза още кметът. Проектът бе представен от архитект  Румяна Пройкова. Тя обясни, че обхватът му е на север- Одионът, главната улица и бул. „Княз Александър“, на запад- Цар-Симеоновата градина, юг- от ДНА, бившият Партиен дом и х-л „Тримонциум“ и на изток- бул. „Цар Борис III Обединител“. Основният елемент в проекта е самият площад. Водещата идея е обвързаност на разкритите архитектурни пространства с маркираните графически направления на цялостната структура на форумния комплекс върху настилките на съвременното ниво. Три са архитектурните пространства- форум Север, форум Изток и Юг и форум Запад. По думите й в техническото задание не се е изисквало разработка на форум Изток и Юг. Според становището на Министерството на културата трябва да се предвиди цялостна обвързаност на архитектурните пространства, да не служи за база на проектиране проектът на португалците, всички архитектурни обекти се ползват със същия статут като архитектурен резерват, като той има приоритет. \r\nПроектът, който Община Пловдив е защитила в Националния институт по паметници на културата, в Министерството на културата, е като идейна разработка, каза кметът Иван Тотев. От тази разработка трябва да се изготви технически проект, който трябва да се защити и да се разгледа отново в Министерството на културата. Между идейната разработка и техническият проект могат да бъдат нанесени корекции, направени от страна на Министерството. „Идеята за площада е да стъпим на римския форум, да бъде подчертано пространството. Идеята също е да влезем и в бюджета. Обхватът на проекта е много голям- от ул. „Гладстон“ до бул. „Цар Борис III Обединител“. По-голямата част от парите за проекта са за самото техническо съоръжение“, каза още Тотев. По думите му форум Юг и Изток не са влезли в заданието, тъй като в момента се работи по техническото задание, което Община Пловдив е съгласувала с Националния институт по паметници на културата преди Общината да купи имотите, които са били там. Купуването и придобиването на собствеността на форум Юг и Изток е след съгласуването на техническото задание с Националния институт и поради тази причина са извън обхвата на проекта.Следващата година ще се възложи на проектантския екип проектиране на двата форума. Кметът добави, че проектантският екип иска настилката да е със специфичен камък, с определени качества, шарка. Отделно има и срок на доставка,с което Общината трябва да се съобрази. Настилката ще бъде от естествен камък- гранити и мрамори. „Всичко, което е извън крепостната стена, се очаква да има некропол и сгради без експозиционна стойност. Там ще се поставят по-големи плочи“, каза още кметът. Предвижда се премахване на паркинга на бул. „Иван Вазов“, като по този начин ще се отвори площадното пространство към потока, който идва от централна гара.  Предвижда се също стесняване на пътното платно на бул. „Иван Вазов“ от ул. „Авксентий Велешки“ до ДНА, което ще се превърне в еднопосочно в посока центъра. По този начин тротоарите ще се разширят с около 3 метра от двете страни. Ще има две ленти- една за преминаване и една за преминаване в еднопосочно движение. Паркингът пред х-л „Тримонциум“ ще се запази, но ще се намали с около 30%. \r\nМария РУСЕВА", "date": "2018.10.17", "title": "Иван Тотев, кмет на Пловдив: Под 5 млн. лева с ДДС са средствата за облагородяването на площадното пространство в центъра на града"}
{"url": "http://www.focus-news.net/news/2018/10/17/2579524/gd-granichna-politsiya-trafikat-na-tovarni-avtomobili-e-intenziven-na-izhod-na-gkpp-kapitan-andreevo-lesovodunav-most-ruse-i-dunav-most-vidin-a-na-kulata-i-v-dvete-posoki.html", "text": "Трафикът на товарни автомобили е интензивен на изход на ГКПП \"Капитан Андреево\" и ГКПП \"Лесово\" на българо-турската граница, на ГКПП \"Дунав мост-Русе\" и ГКПП \"Дунав мост-Видин\" на границата с Румъния, а на ГКПП \"Кулата\" на българо-гръцката граница - и в двете посоки, по данни към 18.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.10.17", "title": "ГД \"Гранична полиция\": Трафикът на товарни автомобили е интензивен на изход на ГКПП \"Капитан Андреево\", \"Лесово\",\"Дунав мост-Русе\" и \"Дунав мост-Видин\", а на \"Кулата\" - и в двете посоки"}
{"url": "http://www.focus-news.net/news/2018/10/17/2579523/prof-georgi-kamarashev-zam-kmet-obshtina-veliko-tarnovo-pomaga-na-sobstvenitsite-na-starinni-kashti-s-kakvoto-mozhe.html", "text": "Община Велико Търново не изпълнява само собствените си задължения, но и се стреми да помага на собствениците на старинни къщи с каквото може. Това каза във връзка с ремонтите на сгради-паметници на културата, които текат в старопрестолния, град зам.-кметът на Община Велико Търново проф. Георги Камарашев в предаването  „Царевеград Търнов – славата и величието на България“  на  Радио „Фокус“ . Като пример той даде факта, че местната администрация посочва на собствениците на подобни имоти фирми, които могат да извършват дейностите, ако те поискат подобна информация. Освен това припомни и, че сградите, които имат нужда от ремонт са концентрирани по улиците „Независимост“, „Стефан Стамболов“, „Въстаническа“, „Поборническа“, „Велчо Джамджията“, „Иван Вазов“, „Михаил Кефалов“. „Само искам да спомена и един много куриозен случай. При мен дойде един възрастен мъж, който беше на 83 години и ми каза, че той е най-младият от собствениците. Той ми каза, че вече имат финансов ресурс и могат да започнат ремонта, само че нямат представа към коя фирма да се обърнат. Затова и ние им посочихме компания, която се занимава с подобни дейности и сме сигурни в нея“, разказа още проф. Камарашев. Той обобщи и, че всичко изброено в интерес и на Община Велико Търново и на жителите й. \r\nЛуиза ТРАНЧЕВА", "date": "2018.10.17", "title": "Проф. Георги Камарашев, зам.-кмет: Община Велико Търново помага на собствениците на старинни къщи с каквото може"}
{"url": "http://www.focus-news.net/news/2018/10/17/2579522/predstoyashti-sabitiya-v-stranata-za-18-oktomvri-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 09.00 часа при Спортна зона, ул. „Околовръстен път“ 365 / ул. „Патриарх Герман“, официално ще бъде открит благотворителен футболен турнир за купа „Емил Шарков“.  \r\n*** \r\nОт 09.30 часа в Inter Expo Center ще започне Automotive Forum & Expo Sofia 2018 с подкрепата на Automechanika. То се провежда под патронажа и с участието на министър-председателя Бойко Борисов.  \r\n*** \r\nОт 09.30 часа в V състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в 15 състав на Софийския градски съд ще се гледа делото срещу Роман Л., обвинен в организация на нападението над Алексей Петров. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 10.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n*** \r\nОт 10.00 часа в XIV състав на Специализирания наказателен съд ще се гледа делото срещу Петър А., Красимир В., Борислав В. и др., обвинени в организиране и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Мелиад Фарах и Хасан Ел Хадж Хасан, обвинени в тероризъм.  \r\n*** \r\nОт 10.00 часа в НДК ще се проведе среща на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. От 11.30 часа, в зала 6 на НДК, ще има пресконференция за резултатите от министерската среща и очакванията от Седмия годишен форум на Дунавската стратегия. В нея ще участват еврокомисарят за регионална политика Корина Крецу, вицепремиерът Екатерина Захариева, министърът на регионалното развитие и благоустройството Петя Аврамова и на туризма Николина Ангелкова. (пресконференцията е с осигурен превод). В 13.00 часа, в зала 3 на НДК, започва официалното откриване на Седмия годишен форум на Стратегията на ЕС за Дунавския регион (Дунавската стратегия).  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „ЕВН България Топлофикация“ ЕАД за прекратяване на лицензия за производство на топлинна енергия и на лицензия за производство на електрическа и топлинна енергия с условия за изграждане на енергийни обекти и за издаване на разрешение за сключване на договор за заем. В 10.10 часа ще се проведе открито заседание за обсъждане на доклад относно бизнес план на „ЕВН България Топлофикация“ ЕАД – Пловдив за периода 208-2019 г. \r\n*** \r\nОт 10.30 часа с тържествени церемонии по поднасяне на венци и цветя ще бъде отбелязан Деня на парашутиста в централните софийски гробища. В 12.30 ч. пред паметната плоча на загиналите парашутисти на площад „Народно събрание“ ще започне военен ритуал в знак на преклонение към военните парашутисти, отдали живота си за свободата на Отечеството. Там ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани. \r\n*** \r\nОт 10.30 часа в хотел „Хилтън“ ще се проведе пресконференция на Националната комисия за борба с трафика на хора по повод 18-и октомври – Европейски ден за борба с трафика на хора.  \r\n*** \r\nОт 10.30 часа в „Къщата с часовника“ ще бъдат представени резултатите от проведено представително проучване на тема \"Потребителски опит и нагласи към  различни финансови и платежни услуги\". \r\n*** \r\nВ 11.00 часа в зала „Запад“ на Народното събрание румънска парламентарна делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, ще се срещне с председателя на Комисията по вътрешна сигурност и обществен ред Цветан Цветанов и членове на комисията. \r\n*** \r\nОт 11.00 часа в Националния пресклуб на БТА ще бъде представен анализът „Хоризонт 2030: Демографски тенденции в България\", изготвен от експертите по демография доц. Георги Бърдаров и доц. д-р Надежда Илиева \r\n*** \r\nОт 11.00 часа в Резиденция „Черешова градина“ (кв. „Панчарево“, ул. „Лакатушна“ 6) ще бъде представена иновация в нагряването на тютюн.   \r\n*** \r\nОт 12.00 часа в Националния пресклуб на БТА ще бъде представена иновативната технология за незрящи „Моето око”- разработка на израелската фирма „OrCam”. \r\n*** \r\nОт 12.30 часа ще бъдат поднесени венци и цветя на паметника на проф. Марин Дринов, който се намира в Научен комплекс 1 на БАН (ул. „Акад. Георги Бончев”, бл.6 ). Председателят на БАН акад. Юлиан Ревалски ще произнесе слово за проф. Марин Дринов –  основател и председател на Българското книжовно дружество, чиито правоприемник е Българската академия на науките. Събитието е по повод 180 години от рождението на проф. Марин Дринов. \r\n*** \r\nОт 13.00 часа в Националния пресклуб на БТА на пресконференция ще бъде представена информационната кампания за грипа на СЗО. \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д., Росен А. и Юлияна Ц., обвинени в безстопанственост в особено големи размери.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 14.00 часа зам.-министърът на здравеопазването д-р Бойко Пенков ще присъства на откриването на първата чешма - паметник, посветена на хората, които чрез донорство даряват живот. Откриването ще се състои в новата градинка до локалното платно на спирка „Окръжна болница” на бул. „Цариградско шосе”. \r\n*** \r\nОт 14.00 часа зала „Инфоцентър\" на Регионалния исторически музей ще бъдат представени резултатите от проучването на новооткритата антична гробница на ул. „Московска\". \r\n*** \r\nОт 18.00 часа в Съюза на българските художници ще се състои заключителната изложба и церемония по награждаване на победителите в „Национален конкурс Алианц България за живопис, скулптура и графика“.  \r\n*** \r\nОт 18.00 часа в Американския център на Столична библиотека ще се проведе Единадесети софийски есенен салон за поезия.  \r\n*** \r\nОт 18.00 часа в Националната галерия ще бъде открита изложбата „Розова светлина“.  \r\n*** \r\nОт 18.30 часа в Гьоте-институт България ще бъде открита изложбата на Катарина и Вееркамп и Радослав Мъглов.  \r\n*** \r\nОт 18.30 часа в големия салон на „Съюз на юристите в България“ ще гостува председателя на „Европейски център за информационна политика и сигурност ECIPS“ и „CYBERPOL ICPO” г-н Рикардо Барецки. \r\n*** \r\nОт 19.00 часа в Аулата на СУ „Св. Климент Охридски“ ще се състои тържествен концерт на Детския хор на БНР по повод 29-ите Дни на японската култура. \r\n*** \r\nОт 19.00 часа на сцената на МТ „Стефан Македонски” ще се играе мюзикълът „Криворазбраната цивилизация“.  \r\n*** \r\nОт 19.00 часа в Театър „Азарян“ ще се състои приказният спектакъл „Кралят Елен“.  \r\n*** \r\nОт 20.00 часа в Литературен клуб „Перото“ джаз-артистът Васил Спасов ще има музикално участие.  \r\n*** \r\nВ 13.30 часа в зала № 1 на Районния съд ще се проведе заседание по делото срещу Георги  А, обвинен за притежание на акцизни стоки без бандерол.  \r\n*** \r\nОт 12.00 часа в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“. \r\n*** \r\nОт 09.30 часа в залата на дирекция „Морска Администрация“, град Варна, бул. „Приморски“ 5, 2 етаж, ще бъде отчетен напредъкът по проект „Интегрирано българско морско наблюдение” (InBulMarS). В последната работна среща по проекта ще участват представители на всички институции, партньори по проекта – ИА „Морска администрация“, ГД „Гранична полиция”, Агенция „Митници”, Военноморски сили, ДП „Пристанищна инфраструктура” и Изпълнителна агенция по рибарство и аквакултури, както и на изпълнителя. \r\n*** \r\nОт 13.30 часа в зала „Пиано“, хотел „Интернационал“, ще се проведе пресконференция по повод VII Конгрес на Българското дружество по белодробни болести. \r\n*** \r\nВ 17.45 часа в Младежки дом-Варна ще се проведе практическо занятие с цел поддържане на постоянна готовност за действия при бедствия, аварии и пожари. \r\n***  \r\nОт 13.00 часа в конферентната зала на хотел \"Премиер\" ще бъде открит Форум „Настояще и бъдеще за миналото“ - за опазване на културно-историческото наследство.  \r\n***  \r\nОт 17.00 часа в  Изложбени зали „Рафаел Михайлов“ ще се проведе откриване на изложба „Настояще и бъдеще за миналото” - съпътстващо събитие на национален форум „Настояще и бъдеще за миналото” за отбелязване на Европейската година на културното наследство.  \r\n***  \r\nОт 19.00 часа Клуб 7 ще започне Michael Jackson Tribute show.  \r\n***  \r\nОт 19.00 часа в ДКС „Васил Левски“ Камен Донев представя „Македонски песни“ – концерт спектакъл.  \r\n*** \r\nОт 17.30 часа в Регионална библиотека „Михалаки Георгиев“ ще бъде представена книгата „Алтернативата. Защо трябва да променим света, в който живеем?“ с автор Димитър Стоянов. \r\n*** \r\nОт 19.00 часа ще се играя спектакълът „Покана за танц”. \r\n*** \r\nОт 19.00 часа в градската концертна зала ще се състои концерт на Симфониета Враца – „Класическа Виена“.  \r\n*** \r\nОт 17.30 часа в сградата на общината министърът на отбраната Красимир Каракачанов ще награди с юбилеен медал „100 години Първа световна война“ видни общественици от община Габрово за активна военнопатриотична дейност и безвъзмездна работа при осъществяването на Мемориални комплекси „Стена на Храбростта“ в гр. Трявна. \r\n*** \r\nОт 14.00 часа в парк „Христо Ботев“ ще се състои Празник на знанието.  \r\n*** \r\nОт 18.00 часа в ХГ „Недялко Каранешев“ ще се състои изложба 3х18=50х50. \r\n*** \r\nОт 17.30 часа в малката зала на Дома на културата ще бъдат наградените участниците в конкурса „Да върнем книгите в ръцете на децата“.  \r\n*** \r\nОт 11.00 часа в хлебопекарната в жк. „Добротица” Община град Добрич организира съвместно събитие на ЦНСТДБУ-3 и хлебопекарна \"Ради Брет\" – Добрич.  \r\n*** \r\nОт 18.00 часа в ХГ „Христо Градечлиев“ ще се проведе творческа среща с поетесата Керанка Далакманска.  \r\n*** \r\nОт 09.30 часа в манастира „Св. Лука\", село Граница, Негово преосвещенство Белоградчишки епископ Поликарп ще оглави архиерейска света Литургия.  \r\n*** \r\nОт 14.00 часа в района на новия вход на пристанище Лом,  \r\nул. „Людовико Миланези“, главният изпълнителен директор на „Български пощи“ ЕАД Деян Дънешки ще пусне в употреба издание на тема „180 години от създаването на Пристанище Лом“ –  една пощенска марка и специален пощенски печат. \r\n***   \r\nВ 17.30 часа в Исторически музей-Панагюрище ще бъде открита Фотодокументална изложба „180 години от рождението на проф. Марин Дринов“, част от инициативите в рамките на Дните на духовността посветени на будителството, организирани от Община Панагюрище. \r\n*** \r\nОт 11.30 часа в Регионалния пресклуб на БТА, Спортен клуб по Шотокан карате-до – Плевен ще даде пресконференция във връзка със завърналите се с отличия плевенски състезатели по Шотокан карате-до от Световно първенство и купа по Шотокан карате-до, в Молдова. \r\n*** \r\nНародните представители от ПГ на „БСП за България\" ще представят „Визия за България\" в областите Пловдив и София. Графика на срещите може да видите  . \r\n*** \r\nВ 09.00 часа в зала 5 на Окръжния съд ще се проведе заседание по делото срещу бившият директор на Комплексния онкологичен център д-р Красимир Вальов.  \r\n*** \r\nВ 10.00 часа в зала № 1 на Апелативния съд ще се проведе заседание по дело, в което близките на пострадали при тежка катастрофа с трима загинали и трима ранени  обжалват постановената  от Окръжен съд – Стара Загора присъда от 6 години лишаване от свобода спрямо 24-годишния А.К. \r\n*** \r\nОт 13.30 часа в сградата на Средно училище „Димитър Матевски” Оперативна програма “Развитие на човешките ресурси” ще открие Национална кампания “Мисията е възможна”. \r\n*** \r\nОт 14.30 часа на ул. „Бгомил“ 95 министърът на енергетиката Теменужка Петкова ще участва в церемония по първа копка на подстанция „Евмолпия“. \r\n*** \r\nОт 12.00 часа в Родопския драматичен театър „Николай Хайтов“ ще бъде открито XV Туристическо изложение „Планините на България-гостоприемство в четири сезона“ – Смолян. От 14.00 часа на площад „България“ и площад „Свобода“ ще се проведе ученическа лекоатлетическа щафета „106 години от Освобождението на Родопите“. От 17.00 часа в Регионален исторически музей „Стою Шишков“ ще бъде открита изложбата „Костадин Илчев – гайдарят, учителят, майсторът“. От 17.00 часа в Родопски драматичен театър „Николай Хайтов“ в Зала 1 ще се състои концерт-спектакъл – 40 години от основаването на Детска градина „Слънце“ – гр. Смолян.  \r\n*** \r\nОт 17.00 часа в регионалния пресклуб на БТА ще се проведе пресконференция на съпредседателите на Демократична България – Христо Иванов и Атанас Атанасов по актуални национални теми и проблеми, както и такива, пряко свързани с града и региона.  \r\n*** \r\nОт 18.00 часа в РБ „З. Княжески“ ще бъде отбелязана 70-годишнина на Любчо Иванов и ще бъде представена новата му книга „Бащата на Нещата“. \r\n*** \r\nОт 19.00 часа в Драматичния театър ще се играе постановката „Трагедия от грешки“.  \r\n*** \r\nОт 19.00 часа в Оперния театър ще се състои операта „Дон Карлос“.  \r\n*** \r\nОт 10.30 часа в зала „Марица“ на Областна администрация Хасково Комисията по заетост към Областния съвет за развитие ще проведе заседание.  \r\n*** \r\nОт 19.00 часа в залата на ДКТ „Иван Димов“ ще се състои първият концерт от 43-тите Музикални дни „Проф. Недялка Симеонова“.   \r\n***   \r\nОт 10.30 часа в зала „Тича“ на хотел „Шумен“ ще се проведе редовно съвместно заседание на Регионалния съвет за развитие и Регионалния координационен комитет към Регионалния съвет за развитие в Североизточен район. \r\n*** \r\nОт 18.30 часа Арт галерия “Стойчев” открива традиционния си есенен салон.", "date": "2018.10.17", "title": "Предстоящи събития в страната за 18 октомври (Агенция „Фокус“)"}
{"url": "http://www.focus-news.net/news/2018/10/17/2579526/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 16 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е по пътя Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е по направлението Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата Шемшево, Буковец и Керека е по главен път I-4 – през с. Леденик. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец): път I-5 Полски Тръмбеш – път-502 – Обединение, и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.17", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/10/17/2579513/fofi-genimata-predsedatel-na-pasok-i-dvizhenie-za-promyana-ostavkata-na-kotsiyas-potvarzhdava-che-v-pravitelstvoto-tlee-kriza.html", "text": "Председателят на ПАСОК и „Движение за промяна“ Фофи Генимата коментира оставката на министъра на външните работи на Гърция Никос Коцияс. Според нея, тя „потвърждава кризата, която тлее в правителството, предава  скопското електронно издание „МКД“ . \r\n„Ципрас направи избор Той се движи към бездната ръка под ръка с господин Каменос“, заяви Генимата пред журналистите, като добави, че „те няма да повлекат със себе си страната“. \r\nПревод и редакция:", "date": "2018.10.17", "title": "Фофи Генимата, председател на ПАСОК и „Движение за промяна“: Оставката на Коцияс потвърждава, че в правителството тлее криза"}
{"url": "http://www.focus-news.net/news/2018/10/17/2579532/nimh-utre-nad-zapadnite-rayoni-shte-ima-poveche-slanchevi-chasove-a-na-otdelni-mesta-v-iztochna-balgariya-shte-prevali-slab-dazhd.html", "text": "През следващото денонощие облачността над по-голямата част от страната ще е разкъсана, значителна над източната половина. На отделни места, главно в Източна България, ще превали слаб дъжд. Повече слънчеви часове ще има утре над западните райони. Вятърът ще е слаб от североизток. Минимални температури предимно между 5° и 10°, по Черноморието до 15°, максимални между 18° и 23°. Атмосферното налягане ще се понижава, ще е близко до средното за октомври. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Анна Дякова. \r\nПо Черноморието ще е предимно облачно, със слаби превалявания от дъжд. Ще духа слаб североизточен вятър. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 2-3 бала. \r\nВ планините ще има разкъсана облачност, значителна над масивите от източната половина на страната. Там на отделни места е възможно слабо да превали. Ще духа слаб вятър от изток-югоизток. Максимална температура на височина 1200 метра около 16°, на 2000 метра – около 9°. \r\nВ петък и събота облачността ще е разкъсана, през първия ден над източната половина от страната и планините, а през втория почти над цялата страна предимно значителна. В петък преваляванията ще са на отделни места, главно в Източна България, а в събота на много места в страната. Ще духа слаб до умерен североизточен вятър. Дневните температури ще са между 18° и 23°, минимални - предимно между 7° и 12°, по-високи по Черноморието. В неделя над по-голямата част от страната ще преобладава облачно време. На много места ще има валежи дъжд, повишава се вероятността за по-съществени количества. Температури ще започнат да се понижат.", "date": "2018.10.17", "title": "НИМХ: Утре над западните райони ще има повече слънчеви часове, а на отделни места в Източна България ще превали слаб дъжд"}
{"url": "http://www.focus-news.net/news/2018/10/17/2579527/ministar-boil-banovshte-bade-napraveno-vsichko-vazmozhno-v-zakonovite-ramki-kashtata-na-yavorov-da-bade-pridobita-ot-balgarskata-darzhava.html", "text": "Със сегашния собственик на Къщата на Яворов сме водили разговор, той е предлагал тя да стане държавна. Този подход не сме го развили докрай тъкмо заради неяснотите със собствеността през годините. Това съобщи министърът на културата Боил Банов в студиото на предаването „Лице в лице” по  бТВ . Той уточни, че в момента има съвместна проверка от Министерството и Столичната община, като ще бъде направено всичко възможно в законовите рамки тази светиня да бъде част от българската култура. Министър Банов уточни, че къщата винаги е била частна собственост. „Тъй като е светиня, има хипотеза да бъдат проверени всички данни по нея и ако се формира адекватна сума, сигурен съм, че ще се намери законова процедура за придобиването й, независимо чрез общината или държавата”, посочи министър Банов. \r\nНа въпрос относно археологическите разкопки край Благоевград той подчерта, че има постигнато споразумение между заинтересованите институции и гражданското общество. Министър Банов информира, че разкопките продължават и има осигурена охрана. По думите му това е ключов обект за региона, независимо дали е Скаптопара и е важно да бъде социализиран. Банов посочи още, че Министерството ще бъде гарант за това всички ангажименти от споразумението да се изпълнят.", "date": "2018.10.17", "title": "Министър Боил Банов:Ще бъде направено всичко възможно в законовите рамки къщата на Яворов да бъде придобита от българската държава"}
{"url": "http://www.focus-news.net/news/2018/10/17/2579533/zam-ministarat-na-kulturata-rumen-dimitrov-posreshtna-parvoklasnitsite-v-nui-dobri-hristov-varna-i-razgovarya-s-uchiteli-i-roditeli.html", "text": "Зам.-министърът на културата Румен Димитров посрещна първокласниците в НУИ „Добри Христов“ – Варна и разговаря с учители и родители от Обществения съвет. Това съобщиха от пресцентъра на  Министерство на културата . Днес официално започна учебната  година в училището след приключването на ремонтните дейости в сградата. Зам.-министър Димитров се извини на родителите за забавянето на първия учебен ден. „Всичко се прави в името на децата. Тези млади таланти са бъдещето на българската култура“, каза той и пожела на добър час на учениците. \r\nПо-късно зам.-министърът, директорът на дирекция „Сценични изкуства и художествено образование“ Елиянка Михайлова и директорът на училището Христо Дипчиков отговориха  на въпроси на преподаватели и представители на Обществения съвет. Учители и родители питаха за подробности около извършения ремонт, за учебните програми, а много от тях благодариха за промяната и за възможността децата да  учат и творят в обновени класни стаи и ателиета.  Децата вече ще разполагат и с нови музикални инструменти и звукозаписна техника.", "date": "2018.10.17", "title": "Зам.-министърът на културата Румен Димитров посрещна първокласниците в НУИ \"Добри Христов\" - Варна и разговаря с учители и родители"}
{"url": "http://www.focus-news.net/news/2018/10/17/2579528/pravitelstvoto-odobri-proekta-na-zakona-za-horata-s-uvrezhdaniya-koyto-do-kraya-na-sedmitsata-vliza-za-razglezhdane-v-parlamenta-obzor.html", "text": "Правителството одобри проекта на Закона за хората с увреждания. Toва съобщи министърът на труда и социалната политика Бисер Петков след края на седмичното правителствено заседание. Той обясни, че проектозаконът е одобрен във вида, в който е внесен след направените поправки. „За изпълнението на дейностите в бюджета за 2019 г. са предвидени 486 млн. лева. В законопроекта се предвиждат мерки за подкрепа на хората с увреждания – както финансова, така и подкрепа за изграждане на достъпна среда и подкрепа за работодателите за устройване и приспособявне на работни места за хора с увреждания“, каза още социалният министър. \r\nПетков посочи, че по този начин се изпълнява ангажиментът, който правителството пое в подписания на 9 октомври план за действие за приемане на законодателство за хората с увреждания. „Искам да подчертая, че правата на хората с увреждания и мерките, предвидени в законопроекта,  са обезпечени за следващата година с финансов ресурс общо от 486 млн. лв., който консолидира наличния финансов ресурс за тази политика в Министерството на труда и социалната политика, 133 млн. лв. от бюджета на Държавното обществено осигуряване, които се плащат сега като социални инвалидни пенсии в непълен размер, и допълнителните 150 млн. лв., които премиерът и правителството обещаха. Искам да благодаря на премиера и на колегите, че подкрепиха финализирането на законопроекта“, каза още социалният министър. По-късно Петков лично уведоми протестиращите майки на деца с увреждания и омбудсмана Мая Манолова за взетото решение от Министерски съвет. Агенция „Фокус“ припомня:  Във вторник Националният съвет за тристранно сътрудничество не излезе с единна позиция по промените в Закона. Работодателските организации остро възразиха срещу въвеждането на задължителни квоти за назначаване на хора с увреждания в частния сектор. До края на седмицата законът за хората с увреждания ще бъде внесен в парламента. \r\nЦветилена СИМЕОНОВА", "date": "2018.10.17", "title": "Правителството одобри проекта на Закона за хората с увреждания, който до края на седмицата влиза за разглеждане в парламента (ОБЗОР)"}
{"url": "http://www.focus-news.net/news/2018/10/17/2579534/tass-kakvo-e-izvestno-za-tragediyata-v-kerchenskiya-politehnicheski-kolezh.html", "text": "В Политехническия колеж в Керч загинаха 19 души в резултат от взрив и стрелба, отбелязва  руската агенция ТАСС . По думите на главата на Крим Сергей Аксьонов, заподозреният за извършеното нападение е бил студент в колежа и се е самоубил. Какво се случи \r\nПрез деня на 19 октомври един от учениците в Керченския политехнически колеж устрои взрив и стрелба, в резултат от което загинаха 19 и пострадаха още 52 души. \r\nСледственият комитет на Руската Федерация възбуди наказателно дело по закона за терористично нападение. Разследването е дадено на централния апарат на ведомството. По предварителни данни е използвано неустановено взривно устройство, напълнено с метални предмети. \r\nПо-късно наказателното дело беше преквалифицирано по законите за убийство. По информация на СК, намиращите се в колежа са загинали от огнестрелни рани. \r\nВъв връзка с нападението в Крим е обявен тридневен траур. Какво е известно за нападателя \r\nПо думите на Аксьонов, заподозреният за извършването на стрелбата и взрива се е самоубил и се е оказало, че е бил учащ се в колежа. \r\n„Това е студент от 4-и курс на това учебно заведение. Тялото на убиеца е намерено в библиотеката на втория етаж“, заяви политикът. \r\nПо неговите думи, заподозреният е действал самостоятелно. Как реагираха властите \r\nПрезидентът на Русия Владимир Путин изрази искрените си съболезнования към роднините и близките на загиналите в резултат на трагедията. Той нареди на Министерството на здравеопазването, МЧС и другите служби да направят всичко за оказването на помощ на пострадалите.  \r\nДържавният глава разпореди също правозащитните органи, включително ФСБ (Федералната служба за сигурност) и следствените органи, незабавно да предприемат мерки за установяването на причините за случилото се. \r\nМинистър-председателят Дмитрий Медведев също изрази своите съболезнования. Той нареди на министъра на здравеопазването Вероника Скворцова и министъра на просвещението Олга Василева да отидат в Крим, за да организират работата по оказването на помощ на пострадалите. \r\nВсички социално значими обекти в Керч са приведени в режим на повишена готовност, в градските учреждения са увеличени мерките за сигурност. \r\nПревод и редакция:", "date": "2018.10.17", "title": "ТАСС: Какво е известно за трагедията в Керченския политехнически колеж"}
{"url": "http://www.focus-news.net/news/2018/10/17/2579529/prezidentat-rumen-radev-poseti-shtaba-na-sayuznoto-voennomorsko-komandvane-na-nato-marcom-v-nortuud.html", "text": "Президентът Румен Радев посети щаба на Съюзното военноморско командване на НАТО-MARCOM в Нортууд, в което се планират и контролират морските дейности на Алианса. Това съобщиха от  прессекретариата на държавния глава . Държавният глава проведе среща с командира на MARCOM вицеадмирал Клайв Джонстън.", "date": "2018.10.17", "title": "Президентът Румен Радев посети щаба на Съюзното военноморско командване на НАТО-MARCOM в Нортууд"}
{"url": "http://www.focus-news.net/news/2018/10/17/2579535/pazardzhik-prodalzhavat-sreshtite-na-kmeta-na-obshtina-velingrad-s-zhiteli-ot-trite-kvartala-v-grada.html", "text": "Жителите на велинградския квартал Лъджене поставиха проблемите си пред кмета д-р Костадин Коев, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че по време на срещата си кметът е обяснил, че освен това има постоянни приемни всеки вторник.  Кметът е заявил, че има много проблеми натрупвани с годините и е допълнил,че неизгодните за общината договори са прекратени, водят се дела, но въпреки това средствата, които постъпват от местните данъци и такси не могат да се използват, защото отиват за погасяването на натрупаните преди 2015 година задължения. Затова екипът работи, за да се усвоят средства по проекти от различните оперативни програми, фондове и от държавния бюджет. Основните направления са свързани с инфраструктурата – нови водопроводи, асфалтиране на улици, реновиране на детски градини, училища, обществени и жилищни сгради, както и изграждане на претоварната станция с компостираща инсталация за отпадъци. Всичко това ще бъде постигнато, защото местната и централната власт гледат в една посока – в името и в полза на жителите на Велинград. Присъстващите са поставили и много въпроси – за състоянието на минералните бани, изворите и чешмите. Хората са споделили, че трябва да се предприемат сериозни мерки да се спре замърсяването в района на Анезица, възможно най-скоро да започне обсъждането на проекта за Клептуза, за да може и да се реализира, както велинградчани го искат. Следващата среща на д-р Коев ще бъде с жителите на квартал Каменица на 23 октомври в читалището. \r\nВаня НИКОЛОВА", "date": "2018.10.17", "title": "Пазарджик: Продължават срещите на кмета на община Велинград с жители от трите квартала в града"}
{"url": "http://www.focus-news.net/news/2018/10/17/2579536/varna-26-godishen-mazh-e-zaginal-pri-katastrofa-do-krastovishteto-na-bul-slivnitsa-i-ul-hadzhi-dimitar.html", "text": "26-годишен мъж от Варна е загинал при катастрофа до кръстовището на бул. \"Сливница\" и ул. \"Хаджи Димитър\". Това съобщиха от  ОДМВР-Варна . Инцидентът е възникнал малко след 17.20 часа. Според първоначалната информация са се сблъскали л.а. \"Опел\", управляван от 48-годишна жена, и мотоциклет \"Триумф\", собственост на 26-годишния мъж. След сблъсъка мотоциклета се е отклонил от траекторията си, блъснал се е в бордюр, а след това в дърво. Вследствие на инцидента водачът му е загинал на място. Към момента текат действия по разследване на произшествието за изясняване на детайли и обстоятелства. Изяснява се също самоличността на загиналия. По случая е образувано досъдебно производство.", "date": "2018.10.17", "title": "Варна: 26-годишен мъж е загинал при катастрофа до кръстовището на бул. \"Сливница\" и ул. \"Хаджи Димитър\""}
{"url": "http://www.focus-news.net/news/2018/10/17/2579530/kathimerini-sasht-prizovaha-turtsiya-da-se-vazdarzha-ot-deystviya-koito-mogat-da-vloshat-dopalnitelno-situatsiyata-v-iztochnoto-sredizemnomorie.html", "text": "САЩ призоваха Турция да се въздържа от действия, които могат да увеличат допълнително напрежението в Източното Средиземноморие и което вече е достатъчно голямо, откакто Република Кипър обяви плановете си да започне проучвания за природен газ и петрол в своята Изключителна икономическа зона (ИИЗ), пише  електронното издание на вестник Kathimerini . \r\nВ отговор на въпрос от гръцки журналисти относно обявлението на Анкара, че ще осъществи плановете си да проведе проучвателни сондажи в териториалните води на Кипър и конкретно в Блок 4 от ИИЗ на острова, представител на Държавния департамент повтори позицията на Вашингтон по въпроса, която е, че САЩ признават правото на Република Кипър да разработва ресурсите в неговата ИИЗ. \r\nГоворителят е добавил, че Вашингтон продължава да вярва, че въглеводородните ресурси на острова, както всички други ресурси, трябва да бъдат разделени между двете общности в контекста на цялостно разрешаване на кипърската ситуация. \r\nОт Държавния департамент призовават за въздържание от действия и риторика, които биха могли да увеличат напрежението в региона, е отбелязал още говорителят. \r\nПревод и редакция:", "date": "2018.10.17", "title": "Kathimerini: САЩ призоваха Турция да се въздържа от действия, които могат да влошат допълнително ситуацията в Източното Средиземноморие"}
{"url": "http://www.focus-news.net/news/2018/10/17/2579540/vitsepremierat-valeri-simeonov-kam-68-brigada-spetsialni-sili-imate-podkrepata-ni-za-sazdavaneto-na-komandvane-na-silite-za-spetsialni-operatsii.html", "text": "Вицепремиерът Валери Симеонов увери военнослужещите от 68 бригада \"Специални сили\", че имат подкрепата на държавния глава и на изпълнителната власт за създаването в най-скоро време на командване на Силите за специални операции и за териториалното им разпределение, предаде репортер на  Радио „Фокус“- Пловдив .  „Упълномощен съм да заявя това пред вас. Уверявам ви, че може да разчитате на нас за необходимите законодателни промени, които ще бъдат внесени“, заяви Симеонов в словото си по време на тържественото събрание по повод Празника на военния парашутист в Пловдив. „Развитието на българските сили за специални операции трябва да продължи, за да отговаря на съвременните високи изисквания по отношение на къса и ясна командна верига в подготовката и оперативното използване, както и в съответствие със структурата на Силите за специални операции на НАТО. Създаването в най-скоро време на командване на Силите за специални операции на БА и териториалното разпределение на формированията от Силите за специални операции е задължителен елемент към цялостния преглед на отбраната“, каза още Валери Симеонов. \r\nТой посочи, че вследствие настъпилите законови промени, в сила от декември 2016 година и обособяването на 68 бригада като отделна основна част на Българската армия, непосредствено подчинена на началника на отбраната, са произтекли и някои допълнителни задачи за изпълнение. Симеонов допълни, че е съществен приносът на бригадата по оказване съдействие на МВР при охрана на българската граница, срещу навлизането на нелегални емигранти на територията на България. По думите му силите за специални операции носят и огромна отговорност за изпълнение на националния план за противодействие на тероризма.   \r\nВалери Симеонов допълни, че от 2003 година 68 бригада Специални сили участва в състава на всички контингенти, за следвоенно възстановяване на Ирак и в състава на силите за поддържане на сигурността в Афганистан. „Свидни жертви и отличили се с безпрецедентен героизъм станаха полицейски кандидат Антон Петров, старши лейтенант Николай Саръев, офицерски кандидати Валентин Донев и Преслав Стоянов“, посочи Симеонов. „Днес бригадата следва заветите на своите предшественици, поддържа висока и постоянна степен на военна готовност, защитава авторитета си с отлично представяне в най-значимите международни и национални учения“, добави вицепремиерът.   \r\nЦветана ТОНЧЕВА", "date": "2018.10.17", "title": "Вицепремиерът Валери Симеонов към 68 бригада \"Специални сили\": Имате подкрепата ни за създаването на командване на Силите за специални операции"}
{"url": "http://www.focus-news.net/news/2018/10/17/2579525/samoletat-s-ekstradiraniya-severin-krasimirov-katsna-v-sofiya.html", "text": "Заподозреният за жестокото убийство на журналистката Виктория Маринова – Северин Красимиров беше екстрадиран в България. 21-годишният мъж пристигна с полет от Хамбург, придружен от германски и български полицаи, предава  бТВ . Предстои Северин Красимиров да бъде конвоиран първо до Националното следствие, а утре до Русе.   \r\nОчаква се до часове прокуратурата да му повдигне официално обвиненията.", "date": "2018.10.17", "title": "Самолетът с екстрадирания Северин Красимиров кацна в София"}
{"url": "http://www.focus-news.net/news/2018/10/17/2579539/burgas-poradi-stroitelno-montazhni-raboti-bez-voda-ot-830-do-1630-chasa-na-18-oktomvri-shte-badat-nyakoi-ot-ulitsi-v-tsentralna-gradska-chast.html", "text": "Поради строително-монтажни работи, без вода от 8.30 до 16.30 часа на 18 октомври ще бъдат някои от улици в централна градска част, съобщиха от пресцентъра на  ВиК . \r\n– ул.“Г.Кирков“ /м/у ул.“Александровска“ и ул.“Лермонтов“. / \r\n– ул.“Възраждане“/ м/у ул.“Г.Кирков“ и ул.“Славянска“. / \r\n– ул.“Кирил и Методий“/ м/у ул“Скобелев“ и ул.“Възраждане“./ \r\n– ул.“Кирил и Методий“/ м/у ул.“Славянска“ и ул“Т.Китанчев“./ \r\n– ул.“Славянска“ / м/у ул.“Хан Аспарух“ и ул.“К.Фотинов“./ \r\n– ул.“Рилска“ /м/у ул.“Славянска“ и ул.“Тр.Китанчев“./", "date": "2018.10.17", "title": "Бургас: Поради строително-монтажни работи, без вода от 8.30  до 16.30 часа на 18 октомври ще бъдат някои от улици в централна градска част"}
{"url": "http://www.focus-news.net/news/2018/10/17/2579542/prof-antoaneta-hristova-politicheski-psiholog-naprezhenieto-v-malkata-koalitsiya-ne-e-dostatachno-za-da-zasegne-golyamata.html", "text": "Напрежението в малката коалиция не е достатъчно, за да засегне голямата. Това каза в обзорното предаване на  Радио „Фокус“  проф. Антоанета Христова, политически психолог и директор на Института за изследване на населението и човека. Нито Националния фронт за спасение на България, нито „Атака“ имат интерес от излизане от коалицията „Обединени патриоти“, тъй като все още нямат друга политическа алтернатива с изключение на Волен Сидеров, който е най-добре ориентиран относно себе си и исканията си за бъдещи перспективи.  Според нея случващото се отразява единствено върху нервите на ГЕРБ. „Стабилността на властта се крие в отговорността да управлява една политическа партия, да имаме по-малко политически сили противоположни по своето позициониране, за да може когато спечели едната, системата да бъде такава, че да даде отговорността на нея. Да има възможност да се справи или да не се. Когато не се справи да дойде другата, която да поеме цялата отговорност, а да не се разбира отговорността и да не се пречи на голямата политическа сила от малките, които са необходими за да се формира коалицията. В конкретния случай точно такава е ситуацията“ каза тя. Според проф. Антоанета Христова и трите политически формати ВМРО, АТАКА и НФСБ са отиграли добре много ползи за себе си, като до този момент са давали стабилност на ГЕРБ да управлява. Тя обясни, че политическият играч функционира на принципна на адаптивната политическа игра, и като такива ВМРО и АТАКА са развили качества на адаптивна реализация. Проф. Христова прогнозира, че единствено НФСБ може да не успее да се адаптира в предстоящата политическа обстановка, но пред партията има широк потенциал за реализиране на коалиционни партньорства.", "date": "2018.10.17", "title": "Проф. Антоанета Христова, политически психолог: Напрежението в малката коалиция не е достатъчно, за да засегне голямата"}
{"url": "http://www.focus-news.net/news/2018/10/17/2579541/nato-marcom-prezidentat-rumen-radev-poseti-shtaba-na-sayuznoto-voennomorsko-komandvane-na-nato.html", "text": "Командващият Съюзното военноморско командване на НАТО вицеадмирал Клайв Джонсън се е срещнал с президента на България Румен Радев в главния щаба на МАРКОМ в Нортууд, Великобритания, където държавният глава е бил на неформална визита и двамата са обсъдили военноморските операции на Северноатлантическия алианс, съобщават от  пресслужбата на МАРКОМ . \r\nВ хода на посещението Румен Радев се е срещнал с ръководството на Съюзното военноморско командване, бил е запознат с ролята и функциите му и е разгледал Центъра за военноморски операции и горещата стая на МАРКОМ за настоящите активности на НАТО, включително на четирите Постоянни морски групи и всички други кораби, подводници и самолети, участващи във военноморските операции на Алианса, се казва в съобщението до пресата. \r\n„Посещението на президента Радев в МАРКОМ е добре дошло и уместно“, е заявил вицеадмирал Джонсън. „Тъй като МАРКОМ продължава да развива допълнително ролята си в съответствие с Адаптирането на командната структура на НАТО, близката координация с нашите съюзници подпомага постигането на по-цялостни и ефективни резултати за Алианса и за страните, които са част от НАТО“. \r\nПревод и редакция:", "date": "2018.10.17", "title": "NATO MARCOM: Президентът Румен Радев посети щаба на Съюзното военноморско командване на НАТО"}
{"url": "http://www.focus-news.net/news/2018/10/17/2579543/s-povishen-risk-balgarskite-vaorazheni-sili-izpalnyavat-zadachite-si-spored-doklada-za-natsionalnata-sigurnost-obzor.html", "text": "Българските въоръжени сили са в състояние със затруднения и повишен риск да изпълняват задачите си. Това се посочва в Доклада за състоянието на националната сигурност през 2017 г. Докладът бе приет от Народното събрание със 78 гласа „за“, без „против“ и с 3 „въздържали се“. Според Доклада опасностите за националната ни сигурност през изминалата година са произтичали от продължаващите бойни действия в Сирия, както и от бежанския и миграционен натиск към страните от ЕС. Реална заплаха са представлявали завръщащите се в европейските страни джихадисти, както и самостоятелно радикализирали се лица. Ключово предизвикателство е било ефективното разграничение между бежанци и икономически мигранти. През 2017 г. 31 586 българи са променили адреса си в страната с такъв в чужбина. Всеки втори емигрант (55.1%) е на възраст 20-39 години. Най-предпочитаните дестинации са Германия, Обединеното кралство и Испания. През 2017 г. по данни на Евростат над 700 хил. мигранти са потърсили закрила в страните от ЕС. 8044 са опитите за нелегално преминаване на границите ни, намалението спрямо 2016 г. е 81%. Задържани са 743 лица за нелегално преминаване в България. Във вътрешността на страната установените мигранти са 1801. 3700 са потърсили закрила в страната.  \r\nДокументът отчита значителна вътрешно и външнополитическа дейност, насочена към подготовката за Българското председателство на Съвета на ЕС. Като риск за обществената сигурност се обособяват маргинализацията и потенциала за дезинтеграция на някои етно-социални групи. Приоритет на управлението през миналата година е била киберсигурността. Запазва се интересът към продукти на българската оръжейна индустрия.  \r\nОт Доклада става ясно, че населението на България продължава да намалява. Основните фактори за това са ниските нива на раждаемост, миграцията и смъртността. През 2017 г. населението на страната е 7 050 034 души, намалението в сравнение с 2016 г. е 0.7%. Положителни тенденции през миналата година се отчитат с намаляването на детската смъртност, увеличаването на сключените бракове и намаляването на разводите, както и увеличаване на средната продължителност на живота. \r\nВ рамките на дебата по Доклада  председателят на ПГ на ГЕРБ Цветан Цветанов  обърна внимание, че БСП ежедневно рушат авторитета на парламента и посочи, че  той е част от националната сигурност на страната. „Това, което мога да заявя е, че от ПГ на ГЕРБ ще подкрепим Доклада. Убедени сме, че това е правилният и доста всеобхватен Доклад, който може да бъде представен на Народното събрание, това, че колегите от ляво няма да го подкрепят, то е показателно с тяхното отсъствие от пленарна зала“, допълни Цветанов. По думите му всеки един може да си направи извода кой иска да прави реални политики, кой иска да обсъжда реалните теми, които стоят днес пред обществото и пред парламента като институция. Народният  представител от ПГ на ГЕРБ вицеадмирал Пламен Манушев  допълни, че Докладът за националната сигурност не е правен от ГЕРБ, а от хора, които са деполитизирани.  \r\nОт  БСП  заявиха, че за авторите на Доклада за националната сигурност за 2017 г. бедността, неравенствата и социалното изключване не представляват риск за сигурността. Народният представител от ПГ на „БСП за България“ Димитър Данчев  коментира, че фактите, които липсват в Доклада за състоянието на националната сигурност през 2017 г. са много точно посочени в публикувания само преди два дни преглед на Европейската статистическа служба. „Въпреки твърденията в Доклада, че България се развива добре,  все пак трябва да се отбележи, че има известен растеж и просперитет, тъй като България остава на върха на негативните класации“, каза той и уточни, че страната ни все още е най-бедната държава в ЕС. \r\nМалко преди гласуването на Доклада парламентът удължи работното си време до приемането му. Това предизвика дебат между заместник-председателя на ПГ на „БСП за България“ Георги Свиленски и заместник-председателя на Народното събрание Емил Христов. Малко по-късно Свиленски поиска поименна проверка, но до такава не се стигна, тъй като вече бе започната процедурата по гласуване. Той отново поиска поименна проверка и прегласуване и призова председателят на Народното събрание Цвета Караянчева да поеме ръководството на заседанието. Председателстващият Емил Христов от своя страна му направи забележка, че грубо погазва Правилника за организацията и дейността на Народното събрание. След заседанието Свиленски обяви пред журналисти, че в БСП ще обсъдят варианта да поискат оставката на Емил Христов като заместник-председател на парламента.  \r\nДеница КИТАНОВА", "date": "2018.10.17", "title": "С повишен риск Българските въоръжени сили изпълняват задачите си, според Доклада за националната сигурност (ОБЗОР)"}
{"url": "http://www.focus-news.net/news/2018/10/17/2579562/prof-antoaneta-hristova-politicheski-psiholog-brekzit-dava-otgovor-na-politicheskata-ideologiya-na-lidera-na-ataka-volen-siderov.html", "text": "Брекзит дава отговор на политическата идеология на лидера на „Атака“ Волен Сидеров. Това каза в обзорното предаване \"Това е България\" на  Радио „Фокус“  политическият психолог проф. Антоанета Христова. Тя обясни, че форматът „Патриотичен фронт“ е съставен от три политически партии, които изначално са различни като фокус, политическа принадлежност и идеология. Това различие ги прави трудни за прогнозиране. Всяка една от тях търси индивидуална визия и път за в бъдеще особено при приближаващите европейски избори, обясни анализаторът.„Консервативната политика като форма на патриотично заявени ясни интереси от част от населението на Великобритания и в частност на консервативната партия са много точна идеологическа проекция на Волен Сидеров. В същото време Великобритания ще бъде изключително отворена след Брекзит  към добра колаборация в името на икономическите си интереси и с Русия, и с ЕС, и със САЩ. В такава среда Волен Сидеров при консерваторите с проруското влияние на неговата визия за патриотизъм е интересен контрапункт и перспектива за себе си и  за бъдещето на „Атака“ като пария, която излъчва послания не проевропейски, а против ЕС“ каза тя. Според проф. Антоанета Христова чрез предизборните кампании и през посланията, както и резултатите, които ще получат отделните партии догодина през май месец на евроизборите, ще стане ясна тежестта на всяка една от тях и посоката, към която е тръгнала. Не е тайна, че ЕС преживява проблеми свързани с политики, търсене на баланс, съживяването след Брекзит и всеки в предизборната кампания трябва да се позиционира спрямо тези проблеми. Тя припомни, че Сидеров активно участва във формата на консерваторите в България заедно с Николай Бареков.", "date": "2018.10.17", "title": "Проф. Антоанета Христова, политически психолог: Брекзит дава отговор на политическата идеология на лидера на „Атака“ Волен Сидеров"}
{"url": "http://www.focus-news.net/news/2018/10/17/2579561/kyustendil-za-deveta-poredna-godina-dupnitsa-e-domakin-na-festivala-na-mazhkite-horove-sveti-ivan-rilski.html", "text": "За девета поредна година Дупница е домакин на Фестивала на мъжките хорове „Свети Иван Рилски“. Това съобщи за  Радио „Фокус” – Кюстендил  Стефан Чавеев, организатор на фестивала. По думите му проявата се организира в два дни – 20 и 21 октомври. Във форума ще участват шест български състава – Мъжки хор „Свети Иван Рилски“ – Дупница, Смесен хор „Ален мак“ – Благоевград, Камерен мъжки хор – Монтана и софиийските Камерен ансамбъл „България“, Смесен хор „Света София“ и Академичен мъжки хор „Гусла“. Тържественото откриване на фестивала ще се състои на 20 октомври, от 18.00 часа, в салона на Общински драматичен театър „Невена Коканова“.  \r\nНа следващия ден, от 11.00 часа, форумът продължава с концерт-матине в църковен храм „Рождество Богородично“ на Рилския манастир. \r\nВенцеслав ИЛЧЕВ", "date": "2018.10.17", "title": "Кюстендил: За девета поредна година Дупница е домакин на Фестивала на мъжките хорове „Свети Иван Рилски“"}
{"url": "http://www.focus-news.net/news/2018/10/17/2579537/pensioneri-izlyazoha-na-protest-s-iskane-za-preizchislyavane-na-vsichki-pensii-i-premahvane-na-tavana-im-obzor.html", "text": "Пенсионери излязоха на протест пред сградата на Министерски съвет в София, докато вътре се провеждаше седмичното правителствено заседание. Протестиращите настояха от догодина минималната пенсия да бъде 55% от минималната работна заплата, като така тя ще стане 308 лв. Освен това, те искат да бъде приет и Закон за възрастните хора, както и увеличение на инвалидните пенсии и премахване на тавана на пенсиите.  \r\nОт своя страна, министърът на труда и социалната политика Бисер Петков посочи, че искането на пенсионерите за минимална пенсия, която да бъде 55% от минималната работна заплата, ще доведе до дисбаланс в пенсионната система. „По отношение на искането за увеличаване на минималните пенсии правителството още в управленската програма на коалицията и в първите месеци на своето управление направи първи стъпки за значително увеличение. Само преди по-малко от една година минималният размер на пенсиите беше за осигурителен стаж и възраст малко над 160 лв., а е предвиден от 1 юли 2019 г. да достигне 220 лв., като понастоящем е 207 лв.“, каза още Петков. \r\nТой посочи, че това, което правителството прави, е стриктно да съблюдава и да спазва правилата в пенсионната система за ежегодно индексиране на всички пенсии. „В проекта на бюджета на Държавното обществено осигуряване за следващата година е предвидено индексиране от 1 юли с 5,7%. Общо планираните разходи за пенсии за следващата година приближават границата от 10 млрд. лв. – това е повече от 500 млн. лв. от тези, които са за тази година.  Също така има предложение, което считам, че до голяма степен развързва проблема с тавана на пенсиите, защото е предвидено увеличаване на тавана от 1 юли на 1200 лв., което ще позволи на над 40 хил. пенсионери, чиито пенсии са ограничени на максималния размер, да получават доизчислен размер на пенсията. А за другите, за които ще остане таванът, ще получат също увеличаване от 290 лв. на изплащания им размер. Така че със стъпките, които правителството предприе, до голяма степен се удовлетворяват исканията, които бяха заявени на днешния митинг. Водим разговор с организацията на пенсионерите, вслушваме се и се опитваме реалистичните искания да бъдат удовлетворени“, коментира социалният министър. \r\nПротестиращите се заканиха, че ако исканията им не бъдат изпълнени, ще излизат на протест всеки месец. \r\nНа брифинг в парламента секретарят на ПГ на „БСП за България“ Филип Попов заяви, че голяма част справедливите искания на пенсионерите ще бъдат подкрепени от ПГ на „БСП за България“. Той уточни, че това ще се случи през бюджетната процедура. „Като пример мога да дам това е двойното вдигане на тавана на пенсиите“, каза Попов и уточни, че БСП отново има възможност да вкара отново Закона за възрастните хора.  \r\nЗаместник-председателят на ПГ на „БСП за България“ Антон Кутев допълни, че представители на БСП са били на протеста на пенсионерите. Той обясни, че като председател на Комисия в Народното събрание е поканил протестиращите или ръководството, излъчено от тях, да присъства на комисията по жалбите и връзките с гражданското общество. По думите му по данни на Министерство на труда и социалната политика ще останат не повече от 500 души в България, които няма да си получават максималната пенсия.  \r\nНародният представител от ПГ на „БСП за България“ и заместник-председател на Социална комисия Георги Гьоков заяви, че управляващите не чуват пенсионерите. Според него не са толкова важни цифрите, колкото фактът, че хората, протестиращи отвън, имат справедливи искания. „На повечето от плакатите пише: „Искаме достоен живот“. Достоен живот се осигурява с достойни доходи. Властимащите и управляващите не чуват тези хора какво им говорят\", каза още Гьоков. По думите му управляващите трябва да разберат, че повече така не може да се отнасят с пенсионерите в България и трябва да тръгнат в посока на решаване на техните проблеми.  \r\nЦветилена СИМЕОНОВА", "date": "2018.10.17", "title": "Пенсионери излязоха на протест с искане за преизчисляване на всички пенсии и премахване на тавана им (ОБЗОР)"}
{"url": "http://www.focus-news.net/news/2018/10/17/2579544/prezidentat-rumen-radev-garantiraneto-na-sigurnostta-v-dneshniya-dinamichen-i-nesiguren-svyat-iziskva-adekvatni-otbranitelni-sposobnosti.html", "text": "Съюзното военноморско командване на НАТО (MARCOM) оценява  високо активното ежегодно участие на България в операцията “Sea Guardian” в Средиземно море, както и приноса на страната ни към Постоянните военноморски групи на Алианса. Това заяви президентът Румен Радев на съвместна пресконференция с командира на MARCOM вицеадмирал Клайв Джонстън, след като двамата проведоха среща в щаба на командването в Нортууд, съобщиха от  прессекретариата на държавния глава . Българският държавен глава и върховен главнокомандващ посети Съюзното военноморско командване, в което се планират и контролират всички морски дейности на Алианса. С това започна работната визита на Румен Радев във Великобритания.   \r\nСъвместните операции и учения, в които страната ни участва, както и сътрудничеството на Военноморските сили на България в рамките на НАТО, бяха сред темите на разговора между президента Радев и вицеадмирал Джонстън.   \r\nВ днешно време, в този динамичен и несигурен свят, сигурността се гарантира с изграждане на адекватни отбранителни способности. Това е нашата основна задача като съюзници, заяви президентът Румен Радев в отговор на въпрос за обстановката на сигурност в Черноморския район и предприеманите от Алианса мерки.   \r\nОтбелязахме отличната организация и провеждане на тазгодишното българско национално военноморско учение с международно участие “Бриз-2018”, в което се включиха 25 бойни и спомагателни кораби от 11 държави и общо личен състав от над 2300 души, изцяло подготвено и ръководено от командири от българските ВМС, заяви Румен Радев. Президентът посочи, че към учението има подчертан интерес за участие от съюзни военноморски сили, тъй като предоставя отлични възможности за тренировка на редица сценарии на операция по морска сигурност в отговор на криза и подобряване на оперативната съвместимост.  \r\nРумен Радев и Клайв Джонстън са обсъдили хода на операцията “Sea Guardian”, която се провежда в Средиземно море с цел осъществяване на свобода на мореплаването, възпиране и противодействие на тероризма. Вицеадмиралът благодари за участието на страната ни в мисиите, ученията и дейностите, осъществявани под ръководството на MARCOM.   \r\nКлайв Джонстън даде висока оценка на българските офицери, заемащи високи длъжности в щаба. Държавният глава Румен Радев се срещна със сънародниците ни, работещи в Командването, и отбеляза, че придобитият им опит допринася за постигането на по-голямата съвместимост на нашите Военноморски сили.", "date": "2018.10.17", "title": "Президентът Румен Радев: Гарантирането на сигурността в днешния динамичен и несигурен свят изисква адекватни отбранителни способности"}
{"url": "http://www.focus-news.net/news/2018/10/17/2579564/faz-v-germaniya-e-predotvraten-teroristichen-atentat-na-islyamska-darzhava.html", "text": "Правоохранителните органи на Германия са предотвратили изпълнението на мащабен терористичен план на близкоизточната групировка \"Ислямска държава\", съобщава националният ежедневник  Die Frankfurter Allgemeine Zeitung . \r\nЗа привеждането на плана в действие през 2016 г. в Германия са пристигнали трима предполагаеми атентатори, чиято задача е била да подготвят нападение. По данни на  NDR, WDR и Süddeutsche Zeitung, на които се позовава изданието, атентатът е трябвало да бъде извършен на музикален фестивал. Информацията е била потвърдена от Федералната прокуратура на Германия, подчертават от редакцията. \r\nПояснява се, че централна роля в плана е имала съпружеска двойка от ФРГ, която през есента на 2015 г. е заминала за Сирия, за да се присъедини към редиците на джихадистите. >Тереза Герова", "date": "2018.10.17", "title": "FAZ: В Германия е предотвратен терористичен атентат на \"Ислямска държава\""}
{"url": "http://www.focus-news.net/news/2018/10/17/2579563/deseto-prezidentsko-veto-obzor.html", "text": "Президентът Румен Радев наложи вето върху част от промените в Закона за държавната собственост. Проектът беше приет от 44-то Народно събрание на 10 октомври 2018 г. Държавният глава посочва, че с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.  \r\nПрезидентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес. \r\nДържавният глава посочва, че общественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество. Според него въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията.  \r\nСлед обявяване на новината за президентското вето последваха коментари от страна на управляващи и опозиция.  \r\nПред журналисти  председателят на ПГ на ГЕРБ Цветан Цветанов   заяви, че само е разбрал, че президентът е наложил вето и предстои да се влезе в процедура по запознаване с мотивите. „Правната комисия ще направи заседание и след това ще има гласуване в пленарна зала“, посочи той. „Ако се съберат над 121 гласа, това означава, че ветото е преодоляно“, каза още Цветан Цветанов. \r\nОт страна на управляващите темата коментира и  народният представител от ПГ на „Обединени патриоти“ Александър Сабанов .  \r\nПо думите му хипотезите във ветото на президента по Закона за държавната собственост са твърде нелогични. „Както се видя в зала опозицията се въздържа, но нямаше изказвания. Чисто юридически мотиви може би използва президента“, каза Сабанов. По думите му в текстовете става въпрос държавата да апортира в държавата, а не тя да дава на частници. „Това не прави забранителния списък излишен“, допълни още депутатът от ПГ на „Обединени патриоти“. Той уточни, че ако има неща, които притесняват обществото, може депутатите да се съобразят с това. \r\nОт опозицията в лицето народния представител от ПГ на „БСП за България“ проф. Румен Гечев обяви, че партията му ще подкрепи  ветото на президента, тъй като с измененията в Закона за държавната собственост управляващите правят опит за пладнешки грабеж. По думите му управляващите се опитват да създадат възможности за скрита приватизация на дружества от забранителния списък. „Процесът на приватизация в България е почти приключен. В забранителния списък са останали малко фирми и е изключителна наглост управляващите да се опитват с промени в закона да разрешат така наречените апортни вноски, след което да бъдат приватизирани или на безценица, или почти безплатно дружествата от забранителния списък. Прави чест на президентството, че връща закона за ново гласуване, тъй като в пленарна зала и в комисията бяхме против тези изменения“, коментира още проф. Гечев.  МОТИВИТЕ: \r\nС § 1, т. 2 от Закона за изменение на Закона за държавната собственост (ЗИ ЗДС) се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.  \r\nПосочените разпоредби от ЗИ ЗДС противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет.  \r\nПриетият § 3 от ЗИ ЗДС премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество - предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание.  \r\n„Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, отбелязва президентът Румен Радев в мотивите си за налагане на ветото.  Агенция „Фокус“  припомня: Ветото върху промените на Закона за държавната собственост е десето за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс. \r\nДеница КИТАНОВА", "date": "2018.10.17", "title": "Десето президентско вето (ОБЗОР)"}
{"url": "http://www.focus-news.net/news/2018/10/17/2579566/veliko-tarnovo-osigureno-e-finansirane-za-prouchvane-na-yugoiztochniya-sektor-na-krepostta-trapezitsa.html", "text": "Осигурено е финансиране за проучване на югоизточния сектор на крепостта Трапезица. След тригодишно прекъсване, екип начело с археолога доц. Мирко Робов ще продължи работата си по новооткритата църква с номер 21 и епископията на историческия хълм. За  Радио „Фокус“ – Велико Търново  той посочи, че комплекса е с особена значимост  за Трапезица и за града като цяло, не на последно място и за Второто българско царство. \r\n„Паметниците и комплекси от националната ни история трябва да бъдат предмет на особен държавен интерес и устойчиво финансиране“, посочи доц. Робов. \r\nПри последните разкопки доц. Робов разкрива голям феодален комплекс, в който открива костен завършек на архиерейски жезъл. Откритието насочва към предположението, че комплексът е епископски. Предмет на усилията на археолозите е и новооткрит храм с участие на варовикови колони във вътрешната конструкция и разкрита олтарна част. \r\nНа крепостта работят и екипите на доц. Деян Рабовянов и проф. Константин Тотев. Проф. Тотев и неговия екип проучват северния сектор на крепостта, където е главната северна порта, като по думите му, целта на проучванията на екипа е в западната част на този северен сектор. В края на миналия месец той и екипът му разкриха нов църковен комплекс с богата стенописна украса. Църквата се отличава с уникални фрески, рисувани през 13 век. \r\nЦенно откритие бе направено и в южния сектор, където проучва екипът на доц. д-р Деян Рабовянов. В една от църквите бяха намерени дарове с религиозен характер, поставени там при строежа на самия храм, за да осветят мястото. Друг акцент при разкопките е проучването на некропол на населението от жилищните квартали около църквата. Нови данни за градоустройството на Трапезица получиха археолозите при проучването на част от уличната мрежа на крепостта. Става въпрос за улица, която се свързва с тази, свързваща двете порти на града. Тя е част от основните комуникационни артерии на Трапезица, тъй като по нея е можело да се стигне до големия манастирски комплекс около църква номер 8, а неговия южен вход излиза точно на нея. \r\nМария НЕДЕВА", "date": "2018.10.17", "title": "Велико Търново: Осигурено е финансиране за проучване на югоизточния сектор на крепостта Трапезица"}
{"url": "http://www.focus-news.net/news/2018/10/17/2579567/regionalna-zdravna-inspektsiya-smolyan-organizira-obuchenie-na-meditsinskite-sestri-v-regiona-za-rabota-po-preventsiya-upotrebata-na-alkohol-v-detsko-yunosheskata-vazrast.html", "text": "На 19 октомври 2018 година в киносалона на Планетариум – Смолян ще се проведе обучение на медицинските специалисти, обслужващи учебните звена в нашата област по темата: ”Проблеми на употребата на алкохол в детско-юношеска възраст. Дейности на медицинския специалист в училище и детската градина за превенция на употребата и злоупотребата с алкохол”. Инициативата е в рамките на Национална програма за превенция на хроничните незаразни болести (2014 – 2020 г.), а основните насоки за работа ще даде гост-лекторът от Национален център по обществено здраве и анализи доц. Красимира Костадинова. Това съобщиха от  Регионалната здравна инспекция – Смолян . \r\nПо време на форума инж. Светослав Хаджигенчев – физик в РЗИ, ще запознае присъстващите с темата: „Радон – здравен риск, измерване и редуциране на концентрацията му в детски градини и училища“.", "date": "2018.10.17", "title": "Регионална здравна инспекция – Смолян организира обучение на медицинските сестри в региона за работа по превенция употребата на алкохол в детско-юношеската възраст"}
{"url": "http://www.focus-news.net/news/2018/10/17/2579531/faktor-makedoniya-zasedanieto-za-konstitutsionnite-promeni-shte-prodalzhi-v-petak.html", "text": "След три дни на дебати, заседанието в македонския парламент за приемане на конституционни промени, произтичащи от договора за името с Гърция, приключи. То ще продължи в петък от 12:00 часа (13:00 българско време), информира  скопското електронно издание „Фактор“ . \r\nВ сряда говориха основно депутати от правителството, които поставиха акцента на изказванията си върху бъдещето на страната, отбелязва още медията. \r\nПревод и редакция:", "date": "2018.10.17", "title": "„Фактор“ (Македония): Заседанието за конституционните промени ще продължи в петък"}
{"url": "http://www.focus-news.net/news/2018/10/17/2579538/hyuriet-ako-sasht-ima-zatrudneniya-s-eliminiraneto-na-teroristite-v-manbidzh-turtsiya-e-gotova-da-pomogne.html", "text": "Президентът на Турция Реджеп Таийп Ердоган е казал на държавния секретар на САЩ Майк Помпео, че Анкара може лесно да ликвидира сирийските кюрдски „Отряди за народна самоотбрана“ (ОНС/YPG) в района на Манбидж, ако САЩ не успеят да го направят, съобщи турският външен министър Мевлют Чавушоглу, цитиран от  онлайн изданието на вестник „Хюриет“ . \r\n„Турция е готова да „елиминира терористите в сирийския Манбидж, ако САЩ срещат затруднения“, заяви първият дипломат на Анкара пред журналистите след срещата си с Помпео в турската столица. Освен това държавният секретар на Съединените щати е разговарял с Ердоган на летището Есербога, отбелязва изданието. \r\n„Обсъдихме случаят (Джамал) Хашоги и Манбидж. Имахме плодотворна дискусия. Обменихме мнения по много въпроси, включително борбата срещу ПКК (Работническата партия на Кюрдистан)“, добави Чавушоглу, като подчерта, че страните са постигнали консенсус за това, че „повече няма място за санкции в двустранните отношения“. Освен това, САЩ са приели, че споразумението с Турция за изчистването на Манбидж от ОНС просто е било забавено. \r\nМайк Помпео, от своя страна, призова Анкара да освободи бивш учен от НАСА, както и други затворници, няколко дни, след като Турция предаде пастор Андрю Брънсън, който беше в основата на развалянето на отношенията между страните, съобщиха от Държавния департамент чрез изявление. \r\n„Секретарят е обсъдил с външния министър Чавушоглу продължаващото несправедливо задържане на доктор Серкан Гьогле и други граждани на САЩ, както и местни служители на мисията на САЩ в Турция“, заяви говорителят на американското външно ведомство Хедър Науърт. \r\nПревод и редакция:", "date": "2018.10.17", "title": "„Хюриет“: Ако САЩ има затруднения с елиминирането на терористите в Манбидж, Турция е готова да помогне"}
{"url": "http://www.focus-news.net/news/2018/10/17/2579569/obuvkite-na-tsar-boris-iii-stsenichniyat-kostyum-na-pancho-vladigerov-tsigulkata-na-todor-kolev-sa-chast-ot-izlozhbata-tam-kadeto-dumite-sa-izlishni-v-etnografski-muzey-na-otkrito-etar.html", "text": "Едни от любопитните предмети, които могат да бъдат видени в изложбата „Там, където думите са излишни“ , която представя Етнографски музей на открито „Етър“ са обувките на Цар Борис III, сценичният костюм на Панчо Владигеров, цигулката на Тодор Колев. Уредникът в отдел „Духовна култура“  Павлина Дамянова припомни за  Радио „Фокус“ – Велико Търново , че идеята за изложбата се родила между трите институции – Етнографския музей, Регионалния исторически музей в Шумен и Историческия музей в Попово. \r\n„Основната идея е да се представят музикални творци и техните предмети, които са съхранени по фондовете на тези три институции. Като отделно ние участваме с една богата колекция от народни музикални инструменти, все пак това е основното нещо, с което се занимаваме – етнографията и събираме такива предмети“, уточни Павлина Дамянова. \r\nВ Изложбената зала на „Етър“-а е представена част от историята на българската музика. Посетителите могат да видят и възстановка на първия български оркестър, също и флейта – пиколо, принадлежала на Никола Ченгелиев. \r\nИсторическият музей в Попово представя в изложбата „Там, където думите са излишни“ духови инструменти от училищни оркестри. Етнографски музей на открито „Етър“ показва колекция български народни и детски музикални инструменти. \r\nПавлина Дамянова посочи, че музеят разполага с интересни заготовки на музикални инструменти и също така интересна колекция от детски свирки, като за миналото  е било характерно, особено когато хората са ходили  по панаири, да си купуват такива детски свирки във формата на различни животни. Интерес представлява и бърдучето, което издава звук, наподобяващ песента на птици. \r\nИзложбата ще бъде експонирана в Етнографския музей на открито „Етър“ до февруари 2019 г. \r\nМария НЕДЕВА", "date": "2018.10.17", "title": "Обувките на Цар Борис III, сценичният костюм на Панчо Владигеров, цигулката на Тодор Колев са част от изложбата „Там, където думите са излишни“ в Етнографски музей на открито „Етър“"}
{"url": "http://www.focus-news.net/news/2018/10/17/2579568/nov-skandal-zaradi-remonta-na-ul-graf-ignatiev-v-sofiya-obzor.html", "text": "Ремонтът на ул. „Граф Игнатиев“ в София стана повод за искане на оставките на кмета Йорданка Фандъкова и зам.-кмета Евгени Крусев. От неправителствената организация „Спаси София“ поискаха оставката на заместник-кмета на транспорта Евгени Крусев заради открити нередности при обществената поръчка за ремонт на релсовото трасе на централната улица. Според организацията има  съмнения за нарушаване на процедурата по избор на изпълнител при ремонта на ул. „Граф Игнатиев”. Те посочват, че с цел близките до трамвайното трасе сгради да бъдат опазени от вибрациите на преминаващите мотриси Столична община е поставила изисквания за полагането на т.н. „виброизолационни подложки” в обявената обществена поръчка за ремонтни дейности в участъка За участие в търга са допуснати 4 фирми, като две от тях отпадат, защото не отговарят на изискванията. В крайна сметка победител в конкурса е „Джи Пи Груп”. Но според инициативата „Спаси София”, след като печели търга, фирмата започва да полага съвсем различен материал – този на отстранения конкурент. Промяната на вида на използваните подложки не е по решение на победителя в търга - повече от месец, след като „Джи Пи Груп” вече е започнала строителните дейности, възложителят Столична община променя изискването за материала. След промяната обаче Столична община не прекратява процедурата. От неправителствената организация твърдят, че с подмяната на материала са спестени около 160 000 лева в полза на изпълнителя „Джи Пи Груп“, тъй като в неговата ценова оферта е включено полагането на по-скъпия материал.  \r\nЗам.-кметът Евгени Крусев отговори на обвиненията, като заяви, че към момента не планира да подава оставка. По думите му промяната не е само в материалите, а в целия проект тъй като в първоначалния вариант е имало фрапиращи грешки. Крусев поясни, че е получено становище от „Столичен електротранспорт“, че вместо да се подобрят показателите на релсовия път, те ще се влошат. Той допълни, че затова  е бил свикан експертен съвет и 29 души единодушно са потвърдили становището, като са взели решение, че проектът трябва да бъде променен. По думите му, ако проектът за подмяна на релсовия път на ул. „Граф Игнатиев“ не е бил променен, трамваите са щели да се блъскат челно при завоя с ул. „Алабин“. Крусев заяви, че за него е все едно коя фирма изпълнява ремонта – основната цел е обектът да бъде изпълнен качествено и в срок. Той обясни, че в \r\nдоговора между Столична община и изпълнителя „Джи Пи груп“ има клауза, че в хода на ремонта възложителят, тоест Столичната община, може да заменя материали. „Те се одобряват от строителния надзор, който прави анализ на цената. Разликата в цената на двата вида материали е 50 евроцента на кв. м, тоест стотинки. Фирма „Пандрол“ дава 10 г. гаранция за материалите\", обясни Крусев.  \r\nПо думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил. Според Крусев отстранения проектант трябва да даде отговор какво е наложило тази промяна. „Така че в момента ние изпълняваме идейния проект“, уточни той. Крусев коментира още, че е „малко странно гражданска организация да лобира за определени фирми“.  \r\nСтоличният кмет Йорданка Фандъкова разпореди проверка по случая, която да установи какво е наложило промяната на материалите. ОТ БСП -София настояха тя да поеме отговорност за проблемите с ремонта на столичната улица „Граф Игнатиев“ и да подаде оставка. Според тях Столична община не разполага с необходимия административен капацитет, за да се справи с управлението на града. „Вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес.В последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори. Вече стана категорично стана ясно, че всъщност самите управляващи в Столична община стоят в основата на всички проблеми\", посочват в мотивите си от БСП - София. Според тях София повече не може и не трябва да бъде заложник на личните интереси на управляващите от ГЕРБ, тъй като последният случай е нагло и драстично нарушение на Закона за обществените поръчки, което е престъпление. „Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община. Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България\", посочват от БСП - София. Те настояват и за ясни отговори от страна на кмета Фандъкова на два въпроса: На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен?  Вярно ли е, че този материал е бил закупен предварително, за да може да бъде вложен и от кого?От БСП – София настояват Прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки.", "date": "2018.10.17", "title": "Нов скандал заради ремонта на ул. „Граф Игнатиев“ в София (ОБЗОР)"}
{"url": "http://www.focus-news.net/news/2018/10/17/2579571/pazardzhik-v-byuroto-po-truda-nay-tarsenite-kadri-sa-prodavach-konsultantite-montazhnitsite-i-obshtite-rabotnitsi.html", "text": "Дванайсет са обявените свободни работни места за специалисти с висше образование, докато възможностите за среднисти са далеч по-големи, показват данни на Бюрото по труда в Пазарджик. В списъка с вакантни позиции все още има такива за учители. Традиционно се търсят застрахователи и медицински работници. Работни места за специалисти с висше образование се търсят 2 медицински сестри, 1 специалист по обучение и развитие, 1 организатор- производство, 1 началник склад, 1 технически сътрудник, 1 застрахователен агент, 1 учител по английски език, 1 учител по музика, 1 инженер, производство, 1 инженер, химик-полимери, 1 специалист търговия /с английски или немски език/. Работни места за средно професионално, средно и основно образование са за 1 офис -асистент, 1 застрахователен агент, 1 техник, електрически системи, 2 счетоводител, оперативен, 1 мениджър, производство, 4 машинен оператор, тестени изделия, 5 ресторантски работник, 3 аранжор-касиер /обслужващ магазин/, 22 продавач-консултант, 4 продавач-консултант, хранителен магазин, 3 готвач с опит, 4 помощник готвач, 2 помощник кухня, 7 сервитьор, 7 шивач, 8 гладач, ютия, 28 монтажник, електронни елементи, 10 монтажник,електронно оборудване, 12 електротехник, 17 заварчик, 5 автомонтьор, 10 работник, сладкарско производство, 10 машинен оператор, шиене, 35 складов работник, 14 общ работник, 10 общ работник полагане на кабели, 20 общ работник производство, 13 охранителя.", "date": "2018.10.17", "title": "Пазарджик: В Бюрото по труда най-търсените кадри са продавач-консултантите, монтажниците и общите работници"}
{"url": "http://www.focus-news.net/news/2018/10/17/2579573/blagoevgrad-v-dt-nikola-vaptsarov-premierno-shte-bade-predstavena-postanovkata-tri-kotki-na-pokriva.html", "text": "В Драматичен театър „Никола Вапцаров“ – Благоевград премиерно ще бъде представена постановката „Три котки на покрива“ от Емил Йотовски. Това съобщи за  Радио „Фокус“ – Пирин  Симона Спасова, експерт „Връзка с обществеността“ към театъра. Представлението ще бъде играно на 18 октомври, от 19.00 часа, на Голямата сцена. „Три котки на покрива“ е комедия на абсурда, в която три презадоволени от живота жени решат да търсят несъществуващите си проблеми“, каза още Спасова. Постановката е на Анна Петрова, която ще видим в представлението, в ролята на Лора. \r\nЛивия НИНОВА", "date": "2018.10.17", "title": "Благоевград: В ДТ „Никола Вапцаров“ премиерно ще бъде представена постановката „Три котки на покрива“"}
{"url": "http://www.focus-news.net/news/2018/10/17/2579575/cnn-razsledvaneto-na-sluchaya-s-izcheznaliya-zhurnalist-dzhamal-hashogi-stigna-do-blizkoto-obkrazhenie-na-sauditskiya-prestolonaslednik.html", "text": "В сряда турските служби са обискирали резиденцията на саудитския консул в Истанбул, търсейки улики за случилото се с Джамал Хашоги, съобщава  CNN/b>. Засилват се подозренията, че хората, отговорни за смъртта на журналиста, са в тесни връзки с най-високите етажи на властта в Риад. \r\nИзточници са казали пред медията, че група саудити, за които турските официални власти вярват, че са свързани с несъмненото убийство на Хашоги, е била водена от високо поставен офицер от разузнаването, за когото се знае, че е близък с кръга от приближени на престолонаследника Мохамед бин Салман.    \r\nВ понеделник турските следователи проведоха разследване само в консулската служба, а в сряда влязоха и в резиденцията на генералния консул Мохаммад ал-Отаиби в Истанбул. Той обаче е напуснал страната още във вторник, по информация на Анадолската новинарска агенция.    Ивелина Ватова", "date": "2018.10.17", "title": "CNN: Разследването на случая с изчезналия журналист Джамал Хашоги стигна до близкото обкръжение на саудитския престолонаследник"}
{"url": "http://www.focus-news.net/news/2018/10/17/2579574/bbc-sdelka-po-brekzit-e-vazmozhna-ako-rabotim-usileno-smyata-britanskiyat-premier.html", "text": "„Нужна е усърдна работа, за да се преодолеят различията в мненията ни по ирландската граница и да постигнем сделка“, според Тереза Мей, информира  BBC .  \r\nТова е заявила госпожа Мей в Брюксел, където се надява да убеди партньорите си да подкрепят плана й. Нейната оценка е, че в последните седмици е постигнат „значителен прогрес“. \r\nВ белгийската столица тя проведе срещи с ключови фигури преди да се обърне към лидерите по време на решителната среща на върха тази вечер.   Ивелина Ватова", "date": "2018.10.17", "title": "BBC: „Сделка по Брекзит е възможна, ако работим усилено“, смята британският премиер."}
{"url": "http://www.focus-news.net/news/2018/10/17/2579545/predsedatelyat-na-nova-demokratsiya-kiriakos-mitsotakis-tsipras-e-slab-premier-v-tsinichna-koalitsiya.html", "text": "Оставката на Никос Коцияс от поста външен министър доказва, че Алексис Ципрас  е и слаб премиер, и човек, който може да бъде изнуден, заяви председателят на основната гръцка опозиционна партия „Нова Демокрация“ (НД) Кириакос Мицотакис в сряда, цитиран от  държавната агенция АНА-МПА . \r\nПо време на предварителните изявления преди срещата на Европейската народна партия (ЕНП), лидерът на НД заяви, че гръцкият министър-председател е освободил голям поддръжник на договора за името с Македония, за да запази в кабинета военния министър Панос Каменос (председател на младши коалиционния партньор „Независимите гърци“ (АНЕЛ), отявлен противник на споразумението от Преспа, което бе подписано именно от Коцияс. \r\n„Преди няколко дни описах правителството на Ципрас и Каменос като цинична управляваща коалиция и се страхувам, че днешните събития доказаха, че съм прав“, заяви Мицотакис. \r\nПовече от ясно е, че Ципрас „не само е слаб премиер, но е и податлив на изнудване. И колкото по-рано свърши тази комедия, толкова по-добре за страната“, подчерта председателят на НД, като увери, че в резултат от следващите избори ще бъде формирано стабилно правителство. \r\nПревод и редакция:", "date": "2018.10.17", "title": "Председателят на „Нова Демокрация“ Кириакос Мицотакис: Ципрас е слаб премиер в цинична коалиция"}
{"url": "http://www.focus-news.net/news/2018/10/17/2579577/tass-medvedev-opredeli-sanktsiite-sreshtu-bankoviya-sektor-na-rusiya-za-obyavyavane-na-voyna.html", "text": "Според министър председателя на Руската федерация страната е способна да преодолее рестрикциите, информира  ТАСС , цитирайки интервю на руския премиер пред Euronews. \r\n\"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо  е нужно това. Нарушава се международният ред, в това число и международният икономически порядък“. \r\nСпоред него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев.  Ивелина Ватова", "date": "2018.10.17", "title": "ТАСС: Медведев определи санкциите срещу банковия сектор на Русия за  „обявяване на война“"}
{"url": "http://www.focus-news.net/news/2018/10/17/2579576/voa-pompeo-sauditite-otkazvat-da-obsazhdat-fakti-svarzani-s-izcheznaliya-zhurnalist.html", "text": "Държавният секретар на САЩ Майк Помпео е заявил в сряда, че при срещата си със саудитските лидери те не са искали да споменават никакви факти, свързани с изчезването на саудитския журналист, който работи за американска медия, информира  VOA . \r\nНа път за Анкара, където разговаря с турските лидери за хода на проучването около изчезването на журналиста Джамал Хашоги, първият дипломат на САЩ е съобщил на репортерите, че саудитският крал Салман и престолонаследникът Мохаммед бин Салман са го уверили, че „те ще покажат на целия свят“ резултатите от тяхното разследване. \r\nПопмео е казал, че саудитите са заявили категорично, че ще държат отговорен „всеки, свързан с каквото и да е нередно действие, което бъде открито“, няма да се прави изключение за никого, дори и за членове на кралското семейство. Запитан дали официалните власти на Риад са съобщили жив ли е или не Джамал Хашоги, държавният секретар на САЩ е отговорил: „Аз не искам да говоря за нито един факт. Те също не искат, тъй като настояват да приключат това разследване по възможно най-щателен начин.“  Ивелина Ватова", "date": "2018.10.17", "title": "VOA: Помпео: Саудитите отказват да обсъждат факти, свързани с изчезналия журналист“"}
{"url": "http://www.focus-news.net/news/2018/10/17/2579572/patriotichni-igri-obzor.html", "text": "Отношенията между коалиционните партньори в „Обединени патриоти“ през последните дни все повече наподобяват на трилър с драматични елементи. В 19.00 часа на 15 октомври беше спряно излъчването на телевизия „Алфа“, като вместо редовната програма на екрана се появи съобщението „Телевизия Алфа спря. Питайте правителството защо“. На следващия ден, 16 октомври, Красимир Каракачанов - вицепремиер и коалиционен партньор на Волен Сидеров в Обединени патриоти, заяви, че не знае какво се случва с телевизия „Алфа“, не се е чувал със Сидеров, но не е забелязан ескалиране на напрежението през последните дни. Той отрече правителството да има каквато и да е роля в спирането или пускането на която и да е медия. Председателят на Съвета за електронни медии София Владимирова заяви, че СЕМ не е бил уведомен за спирането на телевизията и е поискал да разбере от ръководството ѝ каква е конкретната причина. \r\nПо-късно същия ден телевизия „Алфа“ започна да „излъчва“ съобщения Волен Сидеров, в които лидерът на ПП „Атака“ обяви коалиционния си партньор Валери Симеонов за човек на милиардера Джордж Сорос. Текстовете на съобщенията гласят следното: „Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. „Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеонов, ако не бях се противопоставил яростно“.„Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“.„Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. \r\nДействията на Волен Сидеров провокираха депутатите от НФСБ да снемат доверието си от него като председател на парламентарната група на „Обединени патриоти“ и на следващия Коалиционнен съвет ще поискат оставката му като шеф на парламентарната група. Зам.-председателят на ПГ на „Обединени патриоти“ и зам.-председател на НФСБ Валентин Касабов заяви пред журналисти, че Сидеров защитава интересите на Русия и работи срещу България, а това не е патриотизъм. „Има поредица от лъжи и действия на Волен Сидеров срещу „Обединени патриоти“, срещу голямата коалиция и срещу България“, заяви Валентин Касабов. Попитан разпада ли се ПГ на „Обединени патриоти“ той посочи: „Засега не“. Към момента третият партньор в коалицията - ВМРО се дистанцира от конфликта. „Нямаме желание да вземаме страна в конфликта между НФСБ и Волен Сидеров - за нас фундаментално важно е единството на патриотичните сили“, заяви заместник-председателят на ВМРО и зам.-председател на ПГ на „Обединени патриоти“ Искрен Веселинов. Той уточни, че вярва в държавническото начало на обединението на патриотите и уточни, че целта е правителството да бъде стабилно. „Достатъчно неприятно е, че между двама наши партньори има такова напрежение, търсим разговор на коалиционен съвет и се надяваме събитията да са обратими“, допълни Веселинов.  \r\nИзлъчването на телевизия „Алфа“ беше възстановено около 11.00 часа в сряда, 17 октомври. \r\nВ Пловдив вицепремиерът и лидер на НФСБ Валери Симеонов заяви, че партията му не е обсъждала с ВМРО темата за нов председател на парламентарната група, след снемането на доверието от Волен Сидеров. Той обясни, че решението за снемане на доверието от Волен Сидеров е взето снощи от групата на НФСБ и оповестено днес, а причината за това решение е клеветническата, по думите му, кампания, която се е провела вчера по партийната телевизия на „Атака”. „Попитан дали ще си търси правата в съда, той отговори, че това е естествено и че винаги го е правил. „Единствено си я обяснявам може би заради личното желание на Сидеров да бъде първи номер в листата за европейски избори на „Обединени патриоти“”, каза още Валери Симеонов. \r\nПопитан дали ще се запази коалицията, Симеонов отговори, че не може да каже отсега. При въпрос дали поемат на изборите за Европейския парламент без Волен Сидеров, Валери Симеонов отбеляза: „От гледна точка на НФСБ означава точно това”. \r\nПред журналисти в Брюксел премиерът също коментира темата като заяви, че между ГЕРБ и ОП има коалиционно споразумение, в което ясно е разписано какво трябва да правят четири години. По думите му ОП си имат техни правила, за които не се интересува. „„Оттук нататък, те вече толкова ежедневни станаха техните спорове, че не намирам за интересно дори да ги коментирам\", каза още Бойко Борисов.", "date": "2018.10.17", "title": "Патриотични игри (ОБЗОР)"}
{"url": "http://www.focus-news.net/news/2018/10/17/2579570/deutsche-welle-germaniya-ne-se-gotvi-za-sdelka-po-brekzit.html", "text": "Ангела Меркел обяви, че все още може да се постигне сделка с Великобритания по напускането й от Европейския съюз, но поясни, че и все още няма достатъчен напредък в преговорите по централни теми, което прави споразумението невъзможно, информира  Deutsche Welle . \r\nВъпреки вътрешните политически трудности, които преживя през последните седмици, германският канцлер прояви готовност да прояви самоувереност пред решителната за Европейския съюз среща за Брекзит. В 15-минутното си официално обръщение по тази тема Меркел не спомена предстоящото напускане на Обединеното кралство. По традиция то започна с изброяване на предимствата от една обединена Европа, но когато стигна до Великобритания, тонът й стана умерено песимистичен:„И двете страни проявиха добра воля и готовност за компромис“,  оцени ситуацията Меркел, и допълни „За нещастие, все още няма постигната договореност за въпроса за границата между Ирландия и Северна Ирландия. Дяволът е в подробностите“. \r\nПреговарящите търсят възможност за сделка, която да не допусне твърда граница между Северна Ирландия и Република Ирландия. Повечето от тях са на мнение, че това е необходимо, за да се придържат към Споразумението от Разпети петък 1999 г., известно още и като Белфасткото споразумение, с което в значителна степен бе намалено напрежението в Северна Ирландия.  \r\nВ навечерието на срещата по Брекзит, Ангела Меркел потвърди подкрепата си за тази позиция.    Ивелина Ватова", "date": "2018.10.17", "title": "Deutsche Welle: Германия  не се готви за сделка по Брекзит"}
{"url": "http://www.focus-news.net/news/2018/10/17/2579565/premierat-boyko-borisov-kam-tozi-moment-goneneto-na-ruski-diplomati-ne-stoi-na-dneven-red.html", "text": "Към този момент гоненето на руски дипломати не стои на дневен ред. Това каза пред журналисти в Брюксел премиерът Бойко Борисов, предаде репортер на  Агенция „Фокус“ .  На въпрос относно заявеното от Цветан Цветанов, че доказателствата по случая „Скрипал“ вече са много по-ясни и трябва да се съобразим с европейските държави, както и дали страната ни трябва да изгони руските си дипломати, Борисов заяви: „Цветанов винаги е бил по-краен в тези си искания, но решенията ще ги вземем ние. Към този момент това не стои на дневен ред, но много внимателно и с пълния обем на службите работим по всеки един сигнал по всички тези въпроси. Никога не съм упреквал някого, ако нямам доказателства и свидетелства“. \r\nОтново във връзка с изказване на Цветанов, че Русия е една от държавите, която действително е потенциална заплаха с хибридните атаки, премиерът коментира: „Това, че работим не само активно, но и много прецизно с нашите евроатлантически партньори и служби и има подобни деяния, разобличавани кибератаки и подобни действия, ги наблюдаваме много внимателно. Спомняте си няколко пъти на МС, на основни министерства, преди европредседателството, просто кибератаките бяха ужасни“.  „При нас никога не е стояло да избираме между едни или други. „Евроатлантическата ни ориентация и координацията с евротлантическите служби е била на 100%. Така че това, че сме бдителни, това, че работим активно е факт. В същото време се опитваме да направим и доста по-прагматични условията в сферата на бизнеса между България и Русия\", обясни премиерът и заяви, че визира отношенията в сферата на туризма, енергетиката и т.н. „Факт е, че има влизания в България на различни хора, които евротлантическите служби наблюдават. Така че работим по тях, в пълна координация с евратлантическите служби\", заяви още Борисов.", "date": "2018.10.17", "title": "Премиерът Бойко Борисов: Към този момент гоненето на руски дипломати не стои на дневен ред"}
