{"url": "http://www.focus-news.net/news/2019/02/10/2621983/sport-rezultati-ot-23-krag-na-italianskata-seriya-a.html", "text": "В неделя в Серия А от италианското футболно първенство се играха шест срещи. Ето резултатите: \r\nБолоня-Дженоа 1:1 \r\nАталанта-Спал 2:1 \r\nСампдория-Фрозиноне 0:1 \r\nТорино-Удинезе 1:0 \r\nСасуоло-Ювентус 0:3 \r\nМилан-Каляри 3:0 \r\nВодач във временното класиране след днешните мачове е Ювентус с 65 точки.", "date": "2019.02.10", "title": "Спорт: Резултати от 23 кръг на италианската Серия А."}
{"url": "http://www.focus-news.net/news/2019/02/10/2621962/sport-manchestar-siti-pobedi-chelsi-s-60-v-mach-ot-angliyskata-premiar-liga.html", "text": "В 26 кръг от английската Премиър лига в неделя се играха две срещи: \r\nТотнъм-Лестър завърши 3:1. \r\nГолямото дебри в този кръг беше между Манчестър Сити и Челси. То завърши при резултат 6:0 за Манчестър и промени челните позиции във временното класиране. Манчестър-Сити си върна първото място в Премиър лигата с 65 точки, колкото и Ливърпул, но с по-добър баланс от него в директните двубои помежду им.  Челси остана шести с 50 точки.  \r\nГоловете за Манчестър сити: хеттрик за Агуеро – в 13-та, 19-та и 56-та мин., два гола за Стърлинг - в 4-та и 80-та мин., и един за Гюндокан – в 25-та минута.", "date": "2019.02.10", "title": "Спорт: Манчестър Сити победи Челси с 6:0 в мач от английската Премиър лига"}
{"url": "http://www.focus-news.net/news/2019/02/10/2621959/afp-germanski-korab-spasyavasht-migranti-se-preimenuva-sled-tragediya-s-dete-na-siriyski-bezhantsi.html", "text": "Германски кораб, който спасява мигранти в Средиземно море, в неделя получи ново име – Алан Кюрди. Така се казваше тригодишното сирийско момченце, чието тяло бе открито на турския бряг в апогея на бежанската криза и предизвика гнева на целия свят, предава световната агенция  AFP .  \r\nБащата на Алан, Абдулах Кюрди и лелята, Тима Кюрди, присъстваха на церемонията по преименуването на кораба, която се състоя в Палма де Майорка, Испания. Събитието се организира от благотворителната организация Sea-Eye, която управлява кораба. \r\n\" Никога да не забравяме, че моят син остана завинаги на брега. Скръбта ми от загубата на моята съпруга и на момчетата ми е скръб на мнозина, на хиляди семейства, които по същите трагични причини изгубиха синове и дъщери,\" са думите на Абдулах Кюрди, които неправителствената организация Sea-Eye е разпространила в специално свое обръщение. \r\nСириецът е платил на контрабандисти да преведат семейството му от Турция до Гърция, тъй като турското правителство е отказало да им даде изходящи визи, които са им нужни, за да стигнат до Канада, където живее неговата сестра Тима като бежанка.  \r\nПътешествието през Средиземно море в септември 2015-та завърши трагично за много сирийски бежанци, след като нестабилният кораб потъна в бурните води. Тогава загинаха 11 бежанци включително и семейството на Кюрди. Англоезичната преса отрази нашироко случая,  но разгърналата се през 2015-та година антимигрантска кампания в цяла Европа възпря правителствата да предприемат каквито и да е действия тогава. \r\nПо данни на организацията Sea-Eye, тя е спасила повече от 14,000 души в над 60 мисии, откакто е започнала да действа в 2016-та година.  Ивелина Ватова", "date": "2019.02.10", "title": "AFP: Германски кораб, спасяващ мигранти, се преименува след трагедия с дете на сирийски бежанци"}
{"url": "http://www.focus-news.net/news/2019/02/10/2621956/varna-gorskite-strazhari-sastaviha-16-akta-pri-proverki-v-oblastta.html", "text": "Общо 16 акта са съставени при интензивните проверки в горите във Варненска област. Това съобщават от пресслужбата на  ДГС „Варна“ .Каруца и общо 7,6 куб. м незаконно добити дърва за огрев са задържани от горските стражари в Държавно горско стопнаство – „Варна”. За разкритите нарушения са съставени 10 акта и 5 констативни протокола. Други шест акта по Закона за горите са съставени при обход на територията на ДЛС „Шерба”. Засилен остава контролът на местата с висока концентрация на нарушения. \r\nВ рамките на изминалата седмица в обхвата на всички 13 горски и 5 ловни стопанства към Североизточно държавно предприятие са извършени общо 689 проверки. 156 от тях са на обекти за добив на дървесина, 159 – на превозни средства, а 374 – на физически лица, от които 284 са ловци. Четири акта са съставени за нарушения на територията на ДГС „Смядово” и ДГС „Търговище”. С два констативни протокола са завършили проверките в ДГС „Нови Пазар”.", "date": "2019.02.10", "title": "Варна: Горските стражари съставиха 16 акта при проверки в областта"}
{"url": "http://www.focus-news.net/news/2019/02/10/2621960/kiril-cholakov-rakovoditel-na-pss-dupnitsa-nadyavam-se-che-prez-2019-godina-shte-zapochne-stroezhat-na-bazata.html", "text": "Надявам се, че през 2019 година ще започне строежът на базата. Това каза за  Радио „Фокус“ - Пирин  Кирил Чолаков, ръководител на Планинска Спасителна служба (ПСС) - Дупница. По думите му все още има някои неща, които трябва да се случат документално- разрешителен режим и уточнения по самия проект. „Басейнова дирекция“ има изисквания към НП „Рила“, които трябва да бъдат спазени. След като се изчистят всички тези неща трябва да се пристъпи към самия строеж. Трябва да се търси фирма изпълнител и се надяваме, че през 2019 година да се започне“, каза още Чолаков. По думите му северозападният дял на Рила  е труднодостъпен и има крещяща нужда от станция. \r\nЛора КАЛЧЕВА", "date": "2019.02.10", "title": "Кирил Чолаков, ръководител на ПСС - Дупница: Надявам се, че през 2019 година ще започне строежът на базата"}
{"url": "http://www.focus-news.net/news/2019/02/10/2621957/veliko-tarnovo-blagotvoritelen-bazar-za-martenitsi-v-podkrepa-na-dvoyki-s-reproduktivni-problemi-shte-se-provede-na-24-fevruari.html", "text": "Благотворителен базар за мартеници в подкрепа на двойки с репродуктивни проблеми ще се проведе във Велико Търново. Това съобщиха за  Радио „Фокус“ – Велико Търново  от Фондация „Искам бебе“ в града. Събитието ще се състои на 24 февруари, от 10.00 до 17.00 часа. Щандът на организацията ще е разположен край  чешмичките до Община Велико Търново. На него ще се продават ръчно изработени мартенички в подкрепа на двойка с репродуктивни затруднения. От „Искам бебе“ призовават, който желае да подпомогне организацията, да дари ръчно изработени мартеници. „Фокус“  припомня, че тази година Община Велико Търново отпуска 70 000 лева по програмата за асистирана репродукция. Постъпленията във фонд „Ин витро” са целева помощ за семейства с репродуктивни проблеми , като предназначението им е за изследвания, процедури и лечение на стерилитет.  Програмата за асистирана репродукция е създадена през 2011 година. Общо 60 бебета са проплакали във Велико Търново, благодарение на средствата от  фонд „Ин витро“. \r\nНадежда КРЪСТЕВА", "date": "2019.02.10", "title": "Велико Търново: Благотворителен базар за мартеници в подкрепа на двойки с репродуктивни проблеми ще се проведе на 24 февруари"}
{"url": "http://www.focus-news.net/news/2019/02/10/2621958/haralan-aleksandrov-boyko-borisov-se-spravya-po-dobre-kato-darzhavnik-ot-rumen-radev-i-go-dokaza-v-balgariya-na-balkanite-v-evropa-i-v-sveta.html", "text": "Бойко Борисов се справя по-добре като държавник от Румен Радев и го доказа в България, на Балканите, в Европа и в света. Това каза Харалан Александров, социален антрополог, в разговор за „акулите и рибките в политиката\" с Илиана Беновска в предаването Беновска пита по Радио К2 и Канал 3, съобщиха от  екипа на предаването . Той коментира следните теми: Политиката и политиците. \r\nИлиана Беновска посрещна своя гост по традиция със здрава, българска ябълка и му подари книгата „Беновска пита Ахмед Доган\". Харалан Александров се извини, че е забравил книгата „Пътят към несвободата“ на Тимъти Снайдър, която е искал да й подари. Книгата е свързана с изучаването на различни философски школи за управлението на Путин. „По пътя на несвободата ли сме? Аз пак подчертавам съм с отнета акредитация за президенството. Това не е лична драма за мен, а въпросът е принципен“, попита Беновска. Харалан Александров отговори, че вървим по пътя на свободата и развитието, макар и трудно, спъвайки се и падайки понякога. Българските политици изглеждат твърде заето с това да оцеляват и все по-рано гледат стратегически напред. Общността е донякъде изоставена от своите политици. Хората живеят с тревогата на времето, което е сложно и трудно.  Циганските гета и престъпността. \r\n„Ако въведа една тема, по която сте академично специализиран, ще перифразирам смело вицепремиера Красимир Каракачанов „ние българите в обятията на циганите ли сме вече\", попита Беновска. Харалан Александров отговори, че никога не сме били в обятията на циганите, а в обятията на собствените си страхове и тревоги, че България загива, че настава демографски апокалипсис. „Това е факт, аз имам много деца, в годината, която се роди последното, беше най-ниска раждаемостта, около 60 000. Преди 10.11.1989 година раждаемостта беше 180 000. От тези 60 000, които се родиха в годината на моето дете, официално циганският етнос беше почти на половината“, попита Беновска. Харалан Александров каза, че не е виждал тази статистика и не може да се съгласи с нея. Беновска обеща да му я изпрати. Циганин не е етническа, а социална категория. Когато кажеш циганин, разбираш провален човек без перспектива. Българите не са расистки настроени. Ние имаме проблем с бедни,  необразовани хора, които живеят в гета. Феномените на гетото се мултиплицират в отношенията. Просещите циганки с деца, които са често явление, предизвикват расистки настроения, които могат да се реализират в политическа програма. „Ние ли сме виновни за това, че циганите ни превземат“, попита Беновска. Когато има провал между две общности, винаги и двете страни имат вина за това. Нещо във връзката между българската и ромската общност се проваля. Тъй като институциите нямаха опит да работят в демократична и либерална среда, възпроизводоха командни модели и не се справят добре, посочи Харалан Александров. „Имате ли представа колко по различни програми и средства са стигнали до циганите за сградата на ромското включване“, попита Беновска. Харалан Александров отговори, че никога не е участвал в този проект. Има склонност да се преувеличава количеството средства, които са похарчени. В доклад на Алексей Пампоров има точна сметка, но не са милиарди, а десетки или стотици милиони. „Какъв е размерът на социалните помощи, които са давани от началото на прехода или последните 10 години“, попита Беновска. Харалан Александров отговори, че социалните помощи се дават въз основа на социален статус, а не на етнос. Той не разполага с такива данни. Харалан Александров подкрепя тезата на Красимир Каракачанов , че трябва да се премахнат гетата, но мерките, които се предлагат са трогателно безпомощни. „Каракачанов предлага бившето главно управление на Строителни войски, което има сграден фонд, но е разграбено откъм техника, ген. Пешлеевски подкрепя неговото желание и ще се включи да се съберат хора от ромски произход и да се учат на занаят и строителство“, попита Беновска. Харалан Александров подкрепя идеята, но каза, че голяма част от ромите преминават през курсове на обучение,  но после не си намират работа, за това по-важно е да им намерят работа в строителството. Фантазия е, че могат да бъдат възстановени Строителни войски. „А какво ще кажете за предложението му да се постигне контролирана раждаемост, ако някоя жена е оставила повече от две свои деца в дом\", попита Беновска. Според Харалан Александров, това предложение на Каракачанов ще му спечели сериозна обществена подкрепа. Тоягата, която размаха Каракачанов, ще послужи за пръчка, с която да си прибере електората в кошарата. Това ще направи услуга на ДПС, като наплаши техния електорат и ще ги мобилизира. Това е политическа стратегия за укрепване на позициите. Либералните политики се провалиха. „Как ще обясните на внуците на самотни възрастни жени, които са били изнасилени, ограбени или убити, че либерализмът се е провалил\", попита Беновска. Харалан Александров отговори, че хората, които са жертва или имат подобен проблем, няма как да са толерантни. Ако бъдеш поставен да живееш в условия на гето, рано или късно озверяеаш. Беновска и Харалан Александров се уговориха да продължат темата с вицепремиер Красимир Каракачанов след няколко седмици. Отношения между президент и министър-председател. \r\n„Как оценявате съжителството във властта между президента Румен Радев и на министър-председателя Бойко Борисов“, попита Беновска. \r\n„Като съперничество. Иначе е доста напрегнато, забавно и вълнуващо за страничния наблюдател, но не е полезно за България. Забавно е да гледаш как се състезават двама мъже с лидерски качества. Напрегнато е, защото не знаеш всеки какъв ход ще предприеме, особено от страна на президента, който е по-последователен в конфронтацията засега. Създава разнобой и в посланията, които използваме към света“, отговори Харалан Александров. „А къде е държавничеството в случая\", попита Беновска. „Идеята за държавничество е да подчиниш политическия си дневен ред на дневния ред на държавата. В момента Борисов се справя много по-добре с тази задача от Радев. Това е така, защото разполага с реални инструменти да управлява. Той разгръща своята държавническа потенция и капацитет на държавник не само в България, а и на Балканите, Европа и света. Президентът има невероятна възможност по конституция да критикува и посочва дефекти, провали и несполуки на управлението. Радев се справя с това, харесва му и рейтингът му го показва“, отговори Харалан Александров. „В политиката трябва да влизат образовани хора. Росен Плевнелие и Румен Радев, не удовлетворят очакванията да са подготвени за политици“, попита Беновска. За да си добър политик образованието не е определящо, други качества са необходими. Политиците трябва да се съдят не по подготовката, а по резултатите, обобщи Харалан Александров пред Илиана Беновска в предаването Беновска пита по Радио К2 и Канал 3 на 10 февруари 2019 година.", "date": "2019.02.10", "title": "Харалан Александров: Бойко Борисов се справя по-добре като държавник от Румен Радев и го доказа в България, на Балканите, в Европа и в света"}
{"url": "http://www.focus-news.net/news/2019/02/10/2621961/varna-v-zookata-v-grada-shte-otbelezhat-praznika-na-vlyubenite-s-beseda-za-razmnozhitelniya-period-pri-zhivotnite.html", "text": "С беседа за размножителния период при животните ще отбележат за поредна година Празника на влюбените – 14 февруари във варненския Зоокът. Събитието ще започне в 11 часа и посетителите ще могат да се запознаят с това кои от животните образуват двойки за цял живот, както и кои мъжки всяка година имат харем от женски. Това каза за  Радио „Фокус“ – Варна  директорът на Зоологическата градина в града Иванка Стоянова. „Ще запознаем посетителите и с бебетата на 2018 година, птиците в контактната зона, както и петте носати мечета, които се родиха през миналото лято. Ще покажем на хората, че когато се грижим с любов и отговорност за животните от самото им раждане, те стават контактни и социални и ще им покажем хранене от ръка“, обясни директорът. По думите й, тъй като предстои ремонт, в Зоокъта няма да се купуват нови животни няма. По традиция обаче, около март месец се очаква появата на първите бебета. Тази година с ново потомство трябва да се сдобие европейският муфлон. Бебе в края на февруари ще има и малкото конче Виолет. Според Иванка Стоянова, вече е започнал размножителният период при птиците. В езерата вече се чуват брачни песни. „Надяваме се тази година да имаме и потомство от по-интересните птици, като фазани, пауни и папагали. През лятото се раждат маймунки и еленчета. През зимата най-често се излюпват папагали и гугутки. Така че, всяка година имаме много бебета“, каза още тя. Директорът на атракциона припомни, че в момента варненският Зоопарк се обитава от около 400 животни и птици от 60 вида. Зоопаркът е и един от най-посещаваните в страната, като за миналата година той е разгледан от 166 000 души. \r\nДиана СТОЕВА", "date": "2019.02.10", "title": "Варна: В зоокъта в града ще отбележат Празника на влюбените с беседа за размножителния период при животните"}
{"url": "http://www.focus-news.net/news/2019/02/10/2621965/sport-zografski-e-18-v-starta-ot-svetovnata-kupa-po-ski-skok.html", "text": "Владимир Зографски завърши 18-ти в старта от Световната купа по ски скок в Лахти, Финландия. \r\nСамоковец направи скокове от 114,0 и 122,5 метра и събра общо 228,5 точки. \r\nПобедител в днешната надпревара е полякът Камил Стох със 280,9 точки, втори -японецът Рьою Кобаяши с 263,7 точки, трети - норвежецът Роберт Йохансон (260,1 т.). \r\nВ класирането за Световната купа по ски скок води Кобаяши (1460 т.), след него са Стох (1029 т.) и австриецът Щефан Крафт (967).  \r\nВладимир Зографски е на 31-во място със 130 точки. \r\nВ края на новата седмица предстоят състезания по ски скокове във Вилинген, Германия.", "date": "2019.02.10", "title": "Спорт: Зографски е 18 в старта от Световната купа по ски скок"}
{"url": "http://www.focus-news.net/news/2019/02/10/2621964/inzh-emiliya-darakchieva-prez-2019-g-inspektsiya-po-truda-smolyan-shte-prodalzhi-proverkite-po-kampaniyata-na-evropeyskata-agentsiya-za-bezopasnost-i-zdrave-pri-rabota.html", "text": "През 2019 г. дирекция „Инспекция по труда“ Смолян ще продължи да извършва проверки по инспекционната и информационна кампания на Европейската агенция за безопасност и здраве при работа (EU-OSHA) „Здравословни работни места, 2018 – 2019 г., управление на опасните вещества на работното място“. Това каза за  Радио „Фокус“ – Смолян  инж. Емилия Даракчиева – Директор на Дирекция „Инспекция по труда“ – Смолян. Кампанията е двугодишна и е посветена на повече информираност и превенция на риска от работата с опасните вещества в ежедневната трудова дейност, поясни тя. \r\nИнж. Даракчиева отбеляза, че в предишния програмен период по оперативната програма „Развитие на човешките ресурси“ е бил финансиран проект „Превенция за безопасност и здраве при работа“, по който са разработени онлайн инструменти за оценка на риска, кодекси за добри практики, профили за безопасност и здраве при работа. „Част от инструментите са насочени към оценяване на риска в производства, в които се използват опасни вещества. Те са свободно достъпни за всички работодатели и бяха актуализирани през 2018 г. По проект „Оптимизация и иновации в Изпълнителна агенция Главна инспекция по труда“, който Инспекцията по труда изпълнява в момента, са назначени помощник инспектори, които могат да покажат функционалностите им на работодателите“, каза още инж. Даракчиева. \r\nНели ГЕРГЬОВСКА", "date": "2019.02.10", "title": "Инж. Емилия Даракчиева: През 2019 г. Инспекция по труда – Смолян ще продължи проверките по кампанията на Европейската агенция за безопасност и здраве при работа"}
{"url": "http://www.focus-news.net/news/2019/02/10/2621967/pazardzhik-obshtinskata-biblioteka-pri-chitalishte-razvitie-v-peshtera-organizira-natsionalen-konkurs-za-ese-spas-zafirov-2019.html", "text": "Общинската библиотека при читалище „Развитие“ в Пещера организира Националния конкурс за есе  „Спас Зафиров“ – 2019 на тема „Милосърдието като добродетел на сърцето“. Това съобщиха за  Радио „Фокус“ – Пазарджик  от културната институция. В конкурса могат да  участват ученици от 8-ми до 12-ти клас. Есетата трябва да бъдат авторски, в тях да личи отношението на пишещия към темата, както и да показват езиковата култура на автора. За класираните  на 1-во, 2-ро и 3-то място в конкурса НЧ ”Развитие – 1873” осигурява парични награди. Конкурсните материали се приемат в Общинската библиотека до 18 ч. на 22 април 2019 г или по пощата. В пощенския плик на отделен лист трябва да бъдат изпратени и данните за автора на творбата – трите имена, възраст, адрес, клас, училище и телефон за контакт. Номинираните за отличия ще бъдат поканени на връчването на наградите на 10 май 2019 г. в навечерието на 11 май – Ден на библиотекаря.", "date": "2019.02.10", "title": "Пазарджик: Общинската библиотека при читалище „Развитие“ в Пещера организира Национален конкурс за есе  „Спас Зафиров“ – 2019"}
{"url": "http://www.focus-news.net/news/2019/02/10/2621968/veliko-tarnovo-40-litsa-sa-preminali-prez-kabineta-za-bezplatno-i-anonimno-konsultirane-za-spin-vav-veliko-tarnovo-prez-yanuari.html", "text": "40 лица са преминали през Кабинета за безплатно и анонимно консултиране за СПИН във Велико Търново през януари. 23  от тях са мъже, а останалите 17 – жени. Това съобщиха за  Радио „Фокус“ – Велико Търново  от Кабинета за анонимно и безплатно изследване за ХИВ/СПИН. Най-възрастният пациент, направил си изследване за заболяването, е на 60 години, а най-младият – на 20. \r\nПрез 2018 година през Кабинета за безплатно и анонимно консултиране за СПИН във Велико Търново са преминали над 1000 лица. Лицата са на възраст от 14 до 97 години. От януари до края на месец декември са регистрирани три заразени с вируса лица от областта. \r\nРаботното време на Кабинета за безплатно и анонимно консултиране за СПИН във Велико Търново е всеки делничен ден, от 08.30 до 16.00 часа, с обедна почивка от 12.30 до 13.00 часа. Мобилният медицински кабинет на РЗИ – Велико Търново също продължава своята дейност, обикаляйки всички населени места от областта. \r\nНадежда КРЪСТЕВА", "date": "2019.02.10", "title": "Велико Търново: 40 лица са преминали през Кабинета за безплатно и анонимно консултиране за СПИН във Велико Търново през януари"}
{"url": "http://www.focus-news.net/news/2019/02/10/2621970/varna-martenichkova-kampaniya-startira-v-karin-dom.html", "text": "Мартеничкова Кампания стартира в „Карин дом“ във Варна. Това каза в интервю за  Радио „Фокус“ – Варна  Мая Донева, изпълнителен директор на фондация „Карин дом“. За поредна година в центъра за деца със специални нужди и техните семейства се провежда Мартеничкова Кампания, каза изпълнителният директор. Според нея доброволци, родители  и колеги активно се включват в създаването на червено-белите украшения. „Всички мартенички се изработват ръчно, предимно с естествени материали и с много старание“, допълни Мая Донева. “Всяка година правим Мартеничкова Кампания. Изработваме и получаваме хиляди мартеници от страната, които в последствие се предлагат на донори, партньори и компаниии, които ни подкрепят“, каза още Мая Донева. Тя допълни, че по този начин се подкрепя и терапевтичната дейност на „Карин дом“ и успяват да зарадват много хора с автентично направени в България мартеници. „Те са с кауза и са изработени с много любов. Духът на Баба Марта вече се усеща във фондация „Карин дом“ във Варна“, подчерта изпълнителният директор. Мая Донева допълни, че събраните средства от продажбата на мартеничките ще бъдат използвани за подпомагане на “Център за семейно-медиирана интервенция”, който въведе иновативна за България услуга, в която семейството е движещата сила, основана на признаването на неговите силни страни и компетенции. Изпълнителният директор на фондацията каза още, че центърът осигурява подкрепа на семейства на деца със специални потребности от 2 до 7 години с цел подобряване развитието на детето и качеството на живота на семейството.", "date": "2019.02.10", "title": "Варна: Мартеничкова Кампания стартира в „Карин дом“"}
{"url": "http://www.focus-news.net/news/2019/02/10/2621757/sport-rezultati-ot-angliyskata-vissha-futbolna-liga.html", "text": "В събота се играха седем срещи от 26 кръг на английската Висша лига. Ето резултатите: \r\nФулъм-Манчестър Юнайтед 0:3 \r\nКристал Палас-Уест Хямптън 1:1 \r\nСаутхямптън-Кардиф 1:2 \r\nУотфорд-Евертън 1:0 \r\nХъдърсфийлд-Арсенал 1:2 \r\nБрайтън-Бърнли 1:3 \r\nВ класирането начело е отборът на Ливърпул с 65 точки.", "date": "2019.02.10", "title": "Спорт: Резултати от английската Висша футболна лига"}
{"url": "http://www.focus-news.net/news/2019/02/10/2621756/predstoyashti-sabitiya-v-stranata-za-10-fevruari-agentsiya-fokus.html", "text": "В 10.30 часа в местността „Баира“ вицепрезидентът Илияна Йотова ще извърши обредно зарязване на лозето по повод традиционния празник на виното в село Делчево. В 11.00 часа на площада в селото Йотова ще поздрави жителите и гостите на празника и ще награди победителите в традиционния международен конкурс за винопроизводители. \r\n*** \r\nОт 10.00 часа председателят на Народното събрание Цвета Караянчева ще посрещне първите посетители на парламента по повод 140 години от първото заседание на Учредителното събрание Народното събрание. В сградата на институцията ще бъде Ден на отворените врати.  \r\n*** \r\nОт 11.00 часа до 13.00 часа в местността Офелиите във Витоша ще се проведе Зимен семеен празник.  \r\n*** \r\nОт 14.00 часа в Софийската градска художествена галерия ще се състои премиерата на сайта openartfiles.bg. \r\n*** \r\nВ 16.00 часа в Камерната зала на Софийската опера и балет ще се проведе първа среща на Клуб „Приятели на операта“: „Да играем на Росини“.  \r\n*** \r\nОт 19.00 часа на сцената на Софийската опера и балет ще се играе най-новата постановка на „Евгений Онегин“ с режисьор Вера Петрова и диригент Жорж Димитров. \r\n*** \r\nВ 09.00 часа в храм „Св. Йоан Рилски“ ще бъде посрещната икона на свети Ефрем Нови с частица от светите му мощи. \r\n*** \r\nОт 11.00 часа до 17.00 часа в експоцентър „Флора“ ще се проведе семинар, озаглавен „Маркетирай СЕ!“. \r\n*** \r\nВ 09.00 часа в СУ „Св. Климент Охридски“ ще започне олимпиада по химия и опазване на околната среда.  \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Обичам музиката“. \r\n*** \r\nОт 12.00 часа на центъра на с. Правда ще се проведе традиционно зарязване на лоза и конкурс за най-добро домашно вино и пелин.  \r\n*** \r\nОт 13.30 часа в местността „Баира” ще се извърши традиционното зарязване на лозята. В присъствието на вицепрезидентът Илияна Йотова. В 11.00 часа, на площада в Делчево ще започне музикалната програма по повод традиционния празник на виното. \r\n*** \r\nОт 11.00 часа в град Гълъбово ще се състои тържество в чест на Свети Трифон за берекет и добро вино.  \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Таласъмът Тропалан“.  \r\n*** \r\nОт 10.30 до 13.30 часа в Младежки център Пловдив на Гребна база ще се събере Форум театър група.  \r\n*** \r\nОт 09.30 часа в храм „Успение Богородично“ ще бъде отслужена Архиерейска света Литургия. \r\n*** \r\nОт 09.00 часа в храм „Св. свщмчк Харалампий“ ще бъде отслужена Архиерейска света Литургия.  \r\n*** \r\nОт 11.00 часа в салона ДКТ-Сливен ще се играе спектакълът „Глупавият вълк“ по Елин Пелин.  \r\n*** \r\nОт 09.00 часа в църквата  „Св. Неделя“ в Смолян, кв. Райково, архиерейският наместник на Смолянска духовна околия и предстоятел на храма Негово Високопреподобие архимандрит Висарион ще отслужи празнична св. божествена Литургия.", "date": "2019.02.10", "title": "Предстоящи събития в страната за 10 февруари (Агенция „Фокус“)"}
{"url": "http://www.focus-news.net/news/2019/02/10/2621759/unian-ukrayna-v-kiev-na-miting-ima-prebiti-aktivisti-politsiyata-zapochnala-da-osvobozhdava-zadarzhanite-po-rano-v-sabota.html", "text": "След сблъсъци, които са станали през съботния ден недалеч от Подолското полицейско  управление в Киев, полицията започнала да пуска задържаните активисти, предава украинската агенция  UNIAN .   \r\nПо информация на медията в събота в Киев полицията е пребила активисти и участници в инициативата „Кой поръча убийството на Катя Гандюк?“, които провеждали своя протест на мястото, където реч държала Юлия Тимошенко, лидер на партия „Баткивщина“ и кандидат за президент на Украйна.  \r\n«Правоохранителите пребиха активисти, които малко преди това прибраха в участъка без никаква причина. Използваха и газ.“ Завели са ги в ареста малко преди Тимошенко да започне срещата с избирателите, а после са започнали да ги пускат, но не са им дали вещите. Спецполицейски части, дошли на мястото, са прилагали сила. Има ранени. За това съобщили на медиите свидетели на събитието.   Ивелина Ватова", "date": "2019.02.10", "title": "UNIAN (Украйна): В Киев на митинг има пребити активисти, полицията започнала да освобождава задържаните по-рано в събота"}
{"url": "http://www.focus-news.net/news/2019/02/10/2621755/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "На 7 февруари перспективите на руския проект „Северен поток 2“ изглеждаха много мрачни. След няколко месеца, в течение на които Франция подчертаваше, че не иска да влиза в споровете около газопровода, представител на френското Министерство на външните работи изневиделица заяви, че страната му ще подкрепи предложението на Европейската комисия, което съществено ще усложни процеса на строителство на тръбопровода. Но на 8 февруари, също толкова внезапно, Франция промени своята позиция, като заяви на съвещание на министрите на енергетиката в Брюксел, че е успяла да постигне „компромис“ с Германия, пише авторитетното  американско списание Forbes  в материал, представен без редакторска намеса. \r\nГазопроводът „Северен поток 2“ ще позволи доставката на газ от Русия в Германия по дъното на Балтийско море. Против това активно действа цяла коалиция от окръжаващи съседи и десни правителства в Източна Европа и САЩ. Всички те са обединени от убеждението ,че този нов газопровод ще стане проблем както за борбата с промените в климата, така и за обезпечаването на енергийната сигурност на Европа. \r\nКанцлерът на Германия Ангела Меркел се стреми да отстои този проект, защото трябва да изпълни своето обещание да замени атомната и топло енергията в близките няколко години. Но на срещата на върха на НАТО, която се състоя в Брюксел през юли м.г., президентът на САЩ Доналд Тръмп разкритикува остро решението на Меркел да одобри строителството на „Северен поток 2“, като заяви, че той ще направи Германия „напълно зависима“ от Русия. Администрацията на Тръмп би предпочела, вместо това Германия да внася американски втечнен газ. Спирания и пускания \r\nВ резултат от мощния натиск от страна на Вашингтон, критичен брой страни от ЕС получиха възможност да блокират мандата на ЕС за строителство на газопровода. В отговор на това Германия и Русия заявиха, че за строителството на газопровода им е нужно не одобрението на целия блок, а само съгласието на страните, през които ще преминава тръбата (Финландия, Швеция, Дания и Германия). \r\nСлед като призна, че правилата не са достатъчно ясни, Европейската комисия излезе с предложение, съгласно което всички газопроводи, влизащи или излизащи от страни, които не членки на Съюза, трябва да получат разрешението на целия блок. Германия призова страните-членки да не приемат това предложение, защото то ще позволи на Брюксел да постави кръст на реализацията на проекта за газопровода „Северен поток 2“, която вече е започнала. \r\nФранция се стараеше да не се намесва в тези спорове, но нейното заявление, че ще подкрепи предложението на ЕК, можеше рязко да промени хода на играта, тъй като в Европейския съвет Франция заема второ място по брой на гласовете след Германия. \r\nНо впоследствие министрите от Германия и Франция успяха да намерят компромис, който позволява да се запазят тези пунктове от предложението на ЕК, които обуславят увеличаването на степента на контрола на ЕС над подобни проекти, но не му позволява да ги спира. \r\nКакто съобщават източници от Брюксел, въпреки че това компромисно решение може да усложни процеса на строителството на газопровода, то все пак не пречи на неговото завършване. \r\nНо да се говори, че сега вече нищо не заплашва „Северен поток 2“ все още е рано. Компромисът, постигнат от министрите, сега трябва да получи подкрепата на Европейския парламент. Преговорите по този въпрос ще текат в близките няколко месеца, но дори парламента да блокира компромисното решение, в резултат предложението на ЕК просто няма да бъде прието и „Северен поток 2“ ще бъде спасен. \r\nНякои изказват мнения, че Франция въобще не е имала намерение да подкрепи предложението на ЕК и че тя се е опитвала да използва „Северен поток 2“ като коз в един от нейните спорове с Германия. Френският президент Еманюел Макрон иска Меркел да приеме предложенията му за реформиране на Съюза, докато германският канцлер продължава да отхвърля тяхната част за общ бюджет и дългова система на еврозоната. \r\nПрез следващите няколко седмици може да видим, какво се е наложило да пожертва Германия, за да се съгласи Франция на компромис за газопровода. Вероятно, Германия ще обяви, че приема предложенията на Макрон. Предвид това, че Париж не е демонстрирал особен интерес към темата за „Северен поток 2“ до тази седмица, това изглежда най-вероятното обяснение на тази рязка промяна в позициите на Франция. \r\nПодобни колебания, без съмнение, ще разстроят опонентите на газопровода във Вашингтон и Варшава. Но от страна на Берлин и Москва се дочуха въздишки на облекчение. \r\n***  Сенатор Елизабет Уорън (Демократическа партия – Масачусетс) официално обяви кандидатурата си за Белия дом през 2020 г. и се присъедини към масата участници в първичните избори на Демократите, които обещават да бъдат сред най-големите и най-разнообразни в историята на партията, пише  електронното издание на вестник The Hill . \r\nУорън бързо се прицели в администрацията на Тръмп в речта си в събота в Лорънс, Масачусетс, обвинявайки администрацията, че няма съвест, визирайки имиграционните й политики, докато се представи за боец, готов да преследва „структурна реформа“. \r\n„Няма да бъде достатъчно просто да се отменят ужасните действия на тази администрация. Не можем да си позволим просто да се возим по краищата - данъчен кредит тук, регламент там. Нашата борба е за големи, структурни промени“, каза Уорън в речта. \r\n\"Това е борбата на живота ни. Борбата за изграждане на Америка, в която са възможни мечтите, Америка, която работи за всички. Аз съм в тази борба по целия път“. \r\nСъобщението за събитието в нейния роден щат Масачусетс дойде повече от месец след като Уорън сформира изследователска комисия, която й позволи да започне да събира пари за президентска кампания. Оттогава тя обикаля спорните щати за първичните избори и наема служители, които да поставят рамката на кампанията. \r\nДжо Кенеди, представител от Демократическата партия от щата Масачусетс, беше този, който представи Уорън на събитието. Той е наследник на политическата династия Кенеди.  \r\n„Днес съм тук с теб, защото тази страна - нашата страна - се нуждае от лидер, който ще възстанови солидарността, която Доналд Тръмп открадна, който няма да се измъква от големите трудни битки, грозната несправедливост и потисничество, които все още намират пътя си към Америка“, каза Кенеди. \r\nУорън, бивш професор по право, която изгради репутация на ожесточен критик на Уол Стрийт и индустрията на финансовите услуги, за първи път влезе в Сената през 2013 г., след като победи тогавашния сенатор Скот Браун, Републиканец. \r\nТя бързо определи себе си като яростен прогресист, особено чрез позицията си в банковия комитет на Сената. Оттогава тя се озова сред шепа политици, които изплуваха като възможни кандидати за президент. \r\nВ надпреварата в Белия дом Уорън ще трябва да се съревновава срещу препълненото поле на демократите, включително няколко от колегите й от Сената. Засега това са: Кирстен Гилибранд (Ню Йорк), Камала Харис (Калифорния) и Кори Букър (Ню Джърси). \r\nСмята се, че други политически гиганти, като бившия вицепрезидент Джо Байдън и сенаторът Бърни Сандърс (Независим – Вермонт), скоро ще обявят кандидатурите си. \r\n***  „Какво би направила Турция, ако на изток от река Ефрат отново се настани „международна сила“? ще има ли шанс да предприеме стъпката, да се бори срещу надигащата се заплаха в този регион и да защити своите граници? Трябва да измислим нещо бързо, трябва да предприемем действия незабавно!“ – зове главният редактор на  турския консервативен ежедневник Yeni Safak  Ибрахим Карагюл в материал, представен без редакторска намеса. \r\nНо защо? Какво се случва? \r\nРайонът на изток от Ефрат е въпрос, който засяга бъдещето на Турция. Това е най-неизбежната и най-голяма заплаха за страната ни. Нарушаването на волята и действията, насочени към премахване на тази заплаха, прибягване до хитрост в тази насока, сътрудничество с определени страни от региона и архитекти на проекта за тази цел е също толкова голяма заплаха. \r\nУнищожаването на „турския фронт“ е открита борба за независимост… Това е истинският „въпрос на съществуване“. \r\nПодценявайки заплахата от систематично изградения „Турски фронт“, обхващащ иранската граница и Средиземноморието, като не го държим под око, неутрализирането на Турция в борбата срещу тази заплаха ще доведе до тежки последици за нас. \r\nПроектът „коридор“, чиято Средиземноморска врата бе затворена с операциите „Щита на Ефрат“ и тази в Африн, продължава да е там, където е. Източната порта, цялата тази зона, продължава да е под инвазия от терористични организации и нерегионални сили. Тяхното намерение е очевидно – тяхната цел, без никакво съмнение – е Турция. Защитата на страната, гарантирането на бъдещето й в настоящата конюнктура, е в елиминирането на тази зона. Това наистина е въпрос на живот и смърт. Турция отново е обсадена един век по-късно \r\nОбещанието, че САЩ ще се оттеглят от Сирия, е нищо друго, освен разсейване. За този проект започна сирийската война; беше планирано да се прекъснат всички връзки на Турция с арабско-мюсюлманския свят; За основа беше взето цялостно „обсаждане“ на Турция от юг. Това е план за обсада. Всеки, който е бил срещу нас преди век, сега се присъединява към тази обсада. \r\nВ това положение, борбата срещу заплахата, идваща от източния бряг на Ефрат и този регион, който ще става все по-голям, наистина е въпрос за това дали ще останем във вечността. Въпросът не е в терористите. Става въпрос за унищожението ни \r\nВъпросът не е Кюрдската работническа партия (ПКК). Този въпрос не е свързан и с тероризма. Нито е въпрос на етническа принадлежност. В тази зона има многонационална инвазия и тази инвазия ще придобива все по-голяма сила, докато в един момент няма да можем да се намесим. \r\nПрилага се геополитически план, който ще се разшири от границата с Иран до Средиземно море, в даден момент ще бъде включен и регионът от Каспийско море до Персийския залив, а на края и цялото Източно Черно море. \r\nКоридорите Червено море – Персийския залив, Черно море – Средиземно море трябва да се разглеждат сериозно. Регионите и точки, в които се съсредоточават терористичните организации и мултинационалните сили трябва да се наблюдават отблизо.  \r\nОпозиционният фронт си сътрудничи с „многонационалните експедиционни сили“. Това е жизнено важно \r\nЗа съжаление някои политически кръгове в Турция правят невероятни усилия да запазят тази заплаха вън от погледа. Опозиционният съюз, създаден за местните избори на 31 март, няма такъв дневен ред. Техният подход и този на групите в Турция, с които фронтът на многонационалната инвазия си сътрудничи, се припокриват. \r\nТурция трябваше да се обърне на изток от Ефрат веднага след операцията „Африн“. Тя трябваше да направи това, независимо от последствията. Не трябваше да се съобразяваме с разсейващите тактики. Знаем, че е трудно, че въпросът е много сложен, че кризата в Сирия е регионална и всъщност глобална криза. Но трябва да знаем, че нямаме друг избор освен да използваме „сила, за да развалим играта“ и че „правилата на играта се определят на бойното поле“. \r\nМестни и чуждестранни тактики на отвличане: Нашите умове са бистри \r\nВсеки опит за интервенция беше забавен от същите центрове, едни и същи групи, с различни предложения и предположения. Тактиката на разсейване се прилага както в страната, така и в чужбина. Умът ми е кристално бистър по отношение на това кой какво направи по отношение на това. Всичко се случи и продължава да се случва точно пред очите ни. \r\nИзвестно е, че забавянето ще „доведе до фатални невъзможности“. Сега се отправяме в тази посока. Нуждаем се от спешна инициатива, насочена към елиминиране на най-голямата заплаха за бъдещето на страната ни. Седем страни ще изпратят войски на изток от Ефрат. Какво означава това?  \r\nСега, с регионалната подкрепа на Саудитска Арабия, Обединените арабски емирства (ОАЕ) и Египет, се стартира план на САЩ за поставяне на мултинационални сили в тази зона. Великобритания, Германия, Франция, Египет и Йордания също ще изпратят войски. \r\nПо време на срещата на коалицията срещу „Ислямска държава“ във Вашингтон, тези седем страни проведоха отделна среща и излязоха със съвместно изявление. Те обявиха това чрез Държавния департамент на САЩ. Ако това се случи, ако войските на седемте страни бъдат разположени на изток от Ефрат, тогава ще започне реалната опасност за Турция. Скоро те ще започнат терористични атаки и ще ударят Турция \r\nТе никога няма да напуснат този регион в Сирия. Те никога няма да оставят този регион на волята на Турция. Това, което те защитават тук, не е ПКК - както си мислят някои. Това е преходът към последния етап от оформянето на картата, от многонационалната инвазия. \r\nДосега само САЩ бяха в зоната, но оттук нататък ще има седем страни. Ръцете на Турция ще бъдат вързани. Знаете ли какво ще се случи след това? Те ще започнат процеса на дестабилизиране на Турция от този „фронт“. \r\nИзберете си: терористични атаки, интервенции във вътрешната политика, сдържане на Турция буквално в нейните граници, плач „излезте от Африн“. Каквито и да са последствията... \r\nВ продължение на години ние писахме в тези статии, че „Тази интервенция трябва да бъде осъществена, независимо от последиците, дори да означава самоубийство. Интервенцията ще става по-трудна с всяко отлагане“. Беше ясно, че нещата ще завършат така от самото начало. \r\nАрмията трябва да тръгне довечера... Няма да има друг шанс. \r\nНовите страни, които се разполагат там, след нахлуването в северната част на Сирия, планират да оставят Турция беззащитна, да блокират нейните отбранителни линии и да я направят неспособна да се защити. Този регион вече не е въпрос на Сирия. Този регион вече не принадлежи на Сирия. Този регион е фронт, целящ обсаждането на Турция. \r\nИма само още едно нещо, което трябва да се направи - още една стъпка: спешната и решителна намеса на Турция пред седемте държави, които изпращат армия в Северна Сирия, източно от Ефрат. Ако това не се направи, то никога няма да може да се направи отново. Тогава ще видим всички заедно как войната се прехвърля в Турция. \r\nСитуацията е критична. Турските въоръжени сили трябва да започнат интервенцията в Сирия заедно със Свободната сирийска армия (ССА), без да чакат и един ден повече - ако е възможно, тази вечер. \r\nОтново започваме от Сивас един век по-късно. Те отварят турския фронт, събудете се! \r\nАнализирам думите на президента Реджеп Таийп Ердоган, изказани в Сивас вчера. Обмислям значението на това да започнем от Сивас и отново да направим същото изказване един век по-късно. \r\nВиждам степента на опасността и борбата. Наблюдавам сериозността на всичко това, небрежността и егоизма на някои политически кръгове. \r\nМислите ли, че това са изказвания за предизборна кампания? Обърнете внимание на объркването, причинено от местните нашественици. Обърнете внимание на оста на страната, на нейния политически ген. Вижте района. Всичко е кристално ясно и на открито. \r\nСедем страни разполагат войски на изток от Ефрат и това означава отваряне на първия фронт от войната срещу Турция. Събудете се! \r\n***  Бойците на самопровъзгласената Луганска народна република (ЛНР) са използвали забранено лазерно оръжие в района на пропускателния пункт Станица Луганска, съобщава Държавната погранична служба на Украйна (ДПСУ) на своя уебсайт, предава  електронното издание на киевския ежедневник „День“ . \r\n„До 4 часа сутринта днес, 8 февруари, започвайки от 22:00 часа, в района на КПВВ „Станица Луганска“ пограничните отряди за прикриване на пътни коридор са фиксирали лъчи със светло-виолетов цвят от страна на временно окупираните територии, които са имали периодичност 2-3 минути. Заради особеностите на релефа на местността, където се намират окупантите и опасността от използване на оптически и топловизьорни прибори не е могло да се установи точното място на излизане на лъча“, съобщават от ведомството. \r\nОт там отбелязват още, че подразделенията на ДПСУ от състава на Обединените сили са фиксирали подобни случаи нееднократно. В течение на 2016-2018 година в хода на службата си петима военнослужещи от Краматорския пограничен отряд са понесли поражения в зрителните органи. „Те са наблюдавали руско-терористичните войски, използвайки оптически прибори“. \r\n„Информацията за възможно използване на забранено лазерно оръжие със специално назначение от руско-окупационните войски е доведена до знанието на международните и правозащитните организации“, гласи съобщението.", "date": "2019.02.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/10/2621969/hilyadi-grazhdani-posetiha-narodnoto-sabranie-v-denya-na-otvoreni-vrati-obzor.html", "text": "Повече от 9000 граждани посетиха Народното събрание в Деня на отворени врати. Само в първите минути в сградата влязоха 500 души. Първите гости бяха посрещнати от председателя на парламента Цвета Караянчева в северното фоайе на институцията. Там е подредена и пътуващата експозиция „140 години от Учредителното събрание и подписването на Търновската конституция“. След това посетителите се отправиха към Клуба на народния представител, където са поместени оригиналите на Търновската конституция и Сребърната конституция. Историческите документи бяха „под стража“ на двама гвардейци, а до тях бяха разположени знамето на България и това на ЕС. Най-любопитна за гостите бе пленарна зала, където народните представители „коват“ законите.  Председателят на парламента Цвета Караянчева  запозна гостите с правилата на работа на Народното събрание, правото на реплика, дуплика и разположението на парламентарните групи в настоящия 44-ти парламент. Караянчева обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там. Тя разказа на първите гости интересни факти за дейността на Учредителното събрание, провело първото си заседание на 10 февруари 1879 г.  и обясни каква е работата на народните представители. Пред гостите тя заяви, че е хубаво българите да знаят, че преди 140 г. нашите предци са приели един от най-демократичните закони в Европа. В интервю за  Агенция „Фокус“  председателят на Народното събрание коментира, че присъствието на много хора в Деня на отворени врати на парламента показва отношение към институцията и към парламентаризма в България. Тя изрази надежда с инициативите по повод 140 години от Учредителното събрание доверието в парламента да се повиши, защото тези мероприятия са да покажат, че парламентаризмът живее, че учредителите не са забравени и че има какво да се надгражда. \r\nДеница КИТАНОВА", "date": "2019.02.10", "title": "Хиляди граждани посетиха Народното събрание в Деня на отворени врати (ОБЗОР)"}
{"url": "http://www.focus-news.net/news/2019/02/10/2621760/dimitar-manolov-beshe-preizbran-za-prezident-na-kt-podkrepa-obzor.html", "text": "На 10-ия Конгрес на КТ \"Подкрепа\" делегатите преизбраха Димитър Манолов за президент на синдиката. Иоанис Партениотис беше преизбран за вицепрезидент. В състава на Изпълнителния съвет остават досегашните конфедерални секретари Любка Георгиева, Александър Загоров, Нели Христова и Веселин Митов, като Конгресът избра и още един конфедерален секретар - д-р Валери Апостолов. Конгресът е върховен орган на конфедерацията. Той се свиква веднъж на четири години. КТ „Подкрепа“ отбелязва 30 години борба в защита правата на работещите в България. В рамките на два дни над 600 делегати от цялата страна участваха в юбилейния конгрес на конфедерацията. „Ние сме синдикатът, донесъл свободата и превърнахме тази свобода в основна ценност на нашата борба и нашите стремежи. Ние знаем какво е свободата и знаем какво е да стоим зад нея. Ние в \"Подкрепа\" ще се борим за тази свобода“, заяви Димитър Манолов. „Така сме се родили, така сме създадени и такива ще бъдем. Гарантирам с хората, с които сме екип, че ще даваме най-доброто от себе си за хората, които ни избраха, за да направим техния живот малко по-добър\", обяви той.  \r\nПървия ден от конгреса на КТ „Подкрепа“ уважиха президентът Румен Радев, премиерът Бойко Борисов, министри от кабинета, народни представители, кметът на София Йорданка Фандъкова и др. Сред официалните гости на Конгреса бяха посланици и социални аташета, ръководствата на политически партии, обществени организации и институции, общественици и интелектуалци. Юбилейният конгрес беше открит на 8 февруари от президента на КТ „Подкрепа“ Димитър Манолов и от почетния президент д-р Константин Тренчев. Пред делегатите и гостите Димитър Манолов отбеляза, че за 30 години синдикатът е изминал дълъг път, по време на който е имало победи и загуби, но важното е борбата в защита на интересите на хората да продължи. Той подчерта значението на предстоящите европейски избори и добави, че именно заради това синдикатът ще призове всички български граждани да гласуват в кампанията. Президентът на КТ „Подкрепа“ отбеляза, че синдикатът ще обсъжда възможността да издигне свой независим кандидат за евродепутат на предстоящите избори за Европейски парламент през май. Той отчете още, че КТ „Подкрепа“ ще се съпротивлява на неефективните форми на заетост, каквито например според него са т. нар. нулеви трудови договори и подчерта, че трябва да се въведе баланс на труда и капитала, защото трудът е избутан в дъното на обществените взаимоотношения. Почетният президент и създател на КТ „Подкрепа“ д-р Константин Тренчев заяви, че синдикатът може да се гордее с направеното през изминалите години. Той коментира, че за някои това изглежда много, за други – малко, но накрая историята ще го оцени. Д-р Тренчев припомни, че основните на сегашната конфедерация е поставена от група политически затворници, дисиденти и симпатизанти във време на големи планове и красиви мечти и отбеляза, че КТ „Подкрепа“ е останала единствената действаща и единна организация от онези дни. Като основни проблеми, пред които днес е изправена страната ни почетният президент на синдиката посочи демографската криза, емиграцията и тежкия социален статус на българите. „Днес ни липсва визия за бъдещето на България, национална идея за страната, идеология. Тази визия трябва да се основава на обща база, приемлива за преобладаващата част от населението, общия държавен интерес“, подчерта д-р Тренчев. „Най-добрата опора не е патерица, а собственият ни гръбначен стълб. Загубихме много. От нас зависи дали ще загубим всичко“, каза още той. В своето поздравително слово държавният глава Румен Радев отбеляза, че в продължение на 30 години КТ „Подкрепа“ отстоява неотменно социалните и трудови права и интересите на работещите България. По думите му конфедерацията се е превърнала в символ на експертност и откритост в социалния диалог с изпълнителната власт и работодателите. „Пожелавам на синдиката да остане на висотата на очакванията на българските граждани, на българските трудещи се, да пази доброто име на конфедерацията и заедно с другите социални партньори да градим една по-справедлива и по-добра България, в която да остават да живеят, учат и работят нашите деца и внуци“, завърши словото си Румен Радев. Премиерът Бойко Борисов отбеляза, че двата синдиката са много добър коректив не само на правителството, а и на работодателите. „Всички заедно сме убедени, че за да се повишат доходите, трябва да бъдат по-мощни икономиките“, заяви министър-председателят. В тази връзка той коментира, че догодина доходите може да бъдат увеличени с 10%, като уточни, че средствата за това се очаква да дойдат от борбата с контрабандата. Той добави, че работодатели вече сами разбират, че ако не повишават доходите, ще им избягат работниците.  Вицепремиерът Марияна Николова заяви, че създаването на КТ „Подкрепа“ е проява на борбата за демокрация. По думите ѝ за изминалите 30 години синдикатът се е превърнал в школа за защита на трудовите права на хората. Министърът на труда и социалната политика Бисер Петков коментира, че КТ „Подкрепа“ е оставила ярък отпечатък в развитието на синдикалното движение в България. По думите му синдикатът се е доказвал като успешен партньор в разработването на нови законодателни актове и механизми, които допринасят за гарантиране на трудови права на всички работещи и за създаване на условия за достоен труд. „Днес „Подкрепа“ е носител на автентичната гражданска енергия“, заяви председателят на парламентарната Комисия по труда и социалната политика Хасан Адемов. Той отбеляза, че след 30 години „Подкрепа“ не сваля правителства, но продължава да бъде истински лидер на българското европейско синдикално сдружение. „Днес, когато говорим за „Подкрепа“ разбираме демократичност, откритост и гласност в синдикалната дейност, осигуряване на условия за плурализъм, толерантност и преговори с работодателя“, каза още Адемов. Според кмета на София Йорданка Фандъкова КТ „Подкрепа“ е символ на гражданската енергия и на правото на хората да живеят достойно. Тя отбеляза, че като носител на промяната синдикатът е изиграл решаваща роля за утвърждаването на демокрация и свободата в България.", "date": "2019.02.10", "title": "Димитър Манолов беше преизбран за президент на КТ „Подкрепа“ (ОБЗОР)"}
{"url": "http://www.focus-news.net/news/2019/02/10/2621764/veliko-tarnovo-nad-200-detsa-ot-grada-uchat-kitayski-v-uchilishtata-i-detskite-gradini.html", "text": "Над 200 деца от града учат китайски в училищата и детските градини, които посещават. Инициативата се реализира по идея на институт „Конфуций“ към ВТУ „Св. Св. Кирил и Методий“ и е подкрепена от Общината. Това каза за  Радио „Фокус“ – Велико Търново  директорката на центъра Искра Мандова. Тя уточни, че преподавателите са китайци, доброволци, които работят към института. Сред образователните институции, в които се учи езикът, са Американския колеж „Аркус“, детска градина „Соня“, основно училище „Патриарх Евтимий“ и средно училище „Вела Благоева“. „Това, което предизвиква интерес на първо място е положението на Китай на световната сцена. На второ място са родителите, които подтикват децата си, а на трето интересът от страна на самите деца“, коментира Искра Мандова. \r\nИнститут „Конфуций“ е създаден през 2012 година. Дейността му е развита в 15 града в страната, като е осигурено сътрудничество с над 40 образователни институции. Преподавателите китайци са общи 18, като четирима от тях работят във Велико Търново. Освен обучение по език, се предлага и такова по бойни изкуства. \r\nЛуиза ТРАНЧЕВА", "date": "2019.02.10", "title": "Велико Търново. Над 200 деца от града учат китайски в училищата и детските градини"}
{"url": "http://www.focus-news.net/news/2019/02/10/2621762/afp-balgariya-shte-proveryava-dali-otravyane-prez-2015-godina-nyama-vrazka-sas-sluchaya-skripal.html", "text": "България ще проучва доклади, които хвърлят светлина върху подозрения за връзка между случая „Скрипал“ и случай на отравяне в страна през 2015 година, предава световната телеграфна агенция  AFP . Това в събота е обявил законотворец от управляващата партия, допълва информацията в съобщението си тя. \r\nПредстои от парламента да потърсят информация от разузнавателните служби по повод ново разследване за опита да бъде отровен местният бизнесмен Емилиян Гебрев. Това е заявил Цветан Цветанов, лидер на парламентарната група на управляващата партия ГЕРБ и е добавил: „Аз съм сигурен, че вече е направена нужната координация между българските, британските и европейските власти по случая и те работят активно“.  \r\nТова заявление е първата официална реакция в България по повод на доклад, обявен през миналата седмица на страницата на Bellingcat. В него се посочва неизвестно трето лице при нападението в Салисбъри през 2018 г. на бившия руски агент Сергей Скривал и неговата дъщеря.  \r\nБазираната във Великобритания група Bellingcat, която се занимава с разследвания, вече е използвала техниката на „отворения ресурс“, за да идентифицира двама руски офицери от военното разузнаване – Анатолий Чепига и Александър Мишкин, обвинени за провеждане на покушението. Макар че Русия отхвърли обвинението, в момента двамата подлежат на санкции от ЕС.  \r\nПоследните доклади на Bellingcat установяват присъствието на трето лице, което се назовава като \"Сергей Федотов\", пристигнало на Острова два дни преди семейство Скрипал да бъде отровено. Има данни, че той е кацнал в София от Москва само дни преди Гебрев да припадне на прием на 28 април 2015 година и да изпадне в кома със симптоми за тежко отравяне. Синът му и двама негови служители са имали сходни симптоми, но и тримата са се възстановили. Агенцията споменава петъчния брой на седмичника „Капитал“, където се цитира източник от вътрешното министерство, според когото има потвърждение на факта, че „Федотов“ е бил в България.   \r\nПокушението в Салисбъри е първо след Втората световна война, при което се използва химическо оръжие в Европа. То предизвика международна реакция и масово експулсиране на руски дипломати от западните страни, но не и от България.    Ивелина Ватова", "date": "2019.02.10", "title": "AFP: България ще проверява дали отравяне през 2015 година няма връзка със случая „Скрипал“."}
{"url": "http://www.focus-news.net/news/2019/02/10/2621963/oproverzhenie-na-anketata-na-telma-pendarovski-vodi-na-dimitrov-vav-vsichki-anketi-s-21.html", "text": "Голяма паника предизвика репортажа на „Телма“ за рейтингите на Стево Пендаровски и Никола Димитров, предаде „Мактел“. Според „Телма“ рейтингите на двамата са изравнени, но „Мактел“ има друга информация. „Телма“ пише:  „Зоран Заев и Християн Мицковски са имената, които ако утре има президентски избори, биха получили най-голяма подкрепа от гражданите. Заев води с 12.7%, а втори е Мицковски с 7,8%. Това показва най-новата анкета на „Телма“, проведена от „М Проспект“ за периода от 15 до 30 януари, с 980 анкетирани. Фактът, че и двамата партийни лидери няма да се кандидатират за президент, поставя Никола Димитров начело с 6.9%, а следващият зад него става Стево Пендаровски с 5.8%. \r\n„Мактел“ съзнава, че от „Телма“ се опитват да „мътят водата“ с тази анкета. Проблемът на анкетата е, че включва и Зоран Заев, който поне 380 пъти каза, че няма да се кандидатира. Така ако се направи анкета, в която го няма Зоран Заев, тогава гласовете му ще отидат при Пендаровски и той ще води на Димитров с 2:1. „Мактел“ съзнава и че ако се мерят резултатите на потенциалните кандидати на СДСМ срещу тези на ВМРО-ДПМНЕ, Стево води на кандидатите на ВМРО- ДПМНЕ с огромна разлика. Останалите кандидати на СДСМ водят изравнена битка с талибаните, с малка преднина в полза на СДСМ. Анализаторите обясняват това с факта, че Стево остана далеч от всички досегашни мини скандали на новата власт и от разочарованието от големите утопични надежди, че всичко ще се нареди бързо и без никаква грешка. На Стево се гледа като на нова надежда, чист интелектуалец, прозападно ориентиран, без участие в никакви скандали, защото никога не е бил на отговорна политическа позиция, като през цялото време е бил съветник или говорител. \r\nОт друга страна Димитров има голям ръст в подкрепата през последните няколко месеца заради преговорите с Гърция, но не се приема добре от СДСМ, които нямат доверие на ВМРО-овци. Той все пак исторически е ВМРО-овец, майка му и баща му са едни от основателите на ВМРО-ДПМНЕ. \r\nТова е все едно да поставиш Джон Фрчковски за кандидат за председател на ВМРО-ДПМНЕ?", "date": "2019.02.10", "title": "Опровержение на анкетата на „Телма“: Пендаровски води на Димитров във всички анкети с 2:1"}
{"url": "http://www.focus-news.net/news/2019/02/10/2621758/the-scotsman-na-nikola-stardzhan-tryabva-da-y-se-pripomni-za-deyvid-kameran-kogato-govori-da-se-glasuva-shotlandskata-nezavisimost.html", "text": "Министър-председателят на Шотландия Никола Стърджън получава вече предупреждения да не рискува да тръгне по политическия път на Дейвид Камерън, ако продължава да настоява за референдум, за който и тя е наясно, че няма как да се случи, пише шотландският всекидневник  The Scotsman . В момента тя все повече се доближава до положението, в което изпадна бившия премиер на Великобритания, когато предложи да се проведе гласуване, с което да се определи мястото на Обединеното кралство в Европа.    \r\nПървият министър на Шотландия Никола Стърджън е изнесла лекция на тема „Шотландия, Брекзит и бъдещето“, която е част от програмата на Световната седмица на жените лидери, организирана от Института за  жените, мира и сигурността към университета в Джорджтаун. Преди да реши дали да говори за нов вот или да не го прави, тя трябва да изчака развитието на процеса около Брекзит, са изразили мнението си академичните среди след като са изслушали лекцията й.  Те са й припомнили, че Камерън подаде оставка на сутринта след вота за Брекзит през 2016 година.  \r\nТогава много дългогодишни консерватори са предупреждавали бившия министър-председател, че е твърде рисковано да се подлага на гласуване членството на Великобритания в ЕС.   \r\nШотландският премиер е подложена на все по-голям натиск от членове на Шотландската националистическа партия за подобен референдум в момент, когато назрява конституционна криза заради Брекзит. Но последните проучвания на общественото мнение доказват, че 52 на сто от шотландците не искат да чуят за „нов референдум за независимост“ поне в „Следващите няколко години“.   \r\nАко Тереза Мей не оцелее, анализаторите смятат, че играта може драстично да промени посоката си, а това според тях е добра причина да не се казва в момента нищо. Брекзит е тема, която разделя редиците на Шотландската националистическа партия.  Ивелина Ватова", "date": "2019.02.10", "title": "The Scotsman: На Никола Стърджън „трябва да й се припомни за Дейвид Камерън“, когато говори да се гласува шотландската независимост"}
{"url": "http://www.focus-news.net/news/2019/02/10/2621768/otnovo-naprezhenie-vav-voyvodinovo-obzor.html", "text": "Жителите на село Войводиново излязоха на спонтанен протест след появата на около 40 цигани, които твърдяха, че ще нощуват в къщите си. Циганите бяха придружавани от представители на правозащитна организация. Събралите се протестиращи са опитали да пробият полицейската блокада, но са били спрени. Полицейското присъствие в селото беше засилено. По-късно обстановката се успокои, без да се допусне нарушение на обществения ред. Циганите са си тръгнали, разотишли са се и местните жители, които се бяха събрали край църквата, за да изразят недоволството си.  \r\nТова е шестият протест във Войводиново срещу циганския произвол. Последният беше на 11 януари. Недоволството се породи след като двама цигани - на 17 и 21 години, пребиха 33-годишния военнослужещ Валентин Димов на 6 януари. В петия ден на недоволство участие взеха бивши и настоящи военни, както и фенове на различни футболни агитки. На 11 януари протестът започна с химна на България, с падане на колене и минута мълчание в памет на загиналите военнослужещи в различни мисии. След това бе прочетена молитва за единение от свещеник. В селото бе разположена трибуна, от която се изявяваха оратори, които призоваха за законност в държавата и конкретни действия срещу циганския произвол. Думата взе кметът на община Марица Димитър Иванов, който бе освиркан., към него бяха отправени упреци, че не се предприемат решителни мерки срещу циганския произвол. Демонстрацията протече мирно, полицейското присъствие беше засилено. Същия ден Районна прокуратура-Пловдив се самосезира по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив.  33-годишият Валентин Димов бе нападнат в село Войводиново около 13.30 часа на 6 януари. Конфликтът между него и двамата цигани е възникнал на кръстовище в селото. Впоследствие той е приет в болница с много хематоми по лицето и сътресение на мозъка от ударите по главата, които са му били нанесени. Общинският съвет в Марица гласува отпускане на еднократна парична помощ от 1000 лв. за пострадалия военнослужещ. Междувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). На 9 януари бяха предприети и действия по събаряне на незаконните цигански постройки в селото.", "date": "2019.02.10", "title": "Отново напрежение във Войводиново (ОБЗОР)"}
{"url": "http://www.focus-news.net/news/2019/02/10/2621766/tass-amerikanski-kongresmen-predupredi-che-guaydo-se-opitva-da-izpolzva-vanshna-namesa-vav-venetsuela.html", "text": "Американският конгресмен Ро Ханна (демократ от щата Калифорния) предупреди, че лидерът на венецуелската опозиция Хуан Гуайдо, обявил се за временно изпълняващ президентските задължения, се опитва да използва американска военна интервенция, предава  ТАСС .  \r\nТова Ро Ханна е написал на страницата си в Туитър: \"Господин Гуайдо, вие се провъзгласихте за лидер на Венецуела, но нямате право да разрешавате американска военна намеса. Единствено Конгресът на САЩ е в правомощията си да направи това. А ние не възнамеряваме да го сторим \". \r\nВ интервю за вестник The Wall Street Journal Гуайдо е намекнал, че за да се смъкне сегашния режим е възможно да се използва и чужда интервенция. По думите му, \"военната операция може да се окаже най-ефективната форма за натиск \", но не това е нещото, на което опозицията разчита. \r\nВ интервю за телевизионния канал  CBS американският президент Доналд Тръмп не изключи възможността да задейства въоръжените сили на САЩ във Венецуела. На совй ред Мадуро заяви, че военно нахлуване от страна на САЩ означава огромни човешки и военни загуби за тях, самите. Министерството на отбраната на Венецуела сее обърнало с призив към младежите да се записват във въоръжените сили на страната.    Ивелина Ватова", "date": "2019.02.10", "title": "ТАСС: Американски конгресмен предупреди, че Гуайдо се опитва да използва външна намеса във Венецуела"}
{"url": "http://www.focus-news.net/news/2019/02/10/2621761/interfaks-za-vtori-den-na-berlinale-prodalzhavat-mitingi-na-zhalti-zhiletki-te-nastoyavat-da-se-povishat-zaplatite-na-sluzhitelite-v-kinosalonite.html", "text": "Втори ден в Германия има митинги на „жълти жилетки“ по местата, където се провежда Берлинския филмов фестивал, предава руската агенция  Интерфакс . \r\nПо думите на нейния кореспондент в германската столица, в събота, въпреки проливния дъжд, 50 служители от берлинските киносалони са протестирали около основните площадки на Берлинале. Навсякъде е имало допълнителни полицейски части, за да се гарантира сигурността на участниците в световния кинофестивал. \r\nАктивисти на протеста са заявили пред Интерфакс, че техните искания са свързани с „достойно заплащане на труда в киносалоните“,  с настояване да се увеличи почасовата трудова ставка.Те са носели жълти жилетки, викали са и са крещели, за да привлекат вниманието към себе си. \r\nВ документа, който са изготвили пише, че \"90 процента от служителите, които продават билети, храни и напитки, помагат на посетителите, отварят и затварят салоните, са частично наети, само 10 на сто са на пълен трудов договор.“ Минималното почасово заплащане не е увеличавано от 2015 година. А по данни от федералното правителство това е трябвало вече да се случи.   \r\nБерлинският кинофестивал е един от най-престижните в света, наред с Кан и Венеция. Той се провежда от 1951 година. Наградата му е „Златна мечка“.э Той е известен с това, че представя предимно авторско и независимо кино, актуални политически и социални теми. Тази година председател на журито е френската актриса Жюлиет Бинош.  Ивелина Ватова", "date": "2019.02.10", "title": "Интерфакс: За втори ден на Берлинале продължават митинги на „жълти жилетки“, те настояват да се  повишат заплатите на служителите в киносалоните"}
{"url": "http://www.focus-news.net/news/2019/02/10/2621770/nad-9-mln-chuzhdestranni-turisti-sa-posetili-balgariya-prez-2018-godina-obzor.html", "text": "2018 г. е била изключително успешна и за първи път е премината границата от 9 млн. чуждестранни туристи, което представлява ръст от около 5%. Това обяви министърът на туризма Николина Ангелкова на конференцията \"Естествено в България - 2019 година на вътрешния туризъм\". Фокус на събитието бе набелязване на мерки и инициативи за насърчаване на пътуванията във вътрешността на страната и споделяне на добри практики за популяризиране на по-малко известни туристически обекти у нас. Официални гости на конференцията бяха председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов. На форума присъстваха и кметове, представители на бизнеса и на туристическите организации.  Николина Ангелкова  заяви, че за първи път за първите 11 месеца има над 7 млрд. и 200 млн. лв. \"Очакваме разбира се, когато излязат резултатите за цялата 2018 г., приходите да достигнат почти 8 млрд. Това със сигурност показва колко важен е секторът за икономиката, за насърчаване на заетостта в дадените региони и колко важно е да показваме съответно прекрасните възможности за туризъм целогодишно“, заяви още министърът. По думите ѝ 2019 г. ще бъде една много динамична година и трудна в борбата за всеки един турист. Според нея, когато има в продължение на три години изключително добри резултати, е важно четвъртата, петата и шестата година да има много силна мобилизация. Ангелкова добави, че за миналата година страната е имала над 3 млн. и 750 хил. българи, които са пренощували на територията на страната.  Цвета Караянчева  призова кметовете да направят така, че общините им да бъдат центърът на туризма, да бъдат креативни и да търсят туристите. Тя поясни, че от общата воля на законодателна, изпълнителна, местна власт и заетите в сектора на гражданите зависи развитието на този перспективен и приоритетен отрасъл на България. Тя допълни, че има определен напредък по отношение на целта, която се поставя, а именно да се превърне България в четирисезонна дестинация. Караянчева призова да се възпитават така децата, че като ги питат в коя страна искат да живеят, работят и почиват, да казват: „Естествено, България“. „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват. В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“. По думите ѝ запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателя на организирания туризъм в България Алеко Константинов в коя страна би предпочел да живее, той отговорил: „България“.  Кубрат Пулев  подкрепи българския туризъм с нов видеоклип. „Ако не обичаш България, не обичаш и себе си“, казва във видеото шампионът. Клипът бе представен премиерно на конференцията на Министерството на туризма. В клипа Кубрат Пулев разказва за красотите и героичната история на страната ни, за великите победи на българските спортисти и защо не би излязъл на ринга под друг флаг, освен родния. \r\n„Ходим навсякъде по света, а не знаем достатъчно за родината си. Аз избрах българския туризъм, защото, ако не познаваш България, не познаваш и себе си. Обичам България и българския народ“, казва Пулев във видеото.", "date": "2019.02.10", "title": "Над 9 млн. чуждестранни туристи са посетили България през 2018 година (ОБЗОР)"}
{"url": "http://www.focus-news.net/news/2019/02/10/2621767/the-guardian-uvolnete-greyling-zaradi-fiasko-na-dogovor-za-feribotni-prevozi-nastoyavat-deputati.html", "text": "Тереза Мей се изправи в събота вечерта пред междупартийни призиви да уволни транспортния си министър Крис Грейлинг, след като предостави  договор за фериботен транспорт при Брекзит без сделка на компания, която няма кораби, пише  The Guardian . \r\nДългогодишни членове на партията на торите са заявили, че премиерът е „затворила очите си“ за решението на Глейдинг да даде близо 14 милиона паунда на  компанията  Seaborne Freight да управлява фериботните превози между Рамсгейт и Остенд въпреки ширещите се обвинения, че това е незаконно.  \r\nВсичко се случва в момент, когато в международната бизнес общност се засилва недоволството от подготовката на Великобритания да напусне Съюза без сделка, а до крайния срок за Брекзит остават по-малко от 50 дни.  \r\nНяколко депутати предлагат Грейлинг да преосмисли положението си след като в неговото министерство разкриха, че контрактът е бил отменен. Според един от тях тази сага „само потвърждава, че страната е в хаос“.  Ивелина Ватова", "date": "2019.02.10", "title": "The Guardian: „Уволнете Грейлинг заради фиаско на договор за фериботни превози“, настояват депутати"}
{"url": "http://www.focus-news.net/news/2019/02/10/2621765/v92-sarbiya-dachichpredstavitelite-na-prishtina-pretarpyaha-palen-proval-v-saveta-za-sigurnost-na-oon-tryabva-da-se-borim-kosovo-da-ostane-v-dnevniya-mu-red.html", "text": "Белград.  Пред RTS в Белград външният министър на Сърбия Ивица Дачич е заявил, че в СС на ООН представителите на Прищина са претърпели провал, но това не означава, че ситуацията в Косово и Метохия автоматично ще се промени, информира радио   B92.    \r\nДачич е подчертал, че членовете на СС на ООН единодушно са осъдили въвеждането на данък за сръбските стоки, не е била одобрена и идеята за създаване на армия. Според сръбския дипломат номер едно „ясно е, че е нужно Косово да не излиза от дневния ред на заседанията на СС \".  \r\nСпоред Дачич, Хашим Тачи, президентът на Косово, винаги преди да замине за Вашингтон твърди, че диалогът Белград-Прищина трябва да продължи на всяка цена, но след като се върне от там, променя мнението си.\" Той е на мнение, че „властите в Прищина си играят на добрите и лошите ченгета“.  Ивелина Ватова", "date": "2019.02.10", "title": "В92 (Сърбия): Дачич:Представителите на Прищина претърпяха пълен провал в Съвета за сигурност на ООН, трябва да се борим Косово да остане в дневния му ред"}
{"url": "http://www.focus-news.net/news/2019/02/10/2621772/pregled-na-mezhdunarodnite-novini-do-6-chasa-agentsiya-fokus.html", "text": "България ще проучва доклади, които хвърлят светлина върху подозрения за връзка между случая „Скрипал“ и случай на отравяне в страна през 2015 година, предава световната телеграфна агенция  AFP . Това в събота е обявил законотворец от управляващата партия, допълва информацията в съобщението си тя. \r\nПредстои от парламента да потърсят информация от разузнавателните служби по повод ново разследване за опита да бъде отровен местният бизнесмен Емилиян Гебрев. Това е заявил Цветан Цветанов, лидер на парламентарната група на управляващата партия ГЕРБ и е добавил: „Аз съм сигурен, че вече е направена нужната координация между българските, британските и европейските власти по случая и те работят активно“.  \r\nТова заявление е първата официална реакция в България по повод на доклад, обявен през миналата седмица на страницата на Bellingcat. В него се посочва неизвестно трето лице при нападението в Салисбъри през 2018 г. на бившия руски агент Сергей Скривал и неговата дъщеря.  \r\nБазираната във Великобритания група Bellingcat, която се занимава с разследвания, вече е използвала техниката на „отворения ресурс“, за да идентифицира двама руски офицери от военното разузнаване – Анатолий Чепига и Александър Мишкин, обвинени за провеждане на покушението. Макар че Русия отхвърли обвинението, в момента двамата подлежат на санкции от ЕС.  \r\nПоследните доклади на Bellingcat установяват присъствието на трето лице, което се назовава като \"Сергей Федотов\", пристигнало на Острова два дни преди семейство Скрипал да бъде отровено. Има данни, че той е кацнал в София от Москва само дни преди Гебрев да припадне на прием на 28 април 2015 година и да изпадне в кома със симптоми за тежко отравяне. Синът му и двама негови служители са имали сходни симптоми, но и тримата са се възстановили. Агенцията споменава петъчния брой на седмичника „Капитал“, където се цитира източник от вътрешното министерство, според когото има потвърждение на факта, че „Федотов“ е бил в България.   \r\nПокушението в Салисбъри е първо след Втората световна война, при което се използва химическо оръжие в Европа. То предизвика международна реакция и масово експулсиране на руски дипломати от западните страни, но не и от България. \r\n**** Разрушаване на системата за контрол над въоръженията, което предприема Вашингтон, може да доведе до непредсказуеми резултати. За това в събота предупреждава постоянният представител на РФ в ООН Василий Небензя в интервю за руския Първи телевизионен канал, предава  ТАСС .  \r\n\"Вижте какво се случва в сферата на разоръжаването: американците напълно унищожават системата за контрол на оръжията, развитието на събитията е абсолютно непредсказуемо. Така те [САЩ- бел. ТАСС] си развързват ръцете и безконтролно увеличават собственото си въоръжаване. Съвършено неясно е до къде може да се стигне. Естествено, засилва се и рискът от непредвиден конфликт. Разбира се, ситуацията е тревожна, но мисля, че трябва да сме оптимисти \", думи на дипломата. \r\nТой е изтъкнал, че в света продължават да съществуват противоречията от времената на Студената война. \"Една от главните причини защо всичко това се случва около Русия е в дълбокото разочарование на Запада, че Русия има самостоятелна външна политика и, както беше и през 90-те години  (на 20 в. – бел. ред.), в Кремъл през задния вход не може да се влезе и да ни се диктува как да се държим и какво трябва да правим“, е отбелязал Небензя в телевизионното интервю. \r\n*** Гръцките фермери, които в събота блокираха тунелите „Темпи“ на магистралата от Атина до Солун, решиха да оттеглят тракторите си от мястото на блокадата, предава телеграфната агенция  ANA-MPA .   \r\nКостас Целас, член на организационния комитет на протестната акция, е заявил за агенция ANA-MPA, че фермерите са изпратили своето послание на правителството. Сега то е на ход да намери решения на техните искания, незабавно.   \r\nФермерите от блокадата при Никея, град със стратегическо значение и главен център на областта Витиния в южната ни съседка, ще имат нова среща, за да решат как да се мобилизират, докато чакат правителствената покана за диалог.   \r\nТе настояват за среща с група министри, която да се ръководи от заместник премиера Янис Драгасакис. \r\n***  Четирима състезатели по водна топка от сръбския \"Цървена звезда\" в събота са нападнати в Сплит преди мач със \"Sailor\" от регионалната лига по ватерполо, предава  ТАНЮГ . По информация от белградските медии сръбските спортисти са се върнали в Белград, а срещата е отменена.   \r\nИгор Милоевич, директор на секцията по водна топка към клуб „Цървена звезда“ е заявил, че са били нападнати в центъра на Сплит с метални пръчки, пръти. Той е казал също, че вратарят Александър Кинг, който е скочил в морето, за да избегне ударите, има фрактура на носа, другите спортисти са с удари по гърба и в краката.  \r\nРъководителят на сръбската Федерация по водна топка Виктор Йеленич припомня пред медиите, че подобни инциденти вече са се случвали и по-рано в Хърватия, но се надява това да е последният.   \r\nНа мястото на инцидента са пристигнали полицейски и медицински екипи, за да окажат помощ на пострадалите.   \r\nПолицията издирва нападателите.  \r\nСлучилото се е осъдено като „неприемлив акт на насилие“ и от изпълнителния директор на хърватската федерация по водна топка Перица Букич.  \r\nСлед днешния инцидент Сърбия ще предприеме засилени мерки за сигурност на спортистите си в Хърватия в състезанията за еврокупата. На 12 март сръбският национален отбор трябва да играе срещу Хърватия в Сисак. \r\n*** Президентът Доналд Тръмп е оценил срещата между американските дипломати и севернокорейските висши  държавни служители като „много продуктивна“ и е обявил, че срещата му с Ким Чен-ун, планирана до края на февруари, ще се проведе в Ханой, Виетнам, предава  Reuters , като се позовава на официално съобщение на Държавния департамент.   \r\n“Моите представители току-що напуснаха Северна Корея след много продуктивни разговори, те се договориха за времето и датата на втората ми среща с Ким Чен-ун. Тя ще се проведе в Ханой, Виетнам, на 27 и 28 февруари“ е написал в Туитър американският президент, като е добавил „Очаквам да видя председателя Ким и да постигнем напредък в каузата на мира!“ \r\nСтивън Бийгън, специалният американски представител, имаше през седмицата тридневни разговори в Пхенян около подготовката на срещата на върха, се казва в специалното изявление на Държавния департамент в края на работната седмица.   \r\nБийгън и представителят на Северна Корея Ким Хьок Чол ще се срещнат още един път преди лидерската среща. В разговорите си в Пхенян двамата са „обсъдили как да придвижат напред решенията от Сингапур за пълна денуклеаризация, за промяна в отношенията САЩ-КНДР (Корейска народно-демократична република – бел. ред.) и за постигане на траен мир на Корейския полуостров“, се казва в съобщението на Държавния департамент. В него се използва съкратеното официално признато наименование на азиатската държава, но няма индикация за прогрес в разговорите, предава Reuters.  \r\nСамо седмици преди планираната втора среща, която се възприема като продължение на безпрецедентната първа лидерска среща в Сингапур миналия юни, двете страни са далеч от сближаване на позициите си по настояването на САЩ Северна Корея да се откаже от ядрената си програма, която ги плаши. Бийгън е обявил, че разговорите му в Пхенян са имали за цел да се постигне напредък по ангажиментите от Сингапур и да се изготви „карта на поредица от конкретни задачи“ за втората среща на двамата лидери. Той твърди, че Вашингтон има желание да обсъди „много дейности“, за да подобри връзките си с Пхенян и да го „придума“ да се откаже от своите ядрени оръжия. Според него Тръмп е готов да затвори страницата на Корейската война от 1950-1953, която приключи с въоръжаване, а не с мирен договор.   \r\n*** След сблъсъци, които са станали през съботния ден недалеч от Подолското полицейско  управление в Киев, полицията започнала да пуска задържаните активисти, предава украинската агенция  UNIAN .   \r\nПо информация на медията в събота в Киев полицията е пребила активисти и участници в инициативата „Кой поръча убийството на Катя Гандюк?“, които провеждали своя протест на мястото, където реч държала Юлия Тимошенко, лидер на партия „Баткивщина“ и кандидат за президент на Украйна.  \r\n«Правоохранителите пребиха активисти, които малко преди това прибраха в участъка без никаква причина. Използваха и газ.“ Завели са ги в ареста малко преди Тимошенко да започне срещата с избирателите, а после са започнали да ги пускат, но не са им дали вещите. Спецполицейски части, дошли на мястото, са прилагали сила. Има ранени. За това съобщили на медиите свидетели на събитието. \r\n*** Втори ден в Германия има митинги на „жълти жилетки“ по местата, където се провежда Берлинския филмов фестивал, предава руската агенция  Интерфакс . \r\nПо думите на нейния кореспондент в германската столица, в събота, въпреки проливния дъжд, 50 служители от берлинските киносалони са протестирали около основните площадки на Берлинале. Навсякъде е имало допълнителни полицейски части, за да се гарантира сигурността на участниците в световния кинофестивал. \r\nАктивисти на протеста са заявили пред Интерфакс, че техните искания са свързани с „достойно заплащане на труда в киносалоните“,  с настояване да се увеличи почасовата трудова ставка.Те са носели жълти жилетки, викали са и са крещели, за да привлекат вниманието към себе си. \r\nВ документа, който са изготвили пише, че \"90 процента от служителите, които продават билети, храни и напитки, помагат на посетителите, отварят и затварят салоните, са частично наети, само 10 на сто са на пълен трудов договор.“ Минималното почасово заплащане не е увеличавано от 2015 година. А по данни от федералното правителство това е трябвало вече да се случи.   \r\nБерлинският кинофестивал е един от най-престижните в света, наред с Кан и Венеция. Той се провежда от 1951 година. Наградата му е „Златна мечка“.э Той е известен с това, че представя предимно авторско и независимо кино, актуални политически и социални теми. Тази година председател на журито е френската актриса Жюлиет Бинош. \r\n*** Американският конгресмен Ро Ханна (демократ от щата Калифорния) предупреди, че лидерът на венецуелската опозиция Хуан Гуайдо, обявил се за временно изпълняващ президентските задължения, се опитва да използва американска военна интервенция, предава  ТАСС .  \r\nТова Ро Ханна е написал на страницата си в Туитър: \"Господин Гуайдо, вие се провъзгласихте за лидер на Венецуела, но нямате право да разрешавате американска военна намеса. Единствено Конгресът на САЩ е в правомощията си да направи това. А ние не възнамеряваме да го сторим \". \r\nВ интервю за вестник The Wall Street Journal Гуайдо е намекнал, че за да се смъкне сегашния режим е възможно да се използва и чужда интервенция. По думите му, \"военната операция може да се окаже най-ефективната форма за натиск \", но не това е нещото, на което опозицията разчита. \r\nВ интервю за телевизионния канал  CBS американският президент Доналд Тръмп не изключи възможността да задейства въоръжените сили на САЩ във Венецуела. На совй ред Мадуро заяви, че военно нахлуване от страна на САЩ означава огромни човешки и военни загуби за тях, самите. Министерството на отбраната на Венецуела сее обърнало с призив към младежите да се записват във въоръжените сили на страната.   \r\n*** По последни данни на френското вътрешно министерство в събота в цялата страна на улиците са излезли 51 400 души, като в Париж те са били около 4 000 протестиращи, предава руската агенция  Интерфакс . \r\nПротестният маршрут на „жълтите жилетки“ в столицата е преминал от площад „Етуал“ до Марсовите полета, със спирки пред сградите на външното министерство, Националното събрание и Сената. \r\nТова е 13 съботна акция на „жълтите жилетки“ и тя не е минала без сблъсъци с полицията, които са започнали още в ранния след обед и са се съпровождали със сълзотворен газ.   \r\nОколо Националното събрание ситуацията е била особено изострена, където 30-годишен мъж е пострадал тежко – взел е захвърлена встрани от протестиращите светлошумова граната, за да я хвърли и тя избухнала в ръката му, мъжът е с откъсната китка.   \r\nЗа пореден път към протеста са се присъединили провокатори, които са разбили витрини на магазини и клон на банка, запалили са и автомобил на антитерористичната мисия Vigipirate. Поведението им е осъдил вътрешният министър Кристоф Кастанер. В Туитър той пише: \"Негодувание и отвращение. Всеки ден военнослужещите от мисията пазят нашите граждани от опасността на терора. Подобни нападения не са допустими. Ще направим всичко, за да намерим виновните и да ги предадем на съда \". \r\nКъсно вечерта в събота парижката префектура обяви, че са задържани 39 души.   \r\nФренските медии съобщават за акции на „жълтите жилетки“ и в други градове – Тулуза, Бордо, Марсилия, Монпелие. Общо 8 000 полицаи са охранявали протестиращите в страната. \r\n*** САЩ са представили в СС на ООН проект за резолюция за Венецуела, с която се призовава  да се окаже международна помощ на страната и да се проведат президентски избори. Американското предложение идва като контра-предложение на руското, предава  AFP .   \r\nСлед като все още няма дата, на която да се гласува американския проект и преговорите продължават, оформя се очакването Русия да използва правото си на вето и да я блокира – това ще е част от нейната подкрепа за режима на Мадуро, коментират дипломати в Световната организация. \r\nВ събота AFP е получила копие от документа. В него пише – „пълна подкрепа за Националното събрание като единствената демократично избрана институция във Венецуела“. Той акцентира на „дълбоката тревога за насилието и крайна употреба на сила от венецуелските сили за сигурност срещу невъоръжени, мирни протестиращи“. Призовава се за \" незабавен старт на политически процес, който да доведе до честни, свободни и достоверни избори за президент, при международно наблюдение, в съответствие с конституцията на Венецуела“.  \r\nТекстът призовава генералния секретар на ООН Антонио Гутереш да „упражни правомощията си“, за да постигне провеждането на тези избори. Той „акцентира „на нуждата да се спре по-нататъшно изостряне на хуманитарната ситуация във Венецуела и да се улесни достъпа и оказването на помощ на всички нуждаещи се на цялата територия на Венецуела“.  \r\nВ петък Москва предложи алтернативна резолюция, чийто проект  от AFP твърдят, че също са видели. Според нея се изразява „загриженост от заплахите за употреба на сила срещу териториалния интегритет и политическата независимост на Венецуела. Тя критикува „опитите за намеса в работи, които са изцяло в разпореждане на вътрешната юрисдикция на страната.“ И „подкрепя всички инициативи, чиято цел е венецуелците сами да постигнат политическо решение на настоящата ситуация чрез неподправения и инклузивен процес на националния диалог“. В дипломатическите среди се коментира, че ако се стигне до гласуване руският проект няма да спечели минимума от девет гласа без някоя от страните да не го блокира със своето вето.", "date": "2019.02.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/10/2621966/pchelarite-izraziha-trevoga-za-nereshenite-problemi-v-bransha-obzor.html", "text": "На 10 февруари Православната църква почита паметта на св. Харалампий, считан  за покровител на пчеларитe. По повод Деня на пчеларя „Фокус“ потърси водещи пчелари. Използването на пестициди, ниската вътрешна консумация на мед, лошите пчеларски практики и призивите за обединяване на сектора бяха сред основните линии в мненията. Сред положителните новини за пчеларите са по- доброто състояние на пчелите в сравнение със същия период на миналата година и надеждите им, свързани с новата Обща селскостопанска политика и новия консултативен съвет по пчеларство към МЗХГ.  Председателят на Обединен български пчеларски съюз инж. Михаил Михайлов  отчете, че 2018 г. не е била никак добра по отношение на добивите за пчелен мед и изрази надежда настоящата година да бъде по-добра от миналата година, по-продуктивна и по-медоносна. Инж. Махайлов обясни, че се забелязва известен подем в подпомагането от страна на държавата и в организационно отношение. Той съобщи, че вече е започнал работа новия консултативен съвет по пчеларство към МЗХГ. По думите му пчелният мед трябва да се употребява редовно, а не само при грип. Според него е важно също българските потребители да увеличават количеството на пчелния мед. „В България е установено, че малко над 0,3 кг е средногодишното потребление на човек от населението. В други страни, дори съседни нам, вървят от 1 кг-1,5 кг, а в Централна Европа дори до 2 кг на човек от населението. В България се произвежда достатъчно количество качествен български пчелен мед. За съжаление потреблението е малко. Ние в тази връзка провеждаме редица изложения, базари, фестивали на меда с цел да повишим този процент“, допълни още пчеларят. Той подчерта, че само обединени пчеларите могат да постигнат реални успехи. Инж. Михайлов пожела на пчеларите да бъдат здрави, да бъдат живи техните пчелни семейства и да имат по-медоносна година.  \r\nЗдраве и богата на мед година пожела и  кметът на Тутракан и пчелар д-р Димитър Стефанов . Той изтъкна, че в последните години трудът на пчеларите се оценява подобаващо. „През годините на демокрацията не свикнахме да прилагаме добрите пчеларски практики. Все още има пчелари, които използват медикаменти от рода на антибиотици, без конкретни причини и без съвети от ветеринарни специалисти. Това води до намаляване на качеството на меда. Има пчелари, които все още при съхраняване на пчелните си пити използват нафталин“, обърна внимание Димитър Стефанов. „Всеки пчелар трябва да знае, че нафталинът е канцерогенно вещество. Оттук започват проблемите, от недобрите пчеларски практики. Мисля, че ако наистина всички пчелари започнат да прилагат добрите методи в пчеларството, не само добивът ще се увеличи, но и цената“, коментира д-р Стефанов. Той обясни и какво е състоянието на отрасъла в Североизточна България. По думите му все повече млади хора се захващат с отглеждане на пчелни семейства и това води до увеличаване на броя на пчелните кошери. Д-р Стефанов обърна внимание, че е важно каква продукция ще даде един кошер.  \r\n„Светлина в тунела“ за отрасъла в цялата страна видя  евродепутатът от Групата на прогресивния алианс на социалистите и демократите в Европейския парламент Момчил Неков , когото потърсихме като ангажиран с проблемите на пчеларите. Според него без мерки до три години нещата биха станали критични. Неков заяви, че в България трябва да има по-голяма информираност за ползите от меда, за да се повиши вътрешната му консумация, тъй като годишно консумацията на мед в страната е около 0,3 – 0,4 кг на човек. По думите му, ако консумацията е към 1,5 кг, означава, че всичкият качествен мед дори няма да стига за задоволяване на нуждите на българското население. По отношение на новата селскостопанска политика Неков увери, че е по-вероятно да има обвързана подкрепа за меда, за да могат пчеларите да получат глътка въздух. „Трябва да защитим здравето на пчелите, да има развойна дейност и сътрудничество на европейско равнище за справянето с болестите по пчелите. Пчеларите да бъдат финансирани справедливо, както всички останали животновъди в сектора. Така ще се справят с намаляването на популацията заради болести, пръскане с препарати и в същото време да има по КПП-тата проверки за нелегален внос. Искаме и лабораторни обследвания и анализи на меда“, каза още Неков. Той допълни, че инициатива на социалистите в Европа е да се плаща за услугата опрашване.  \r\nДеница КИТАНОВА", "date": "2019.02.10", "title": "Пчеларите изразиха тревога за нерешените проблеми в бранша (ОБЗОР)"}
{"url": "http://www.focus-news.net/news/2019/02/10/2621771/the-telegraphpo-golyama-chast-ot-venetsuelskite-sili-za-sigurnost-sa-gotovi-da-se-obyavyat-sreshtu-maduro.html", "text": "Удивително голямо мнозинство от венецуелските сили за сигурност е готово да застане зад самопровъзгласилия се временен президент на страната и да се изправи срещу режима на Николас Мадуро, пише  The Telegraph . Но настоящи и бивши членове на полицията и армията обявиха пред The Telegraph, че  натрупаният страх от преследвания и натиск от страна на службите ги въздържат да не се вдигнат на бунт. \r\nСАЩ се ангажираха в доста сложна игра, за да проверят лоялността на въоръжените сили на Венецуела, като помощите на границата с Колумбия и така на практика ги принудиха да избират между  страданието на бедните и верността си към режима.   \r\nВ събота венецуелски военни блокираха пътя към Колумбия, за да не допуснат камионите с помощите да прекосят моста на границата и да влязат в страната.    Ивелина Ватова", "date": "2019.02.10", "title": "The Telegraph:По-голяма част от венецуелските сили за сигурност са готови да се обявят срещу Мадуро"}
{"url": "http://www.focus-news.net/news/2019/02/10/2621769/afp-sasht-iskat-rezolyutsiya-na-oon-za-izborite-vav-venetsuela.html", "text": "САЩ са представили в СС на ООН проект за резолюция за Венецуела, с която се призовава  да се окаже международна помощ на страната и да се проведат президентски избори. Американското предложение идва като контра-предложение на руското, предава  AFP .   \r\nСлед като все още няма дата, на която да се гласува американския проект и преговорите продължават, оформя се очакването Русия да използва правото си на вето и да я блокира – това ще е част от нейната подкрепа за режима на Мадуро, коментират дипломати в Световната организация. \r\nВ събота AFP е получила копие от документа. В него пише – „пълна подкрепа за Националното събрание като единствената демократично избрана институция във Венецуела“. Той акцентира на „дълбоката тревога за насилието и крайна употреба на сила от венецуелските сили за сигурност срещу невъоръжени, мирни протестиращи“. Призовава се за \" незабавен старт на политически процес, който да доведе до честни, свободни и достоверни избори за президент, при международно наблюдение, в съответствие с конституцията на Венецуела“.  \r\nТекстът призовава генералния секретар на ООН Антонио Гутереш да „упражни правомощията си“, за да постигне провеждането на тези избори. Той „акцентира „на нуждата да се спре по-нататъшно изостряне на хуманитарната ситуация във Венецуела и да се улесни достъпа и оказването на помощ на всички нуждаещи се на цялата територия на Венецуела“.  \r\nВ петък Москва предложи алтернативна резолюция, чийто проект  от AFP твърдят, че също са видели. Според нея се изразява „загриженост от заплахите за употреба на сила срещу териториалния интегритет и политическата независимост на Венецуела. Тя критикува „опитите за намеса в работи, които са изцяло в разпореждане на вътрешната юрисдикция на страната.“ И „подкрепя всички инициативи, чиято цел е венецуелците сами да постигнат политическо решение на настоящата ситуация чрез неподправения и инклузивен процес на националния диалог“. В дипломатическите среди се коментира, че ако се стигне до гласуване руският проект няма да спечели минимума от девет гласа без някоя от страните да не го блокира със своето вето.   Ивелина Ватова", "date": "2019.02.10", "title": "AFP: САЩ искат резолюция на ООН за изборите във Венецуела"}
{"url": "http://www.focus-news.net/news/2019/02/10/2621775/mkd-makedoniya-asaf-ademi-ako-tryabva-shte-si-podam-ostavkata.html", "text": "От Берлин, където е на работно посещение, Асаф Адеми, министърът на културата на Македония, заяви, че е готов да подаде оставка, след като в обществото има такива реакции за държавните субсидии в областта на културата, информира електронното скопско издание  МКД . \r\n„За мен политическата работа изобщо не е важна. Ако се търси моята политическа отговорност, няма проблем. От първия ден, когато заех този пост, се опитвам да бъда открит, а работата ми да е прозрачна. Поведох война с корупцията в Министерството на културата. Винаги съм казвал, че ще се погрижа културата да бъде достъпна за всички. По-прозрачна програма от тази не знам дали някога е имало. Комисиите решаваха единодушно, а след като ми донесат предложенията, аз вземам решение въз основа на тяхното мнение. После предложенията се проверяват по десет пъти от служителите на Министерството на културата. Едва след това слагам подписа си на окончателното решение.\", твърди Адеми.   \r\nСпоред него не е вярно, че албанците са привилегировани и се краде от парите за македонците, няма обаче да действа под натиска на обществеността. Той смята, че се правят различни манипулации с общественото мнение, като се внушава, че създава национална политика. Адеми твърди, че е в постоянен контакт с членовете на комисиите и с правната служба в министерството. Според него решението на конфликта по въпроса за субсидиите е в прегледа на всички решения, да се види колко и какви са отхвърлените предложения.   Ивелина Ватова", "date": "2019.02.10", "title": "МКД (Македония): Асаф Адеми: Ако трябва ще си подам оставката"}
{"url": "http://www.focus-news.net/news/2019/02/10/2621763/interfaks-poveche-ot-50-000-demonstranti-uchastvaha-v-protestite-na-zhaltite-zhiletki-vav-frantsiya.html", "text": "По последни данни на френското вътрешно министерство в събота в цялата страна на улиците са излезли 51 400 души, като в Париж те са били около 4 000 протестиращи, предава руската агенция  Интерфакс . \r\nПротестният маршрут на „жълтите жилетки“ в столицата е преминал от площад „Етуал“ до Марсовите полета, със спирки пред сградите на външното министерство, Националното събрание и Сената. \r\nТова е 13 съботна акция на „жълтите жилетки“ и тя не е минала без сблъсъци с полицията, които са започнали още в ранния след обед и са се съпровождали със сълзотворен газ.   \r\nОколо Националното събрание ситуацията е била особено изострена, където 30-годишен мъж е пострадал тежко – взел е захвърлена встрани от протестиращите светлошумова граната, за да я хвърли и тя избухнала в ръката му, мъжът е с откъсната китка.   \r\nЗа пореден път към протеста са се присъединили провокатори, които са разбили витрини на магазини и клон на банка, запалили са и автомобил на антитерористичната мисия Vigipirate. Поведението им е осъдил вътрешният министър Кристоф Кастанер. В Туитър той пише: \"Негодувание и отвращение. Всеки ден военнослужещите от мисията пазят нашите граждани от опасността на терора. Подобни нападения не са допустими. Ще направим всичко, за да намерим виновните и да ги предадем на съда \". \r\nКъсно вечерта в събота парижката префектура обяви, че са задържани 39 души.   \r\nФренските медии съобщават за акции на „жълтите жилетки“ и в други градове – Тулуза, Бордо, Марсилия, Монпелие. Общо 8 000 полицаи са охранявали протестиращите в страната.   Ивелина Ватова", "date": "2019.02.10", "title": "Интерфакс: Повече от 50 000 демонстранти участваха в протестите на „жълтите жилетки“ във Франция"}
{"url": "http://www.focus-news.net/news/2019/02/10/2621773/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Седем души остават с доживотна присъда заради две терористични нападения в Тунис през 2015 година, при които загинаха 60 човека, пише вестник  The Times . \r\nТогава двайсет и двама души загинаха на 18 март в музея „Бардо“ в столицата на Тунис. На 26 юни терористите нападнаха оживения крайбрежен град Сус, при което загинаха още 38 души, в това число и 30 британски граждани, решили да прекарат ваканцията си в Тунис. Отговорността и за двете атаки пое организацията „Ислямска държава“ (ИД). \r\nИнформацията е била съобщена в събота от говорителя на тунизийското държавно обвинение Софиен Слити. \r\n*** Министър-председателят на Шотландия Никола Стърджън получава вече предупреждения да не рискува да тръгне по политическия път на Дейвид Камерън, ако продължава да настоява за референдум, за който и тя е наясно, че няма как да се случи, пише шотландският всекидневник  The Scotsman . В момента тя все повече се доближава до положението, в което изпадна бившия премиер на Великобритания, когато предложи да се проведе гласуване, с което да се определи мястото на Обединеното кралство в Европа.    \r\nПървият министър на Шотландия Никола Стърджън е изнесла лекция на тема „Шотландия, Брекзит и бъдещето“, която е част от програмата на Световната седмица на жените лидери, организирана от Института за  жените, мира и сигурността към университета в Джорджтаун. Преди да реши дали да говори за нов вот или да не го прави, тя трябва да изчака развитието на процеса около Брекзит, са изразили мнението си академичните среди след като са изслушали лекцията й.  Те са й припомнили, че Камерън подаде оставка на сутринта след вота за Брекзит през 2016 година.  \r\nТогава много дългогодишни консерватори са предупреждавали бившия министър-председател, че е твърде рисковано да се подлага на гласуване членството на Великобритания в ЕС.   \r\nШотландският премиер е подложена на все по-голям натиск от членове на Шотландската националистическа партия за подобен референдум в момент, когато назрява конституционна криза заради Брекзит. Но последните проучвания на общественото мнение доказват, че 52 на сто от шотландците не искат да чуят за „нов референдум за независимост“ поне в „Следващите няколко години“.   \r\nАко Тереза Мей не оцелее, анализаторите смятат, че играта може драстично да промени посоката си, а това според тях е добра причина да не се казва в момента нищо. Брекзит е тема, която разделя редиците на Шотландската националистическа партия. \r\n*** Тереза Мей се изправи в събота вечерта пред междупартийни призиви да уволни транспортния си министър Крис Грейлинг, след като предостави  договор за фериботен транспорт при Брекзит без сделка на компания, която няма кораби, пише  The Guardian . \r\nДългогодишни членове на партията на торите са заявили, че премиерът е „затворила очите си“ за решението на Глейдинг да даде близо 14 милиона паунда на  компанията  Seaborne Freight да управлява фериботните превози между Рамсгейт и Остенд въпреки ширещите се обвинения, че това е незаконно.  \r\nВсичко се случва в момент, когато в международната бизнес общност се засилва недоволството от подготовката на Великобритания да напусне Съюза без сделка, а до крайния срок за Брекзит остават по-малко от 50 дни.  \r\nНяколко депутати предлагат Грейлинг да преосмисли положението си след като в неговото министерство разкриха, че контрактът е бил отменен. Според един от тях тази сага „само потвърждава, че страната е в хаос“. \r\n*** Удивително голямо мнозинство от венецуелските сили за сигурност е готово да застане зад самопровъзгласилия се временен президент на страната и да се изправи срещу режима на Николас Мадуро, пише  The Telegraph . Но настоящи и бивши членове на полицията и армията обявиха пред The Telegraph, че  натрупаният страх от преследвания и натиск от страна на службите ги въздържат да не се вдигнат на бунт. \r\nСАЩ се ангажираха в доста сложна игра, за да проверят лоялността на въоръжените сили на Венецуела, като помощите на границата с Колумбия и така на практика ги принудиха да избират между  страданието на бедните и верността си към режима.   \r\nВ събота венецуелски военни блокираха пътя към Колумбия, за да не допуснат камионите с помощите да прекосят моста на границата и да влязат в страната.", "date": "2019.02.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/10/2621777/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-v-stranata.html", "text": "На българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 ч.", "date": "2019.02.10", "title": "ГД \"Гранична полиция\": Нормален е трафикът на всички гранични контролно-пропускателни пунктове в страната"}
{"url": "http://www.focus-news.net/news/2019/02/10/2621776/aktualna-patna-obstanovka.html", "text": "Температурите са в интервала от - 7° до + 4°. Времето над страната е ясно. Слаб вятър духа в областите: Варна, Добрич, Перник, Смолян и Шумен. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла:  \r\n- до 50 м в района на Кнежа /обл. Плевен/. \r\n- до 100 м в района на Елена /обл. Велико Търново/; АМ „Тракия“ от км 44 до км 45 /обл. София/. \r\n- до 150 м в района на Криводол, Борован и Бяла Слатина /обл. Враца/. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 11.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 11.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 11.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.10", "title": "Актуална пътна обстановка"}
{"url": "http://www.focus-news.net/news/2019/02/10/2621774/sportmedvedev-na-final-na-sofia-open.html", "text": "Даниил Медведев победи Гаел Монфис при 6:2 и 6:4 за час и 12 минути игра. Така той се класира за финалния двубой в неделя за първото място на Sofia Open 2019! \r\nНегов съперник ще е Мартон Фучович, който победи Матео Беретини в три сета – 5:7, 7:5 и 6:5. В неделя мачът е от 17 часа на \"Арена Армеец\". Медведев ще се опита да стане първият тенисист през сезона с две титли. Той вече завоюва една Сидни.", "date": "2019.02.10", "title": "Спорт:Медведев на финал на Sofia Open"}
{"url": "http://www.focus-news.net/news/2019/02/10/2621778/predstoyashti-sabitiya-v-stranata-za-10-fevruari-agentsiya-fokus.html", "text": "*** \r\nВ 10.30 часа в местността „Баира“ вицепрезидентът Илияна Йотова ще извърши обредно зарязване на лозето по повод традиционния празник на виното в село Делчево. В 11.00 часа на площада в селото Йотова ще поздрави жителите и гостите на празника и ще награди победителите в традиционния международен конкурс за винопроизводители. \r\n*** \r\nОт 10.00 часа председателят на Народното събрание Цвета Караянчева ще посрещне първите посетители на парламента по повод 140 години от първото заседание на Учредителното събрание Народното събрание. В сградата на институцията ще бъде Ден на отворените врати.  \r\n*** \r\nОт 11.00 часа до 13.00 часа в местността Офелиите във Витоша ще се проведе Зимен семеен празник.  \r\n*** \r\nОт 14.00 часа в Софийската градска художествена галерия ще се състои премиерата на сайта openartfiles.bg. \r\n*** \r\nВ 16.00 часа в Камерната зала на Софийската опера и балет ще се проведе първа среща на Клуб „Приятели на операта“: „Да играем на Росини“.  \r\n*** \r\nОт 19.00 часа на сцената на Софийската опера и балет ще се играе най-новата постановка на „Евгений Онегин“ с режисьор Вера Петрова и диригент Жорж Димитров. \r\n*** \r\nВ 09.00 часа в храм „Св. Йоан Рилски“ ще бъде посрещната икона на свети Ефрем Нови с частица от светите му мощи. \r\n*** \r\nОт 11.00 часа до 17.00 часа в експоцентър „Флора“ ще се проведе семинар, озаглавен „Маркетирай СЕ!“. \r\n*** \r\nВ 09.00 часа в СУ „Св. Климент Охридски“ ще започне олимпиада по химия и опазване на околната среда.  \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Обичам музиката“. \r\n*** \r\nОт 12.00 часа на центъра на с. Правда ще се проведе традиционно зарязване на лоза и конкурс за най-добро домашно вино и пелин.  \r\n*** \r\nОт 13.30 часа в местността „Баира” ще се извърши традиционното зарязване на лозята. В присъствието на вицепрезидентът Илияна Йотова. В 11.00 часа, на площада в Делчево ще започне музикалната програма по повод традиционния празник на виното. \r\n*** \r\nОт 11.00 часа в град Гълъбово ще се състои тържество в чест на Свети Трифон за берекет и добро вино.  \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Таласъмът Тропалан“.  \r\n*** \r\nОт 10.30 до 13.30 часа в Младежки център Пловдив на Гребна база ще се събере Форум театър група.  \r\n*** \r\nОт 09.30 часа в храм „Успение Богородично“ ще бъде отслужена Архиерейска света Литургия. \r\n*** \r\nОт 09.00 часа в храм „Св. свщмчк Харалампий“ ще бъде отслужена Архиерейска света Литургия.  \r\n*** \r\nОт 11.00 часа в салона ДКТ-Сливен ще се играе спектакълът „Глупавият вълк“ по Елин Пелин.  \r\n*** \r\nОт 09.00 часа в църквата  „Св. Неделя“ в Смолян, кв. Райково, архиерейският наместник на Смолянска духовна околия и предстоятел на храма Негово Високопреподобие архимандрит Висарион ще отслужи празнична св. божествена Литургия.", "date": "2019.02.10", "title": "Предстоящи събития в страната за 10 февруари (Агенция „Фокус“)"}
{"url": "http://www.focus-news.net/news/2019/02/10/2621779/daily-sabah-turtsiya-otkriva-gaz-v-trakiya.html", "text": "Министерството на енергетиката и природните ресурси обяви, че е открито малко количество газ в северозападния район на страната, пише  Daily Sabah . \r\nСъобщението, направено в официалната страница на министерството в ТУитър, гласи: \"След продължителни проучвания открихме малко газово поле в Тракия. В понеделник ще го изучим и ще съобщим подробности.\" \r\nВ края на януари канадската енергийна компания Valeura съобщи, че в Тракия са открити следи от потенциални газови залежи. От компанията са информирали, че заедно с нейния норвежки партньор Equinor, успешно са приключили с проучвателните си дейности: „ Тези резултати подкрепят още веднъж предположението, че в Тракийския басейн се концентрира натрупване на газ. Ние сме окуражени от резултатите и сега очакваме да продължим работата си, за да докажем, че откритието важи за целия басейн“.   Ивелина Ватова", "date": "2019.02.10", "title": "Daily Sabah: Турция открива газ в Тракия"}
{"url": "http://www.focus-news.net/news/2019/02/10/2621780/sport-kato-gost-real-madrid-pobedi-atletiko-madrid-s-31.html", "text": "В 23 кръг от испанската ЛаЛига Реал (Мадрид) победи Атлетико (Мадрид) с 3:1. Головете за Реал вкараха Каземиро (16), Рамос (42- от дузпа) и Бейл (74). За  Атлетико - Антоан Гризман в 26-та минута.  \r\nРеал записа пета поредна победа в ЛаЛига и е втори в класирането с 45 точки, Атлетико е на трето място с 44 точки.   \r\n В събота се играха още три срещи от 23-тия кръг. Ето резултатите и от тях: \r\nХетафе-Селта Виго 3:1 \r\nЕспаньол-Райо Валеканто 2:1 \r\nЖирона-Уеска 0:2. \r\nВ класирането Хетафе е на пето място (35 т.),  \r\nЕспаньол – на 11-то (28 т.),  \r\nСелта Виго – на 16 (24 т.), \r\nЖирона – 17-то (24 т.) \r\nРайо Валеканто – 18-то (23 т.) \r\nПоследен, двайсети, е Уеска с 18 т.", "date": "2019.02.10", "title": "Спорт: Като гост Реал (Мадрид) победи Атлетико (Мадрид) с 3:1"}
{"url": "http://www.focus-news.net/news/2019/02/10/2621781/nimh-vremeto-shte-bade-predimno-slanchevo-i-dnevnite-temperaturi-shte-se-povishat-maksimalnite-shte-sa-mezhdu-8-i-13.html", "text": "Днес ще преобладава слънчево време, в сутрешните часове и преди обяд на отделни места в низините и котловините видимостта ще бъде намалена. От запад високата облачност ще се увеличава и до края на деня ще обхване цялата страна. Ще духа слаб вятър от запад-югозапад. Дневните температури ще се повишат и максималните ще са между 8° и 13°. Атмосферното налягане слабо ще се понижи и ще е близко до средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Боряна Маркова.  \r\nПо Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7° и 9°. Температурата на морската вода е 6-7°. Вълнението на морето ще е 1-2 бала.   \r\nНад планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5°, на 2000 метра - около минус 1°.", "date": "2019.02.10", "title": "НИМХ: Времето ще бъде предимно слънчево и дневните температури ще се повишат, максималните ще са между 8° и 13°"}
{"url": "http://www.focus-news.net/news/2019/02/10/2621782/predstoyashti-mezhdunarodni-sabitiya-za-10-fevruari-agentsiya-fokus.html", "text": "Премиерът на Унгария Виктор Орбан ще изнесе реч „За състоянието на нацията“ \r\n*** Министърът на вътрешните работи на Италия Матео Салвини ще се срещне с делегация на председателя на венецуелския парламент Хуан Гуайдо \r\n*** Протести на консервативно настроени испанци срещу премиера социалдемократ Педро Санчес \r\n*** Въоръжените сили на Венецуела ще проведат маневри на фона на задълбочаващата се криза \r\n*** Сенаторът от Демократическата партия ще обяви дали ще се кандидатира за президент на САЩ \r\n*** Среща на върха на Африканския съюз", "date": "2019.02.10", "title": "Предстоящи международни събития за 10 февруари ( Агенция „Фокус“ )"}
{"url": "http://www.focus-news.net/news/2019/02/10/2621785/varna-bezplaten-kontsert-ot-poreditsata-muzikalnite-prikazki-na-gospozha-viola-shte-se-provede-v-grada.html", "text": "Безплатен концерт от поредицата „Музикалните приказки на госпожа Виола“ ще се проведе от 11.00 часа в Зала 1 на Фестивален и конгресен център – Варна. Това каза за  Радио „Фокус“ – Варна  един от организаторите на събитието - Руми Петрова, известна на децата като Госпожа Виола. Концертът е част от популярната поредица „Варненско лято за деца“.  \r\nПо думи на Руми Петрова темата на концерта ще бъде „Аз обичам музиката“ във връзка с февруари, който се смята за месец на любовта. „Ще има много и най-различни жанрове, ако мога така да се изразя. Ще има балетна музика, както винаги, с участието на деца от класовете по балет към Националното училище по изкуствата. Ще има класически балет по музиката на Чайковски, но ще има и горещи испански танци. Ще има един тореадор на сцената и, съответно - фламенко. Много и най-различни изненади ще поднесем на нашата публика“, съобщи Руми Петрова. Тя допълни, че основни участници в концерта ще са учениците от оркестъра на Националното училище по изкуствата „Добри Христов“, но ще има и много солисти, които ще допълнят програмата.  \r\n„Основен участник на сцената е Младежки симфоничен оркестър – Варна към Национално училище по изкуства, но, както обикновено, ще имаме много солисти - деца, солисти - балетисти, танцьори на народна музика, певци, включваме и за първи път инструмента акордеон, който мисля, че досега не е присъствал в детските концерти“, обясни Руми Петрова. Тя допълни, че в програмата ще бъдат включени над 10 произведения, които са вдъхновени от темата за любовта. По думите й концертът ще започне с увертюра на Волфганг Амадеус Моцарт към неговата комична опера „Сватбата на Фигаро“. Руми Петрова добави, че общо 6 концерта ще бъдат представени през февруари, март и април пред детската публика във Варна. \r\nБояна АТАНАСОВА", "date": "2019.02.10", "title": "Варна: Безплатен концерт от поредицата „Музикалните приказки на госпожа Виола“ ще се проведе в града"}
{"url": "http://www.focus-news.net/news/2019/02/10/2621783/vitseprezidentat-iliyana-yotova-shte-bade-gost-na-traditsionniya-praznik-na-vinoto-v-selo-delchevo.html", "text": "Вицепрезидентът Илияна Йотова ще бъде гост на традиционния празник на виното в село Делчево. Това съобщиха от  прессекретариата на държавния глава. \r\nВ 10.30 часа в местността „Баира“ вицепрезидентът ще извърши обредно зарязване на лозето. В 11.00 часа на площада в село Делчево Илияна Йотова ще поздрави жителите и гостите на празника и ще награди победителите в традиционния международен конкурс за винопроизводители.", "date": "2019.02.10", "title": "Вицепрезидентът Илияна Йотова ще бъде гост на традиционния празник на виното в село Делчево"}
{"url": "http://www.focus-news.net/news/2019/02/10/2621787/ana-mpa-v-blizko-vreme-teologichnoto-uchilishte-v-halki-shte-bade-otnovo-otvoreno.html", "text": "Отварянето отново на Теологичното училище в Халки е въпрос на близко бъдеще,  e обяснил бившият турски министър по европейските въпроси Егемен Багиш, близък поддръжник на турския президент Реджеп Гаийп Ердоган в събота пред агенция  ANA-MPA . \r\nСпоред него посещението на гръцкия премиер Алексис Ципрас в Турция е „добро посещение, което има потенциала да прерасне в една много успешна „история на успеха“ и за двете страни“  \r\nТой смята, че в най-скоро време ще бъде открито отново Теологичното училище в Халки, като основава своя оптимизъм на факта, че „Президентът Ердоган и премиерът Ципрас изпратиха този сигнал едновременно, докато провеждаха съвместната си пресконференция. \r\n\"И двете страни ще спечелят много неща. Това ще е едно печелившо решение за всички – за Турция, за Гърция, за ЕС, за съюзниците, за нашите граждани, за турския и гръцкия народ“.  \r\nЩо се отнася до напреженията в Егейско море, той никога не е можел да ги разбере, тъй като и двете държави са членки на НАТО и трябва да си сътрудничат. \r\nПо въпроса за Кипър и предстоящата в края на февруари визита на кипърския президент Никос Анастасидес,който ще посети Турция заедно с лидера на кипърските турци Мустафа Акънчи, Багиш отбелязва, че „може би и за тях е ударил часът да разрешат различията си и да намерят взаимно приемливо решения\". Багиш е изтъкнал, че може би пък, решението на кипърския въпрос  да се окаже ключ  не само за отношенията между Гърция и Турция, но също и за отношенията между ЕС и Турция и особено за икономическото развитие на Кипър.   Ивелина Ватова", "date": "2019.02.10", "title": "ANA-MPA: В близко време Теологичното училище в Халки ще бъде отново отворено"}
{"url": "http://www.focus-news.net/news/2019/02/10/2621788/sport-rezultati-ot-natsionalnite-futbolni-shampionati-vav-frantsiya-i-italiya.html", "text": "Във Франция в събота се играха три срещи от 24 кръг на Лига 1: \r\nПари Сен Жермен-Бордо 1:0 \r\nАмиен-Каен 1:0 \r\nСтрасбург-Анже 1:2. \r\nВодач във временното класиране е Пари Сен Жермен с 59 точки. \r\nВ Италия се играха две срещи от 23-тия кръг на Серия А:  \r\nФиорентина-Наполи 0:0 \r\nПарма-Интер 0:1  \r\nГолът за Интер, който гостува на Парма, вкара Мартинес (79-та мин).  \r\nТака Интер затвърди третата си позиция с 43 т., а Наполи е втори с 52 т.", "date": "2019.02.10", "title": "Спорт: Резултати от националните футболни шампионати във Франция и Италия"}
{"url": "http://www.focus-news.net/news/2019/02/10/2621789/mvnr-v-solun-e-nasrochen-miting-protiv-dogovora-ot-prespa-kam-koyto-mogat-da-se-vklyuchat-i-fermeri-ot-seres-i-kilkis.html", "text": "За днес в Солун е насрочен митинг против Договора от Преспа, към който могат да се включат и фермери от Серес и Килкис. Това съобщиха от  пресцентъра на Министерството на външните работи. \r\nПо информация на българското посолство в Гърция земеделските производители в страната продължават стачната си готовност.  \r\nВъзможно е и някои земеделци в Серската област без предупреждение да блокират пътища.", "date": "2019.02.10", "title": "МВнР: В Солун е насрочен митинг против Договора от Преспа, към който могат да се включат и фермери от Серес и Килкис"}
{"url": "http://www.focus-news.net/news/2019/02/10/2621791/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-deynostite-po-realizatsiya-na-proekt-obshta-podzemna-trabna-mrezha.html", "text": "Във връзка с дейностите по реализация на проект \"Обща подземна тръбна мрежа\" за времето от 06.00 до 11.00 ч. се въвежда временна организация на движение на МПС. Това съобщиха от пресцентъра на  Община Велико Търново . Затваря се за движение ул. \"Стефан Стамболов\", като това ще бъде обозначено със сигнализация - затварящи табели в двата края на улицата - и в началото на ул. \"Независимост\". Отбивен маршрут на автобусите от градските и междуградски автобусни линии , както следва : от ул. \"Васил Левски\" движението по ул. \"Христо Ботев\" - Южен пътен възел-път около хълм \"Света гора\"-достигане да крайна спирка на съответната линия- кв. \"Света гора\" , кв. \"Асенов\" , пл.\"Цар Асен I\".", "date": "2019.02.10", "title": "Велико Търново: Въвежда се временна организация на движението във връзка с дейностите по реализация на проект \"Обща подземна тръбна мрежа\""}
{"url": "http://www.focus-news.net/news/2019/02/10/2621794/blagoevgrad-prohodimi-sa-patishtata-v-oblastta.html", "text": "Проходими са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 28 февруари. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в Благоевград. Градският транспорт се движи по разписание. \r\nНатали СТЕФАНОВА", "date": "2019.02.10", "title": "Благоевград: Проходими са пътищата в областта"}
{"url": "http://www.focus-news.net/news/2019/02/10/2621793/denyat-10-fevruari-v-balgarskata-istoriya.html", "text": "През 1879 г. в Търново е открито Учредителното събрание. Задачата на събранието е изработване на конституция на Княжество България. За председател е избран митрополит Антим I Видински, а за подпредседатели - Петко Каравелов и Тодор Икономов. Влиза в сила първият Закон за печата, приет от Държавния съвет. Приет е и законът за Пощенската спестовна каса. \r\nВ София е учреден Институт за защита на българските интереси начело с ген. Александър Протогеров. \r\nПрез 1947 година в Париж е подписан мирният договор между България и държавите от Антихитлеристката коалиция. \r\nНародното събрание приема изменения в Наказателния закон, с които като \"измяна на Родината\", наказваща се със смърт, са квалифицирани нарушения като напускане на страната без разрешение на властите и отказ от завръщане след изтеклия разрешен срок за пребиваване зад граница. \r\n2003 г. \r\nПрезидентът на Република България присъжда Орден „Стара планина” първа степен на проф. Владимир Аврамов \r\n1990 г. \r\nВ България пристига държавният секретар на САЩ Джеймс Бейкър, който поставя като условие за сътрудничество между двете страни провеждането на демократични избори. \r\n1976 г. \r\nВ София се открива самостоятелна изложба на италианския художник Ренато Гутузо. Първото му голямо платно е \"Разстрел сред полето\" (1938 г.), посветено на смъртта на Лорка. През 1939 г. създава \"Бягството от Етна\" - \"отправна точка на цялото реалистично направление в италианската живопис\". По време на Втората световна война създава цикъла \"Бог с нас\" (1944-1945 г.). След войната развива социалната критика, въплътена в цикли с исторически и съвременни сюжети: \"Просякът, ветеран от войните\", \"Завладяването на необработените земи\", \"Битката при адмиралтейския мост\", \"Въстанието в Алжир\", \"Убийството на Патрис Лумумба\", \"Дискусия\" и др. Илюстрациите на поемата \"Септември\" на Г. Милев, направени от Гутузо, се смятат за най-сполучливите. \r\n1953 г. \r\nНародното събрание приема изменения в Наказателния закон, с които като \"измяна на Родината\", наказваща се със смърт, са квалифицирани нарушения като напускане на страната без разрешение на властите и отказ от завръщане след изтеклия разрешен срок за пребиваване зад граница. Много тежки наказания са предвидени и за роднините на \"изменниците\", които са знаели за подготвяното \"престъпление\", но не са съобщили на органите на властта. Тези текстове създават големи неприятности на България в отношенията й с другите държави. Те не съществуват в никое друго законодателство и на 10 ноември 1953 г. са отменени. \r\n1947 г. \r\nВ Париж е подписан мирният договор между България и държавите от Антихитлеристката коалиция. От българска страна под договора слагат подписите си Кимон Георгиев, Александър Оббов и Трайчо Костов - подпредседатели на Министерския съвет. Според договорът границите на България се възстановяват във вида, в който са съществували до 1 януари 1941 г., т. е. преди подписването на Тристранния пакт с държавите от хитлеристката ос. Освен това страната ни се задължава да изплати 70 млн. долара репарации, от които 45 млн. на Гърция и 25 млн. - на Югославия. Искането на България за Западна Тракия е отхвърлено, освен това тя се задължава да демилитаризира южната си граница. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкия мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия. Договорът влиза в сила на 15 септември 1947 г. \r\n1939 г. \r\nБългарската секция на казионната румънска партия Фронт за национално възраждане подписва договор с румънското правителство за включване на българите във Фронта, за лоялност към Румъния и за спазване правата на българското население. \r\n1918 г. \r\nВ София е учреден Институт за защита на българските интереси начело с ген. Александър Протогеров. \r\n1892 г. \r\nПровежда се процес срещу Екатерина Каравелова и съпруги на либерали каравелисти по обвинение в предателство, завършил с оправдателна присъда. \r\nЕкатерина Великова Каравелова е общественичка и публицистка. Съпруга е на П. Каравелов. Родена е 21 октомври 1860 г. в Русе. Завършва гимназия в Москва, след което работи като учителка. След Освобождението подпомага своя съпруг в участие му в политическия живот на Княжество България. След неговата смърт продължава активната си обществена дейност. Изявява се като една от водачките на Българския женски съюз. Занимава се и с публицистика и преводачество. Автор е на спомени, които съдържат богат документален материал за новата българска история. Екатерина Каравелова умира на 1 април 1947 г. \r\n1885 г. \r\nПриет е Закон за Пощенската спестовна каса. На 2 март 1951 г. пощенската спестовна каса се преобразува в централен влогонабирателен институт под името Държавна спестовна каса (ДСК). Целта на преобразуването е да подобри обслужването на спестителите и \"да даде възможност на трудещите се за по-сигурно запазване на паричните им средства\". През 1999 г. Държавната спестовна каса е регистрирана като търговска банка - Банка ДСК. \r\n1885 г. \r\nСъздаден е Македонски комитет в Пловдив с председател Захари Стоянов и секретар Иван Андонов. От април същата година комитетът е преименуван на Български таен централен революционен комитет (БТЦРК). \r\n1883 г. \r\nВлиза в сила първият Закон за печата, приет от Държавния съвет. \r\n1879 г. \r\nОткрито е Учредителното събрание в Търново в състав от 229 депутати: 117 по право (представители на изборните административни и съдебни съвети), 88 избрани и 24 депутати - назначени от княз Дондуков. Задачата на събранието е изработване на конституция на Княжество България. За председател е избран митрополит Антим I Видински, а за подпредседатели - Петко Каравелов и Тодор Икономов. Представители от Македония, Одринска Тракия и Източна Румелия (45) участват в едномесечните частни заседания на депутатите по въпроса за националното обединение. \r\n1878 г. \r\nВ хода на Руско-турската освободителна война император Александър II изпраща телеграма на главнокомандващия княз Николай Николаевич, с която заповядва руски войски да влязат в Цариград, в случай че в турската столица пристигнат английски войници . \r\nНиколай Николаевич е роден на 27 август 1831 г. Той е руски княз, син на император Николай I и брат на император Александър II, генерал-фелдмаршал. По време на Руско-турската освободителна война (1877-1878 г.) е главнокомандващ руската армия, действаща на Балканите. Умира на 13 април 1891 г. \r\n1867 г. \r\nВисоката порта утвърждава Григорий VI за патриарх. Григорий VI е гръцки висш духовник, глава на Вселенската патриаршия в Цариград през 1835-1840 г. и 1867-1871 г. Противник е на борбата на българите за извоюване на църковна национална независимост. Автор е на проект за създаване на автономна българска църковна област, начело на която да стои български митрополит екзарх, който обаче да бъде подчинен на Вселенската патриаршия. Проектът му е отхвърлен от българите не само поради нежеланието им отново да ги държи под гръцка власт, но и заради обстоятелството, че очертаният от него диоцез на българската църковна област включва само земите на север от Стара планина. \r\n1842 г. \r\nПолицията в Браила разбира, че в дома на Георги Раковски има значително количество оръжие. Опитът Раковски да бъде арестуван, предизвиква престрелка, след която намиращите се при него заговорници се опитват да избягат. Властите успяват да арестуват 15 души. \r\nПрез 1841 г. в Браила Раковски подготвя масово въоръжено нахлуване в България- Браилските бунтове 1841-1843 г. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, Раковски се предава на руския консул в Браила, който от своя страна го предава на румънските власти. На 14 юли е осъден на смърт и понеже е гръцки поданик, трябва да бъде изпратен през Цариград в Атина, за да бъде изпълнена присъдата. Но гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. На тази дата са родени: \r\n1938 г. \r\nРоден е Димо Василев Димов - български цигулар. Завършва БДК в София (1961 г.), възпитаник на Б. Лечев. През 1956 г. основава квартет \"Димов\". Под негово ръководство квартетът се утвърждава като един от най-добрите камерни ансамбли в България. Завежда секция \"Камерно изкуство\" при Съюза на българските музикални дейци (1971 г.). Министър е на просветата и културата в правителството на Д. Попов. \r\n1934 г. \r\nРоден е Георги Славчев Узунски - български писател белетрист. Завършва българска филология в СУ “Св. Климент Охридски” (1957 г.). Работи като коректор в различни градове на страната. Живее в Шумен, щатен сътрудник на местния вестник. Дебютира през 1954 г. с разкази във в.“Вечерни новини”. Автор е на произведения за деца. Съчинения: “Подземен град” (1957 г.), “Подаръкът” (1962 г.), “Ни горе връх, ни долу корен” (1988 г.). Умира на 27 декември 1987 г. в Шумен. \r\n1934 г. \r\nРодена е Татяна Желязкова Лолова - българска актриса. Завършва специалност \"Актьорско майсторство\" във ВИТИЗ (1955 г.), в класа на професор Ст. Сърчаджиев. Работи в театъра в Русе (1955-1956 г.). Един от основателите е на Държавния сатиричен театър, където работи (1956-1978 г. и от 1989 г.), в театър \"София\" е в периода 1978-1989 г. Член е на СБФД (1987 г.). Театрални роли: \"Франк Х”, Ф. Дюренмат, (Фрида Фюрст); \"Бидерман и подпалвачите\", М. Фриш, (Бабет), \"Дон Карлос\", Шилер, (Елисавета); \"Женитба\", Гогол, (Агафа), \"Много шум за нищо\", Шекспир, (Беатриче) , \"Дванадесетте стола\", Илфи Петров, (Грацицуева), \"Човекоядката\", Ив. Радоев, (баба Гицка) и мн. др. Участва в над 30 игрални и тв филма. Филмография: \"А бяхме млади\" (1961 г.), \"Семейство Калинкови\" (1966 г., тв сериал), \"Гоя\" (1971 г.), \"Сиромашко лято\" (1973 г.), \"Звезди в косите, сълзи в очите\" (1977 г.), \"Топло\" (1978 г.), \"Фильо и Макензен\" (1979 г., тв сериал), \"Опасен чар\" (1984 г.) и мн. др. Награди: На САБ за ролята на Лиди Василевна в пиесата \"Старомодна комедия\" (1977 г.) и за Уини в \"Щастливи дни\" (1992 г.), \"Аскеер\" (1992 г.) за същата роля, III награда за актьорско майсторство на I национален преглед на камерните театралните постановки (Враца, 1977 г.), награди за женска роля (Ангелиня) в \"Авантюра\" на \"Златната ракла\" (1992 г.). \r\n1891 г. \r\nРоден е Димитър Осинин (псевд. на Димитър Николов Попов) - български писател, поет. Родом е от , с. Долна бела речка, Монтана. Завършва Духовната семинария в София (1911 г.) и славянска филология в СУ “Св. Климент Охридски” (1926 г.). Взема участие в Септемврийския селски бунт (1923 г.), а след разгрома му емигрира в Югославия и Австрия. Дълги години работи като учител в родния си край, във Варна и София. След 9 септември 1944 г. е директор на културата при МНП. Член е на СБП. Автор е на стихотворения, пътеписи и очерци. Събира, обработва и издава народни песни. Превежда от немски и руски език. Някои съчинения: \"Морски ветрила\" (1933 г.), \"Тихи пристанища\" (1933 г.), \"Битейски песни\" (1943 г.), \"Срещу Огоста. Пътни скици\" (1952 г.), \"По хайдушки сборища\" (1957 г.), \"През тиха бяла Дунава\" (1959 г.; 1976 г.), \"Спомени за Н. Хрелков\" (1960 г.), \"От лехичка стръкче. Народни песни\" (1961 г.), \"По пътя на вождовете на въстанието 1923\" (1963 г.), \"Каменна приказка\" (1965 г.), \"През родна земя\" (1967 г.), \"Земя ненагледна\" (1971 г.), \"В огледалото на народните песни\" (1973 г.), \"Литературни въпроси\" (1976 г.), \"Житата пътуват. Пътеписи\" (1978 г.), \"Избрани произведения\", в 2 т. (1981 г.) и др. Умира на 18 април 1981 г. в София. \r\n1870 г. \r\nРоден е Стоян Стоянов Аргиров - български филолог, библиотековед, библиограф и преводач. Завършва славянска филология в Прага (1892 г.), следва във Виена. Заема отговорни постове в системата на просветата и науката. Особено големи са заслугите му за уреждане на библиотечното дело в България. Пръв преподавател по библиотекознание в СУ “ Св. Климент Охридски” , действащ член на БКД (дн. БАН) от 1900 г. Автор е на повече 70 публикации в областта на библиотекознанието. Най-значимият му труд е \"Ръководство за уреждане на народни, общински, ученически и частни библиотеки\" (1898 г.). Преводач е от чешки език (трудове на К. Иречек), от немски и новогръцки. Преводите си подписва с псевдоним С. Сребров. Умира на 9 август 1939 г. в София. \r\n1861 г. \r\nРоден е Тодор Димитров Кантарджиев - български офицер, генерал-лейтенант (15 август 1917 г.). Завършва Военното училище в София (1884 г.) и Военна академия в Белгия (1893 г.). Служи в пехотата. В Сръбско-българската война (1885 г.) като командир на рота участва в боевете при Сливница и Пирот. След войната заема различни командни длъжности: командир на 16. пехотен Ловешки полк, началник-щаб е на дивизия и преподавател във Военното училище. Произведен е в звание полковник (2 август 1903 г.), командва 1. бригада от 9. пехотна дивизия (от 1904 г.) и 2. бригада от 2. пехотна дивизия (от 1909 г.). През Балканската война командва 1. бригада от 6. пехотна дивизия, с която се сражава при Люлебургаз и Чаталджа. В Междусъюзническата война (1913 г.) воюва срещу сърбите и гърците около Струмица, Пехчево и вр. Руен. След войната е началник на 5. пехотна Дунавска дивизия (1913-1914 г.), повишен е в звание генерал-майор (14 февруари 1914 г.). В навечерието на Първата световна война се уволнява от армията, но по-късно е мобилизиран и е назначен за началник на тиловото управление на Трета армия (1915 г.). Началник е на Варненския укрепен пункт (1916 г.). По време на войната срещу Румъния по своя инициатива съставя от подчинените му части дясно крило на Трета армия, което отбранява Добрич. По-късно сформира Сборна дивизия, която воюва до устието на р. Дунав. След победата над Румъния като началник на Сборната дивизия воюва на македонския фронт (1917 г.). През октомври 1917 г. се уволнява от армията. \r\n1859 г. \r\nРоден е Илия Миларов (псевд. на Илия Николов Сапунов) - български писател драматург. Брат на Св. Миларов, с когото от детските си години живее във Влашко, Сърбия, Босна, Хърватско, Русия, Виена, Париж. Учи в пансиона на Т. Н. Минков в гр. Николаев (Русия). Завършва право в Загреб (1883 г.), а през 1884 г. се завръща в България, където работи в съдебната система. Принуден е да си подаде оставката през 1890 г., започва активна литературна дейност. Нашумялата му пиеса “Апостол” (1899 г.) е без особени художествени качества, както и останалите му произведения. Интерес представляват неговите литературно-критични съчинения. Умира на 23 август 1948 г. в Загреб. \r\n1845 г. \r\nРоден е Харалан Василев Ангелов - български поет. Първоначално образование получава в Шумен при Д. Войников и А. Гранитски. Занимава се с търговия, започва да се самообразова - изучава френски, руски, италиански език. Запознава се с много произведения от западноевропейската литературна и руска класика. Работи като учител и читалищен деец. През 1870-1873 г. е в с. Жеравна, където основава читалище \"Единство\" и развива широка просветна и обществена дейност; пише първите си стихове, обнародвани в сп. \"Читалище\". След Освобождението заема административни длъжности в Шумен, Разград, Лом, Стара Загора и др. Народен представител е в Учредителното събрание, няколко пъти е избиран за народен представител в Обикновеното народно събрание. През 1881 г. е редактор във в. \"Работник\". От 1885 г. до 1888 г. е кмет на Варна ( с прекъсване от два месеца, когато след касиране на изборите на този пост застава Киро Меразчиев). Поезията на Харалан Ангелов е свързана тематично и художествено с творчеството на първите български поети. През 1934 г. излиза кн. \"Стихотворения\". Умира на 25 юли 1904 г. в Шумен. На тази дата умират:   \r\n1922 г. \r\nУмира Христо Апостолов Матов - един от основателите на ВМРО и неин теоретик. Роден е на 1872 г. в Струга. Завършва Историко-филологическия факултет на Софийското висше училище. Директор е на Скопското педагогическо училище. Привърженик е на И. Гарванов и Б. Сарафов и противник на Я. Сандански. \r\n1915 г. \r\nУмира Георги Василев Агура - български офицер, генерал-лейтенант (1913 г.). Роден е на 8 февруари 1853 г. Учи в Духовната академия в Измаил и в Яш. Завършва Военното училище в София (1879 г.) Агура е първият български офицер с юридическо образование. Известно време е флигел-адютант на княз Александър I Батенберг. След Съединението (1885 г.) е началник на Военносъдебната част и главен военен прокурор. През Сръбско-българската война (1885 г.) е командир на Владайския отряд. При настъплението към Цариброд командва колона, която участва в освобождаването на града. След войната служи във Военносъдебното ведомство, участва в разработването на Военнонаказателния закон. Ръководи приемането на нов Дисциплинарен устав във войската. Преподава законоведение и етика във Военното училище (1886-1901 г.). Произведен в чин \"генерал-майор\" (15 ноември 1900 г.). По време на Балканската война (1912-1913 г.) е главен военен прокурор и началник на Военносъдебната част. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други;", "date": "2019.02.10", "title": "Денят 10 февруари в българската история"}
{"url": "http://www.focus-news.net/news/2019/02/10/2621795/sport-robert-levandovski-e-vtori-sled-lionel-mesi-s-25-otbelyazani-gola-vav-vsichki-turniri-za-sezona.html", "text": "Футбол: Роберт Левандовски е втори след Лионел Меси с 25 отбелязани гола във всички турнири за сезона, като аржентинецът има само един гол повече. Левандовски отбеляза един от трите гола, с които Байерн Мюнхен победи Шалке 04 с 3:1. Голът на Левандовски е и негов стотен за баварския отбор. С победата Байерн Мюнхен излезе на второ място във временното класиране и се доближи на пет точки от лидера Борусия Дортмунд, който завърши наравно 3:3 с Хофенхайм като  домакин.", "date": "2019.02.10", "title": "Спорт: Роберт Левандовски е втори след Лионел Меси с 25 отбелязани гола във всички турнири за сезона"}
{"url": "http://www.focus-news.net/news/2019/02/10/2621790/denyat-10-fevruari-v-svetovnata-istoriya.html", "text": "На днешната дата преди 373 години е Основана Френската Академия, създадена със заповед на кардинал Ришельо. През 1824 година Симон Боливар е провъзгласен за диктатор на Велика Колумбия. \r\nВ Петербург е основана Военноморската академия. През 1841 година Горна Канада (Онтарио) и Долна Канада (Квебек) са обединени в една провинция със столица Кингстън. \r\nРумънският крал Карол отменя конституцията и установява режим на “кралска диктатура”. \r\nПрез 1942 година звукозаписна фирма “Виктор” (САЩ) пуска първият в света златен диск. \r\n2018 г.  \r\nИндийският премиер Нарендра Моди посещава Палестина, заявявайки, че подкрепя независима палестинска държава. Това събитие е обявено за \"историческо\", тъй като за първи път индийски министър-председател е посетил Палестина. \r\n2018 г.  \r\nДвуетажен автобус се обръща близо до Тай По в Хонг Конг, като убива най-малко 19 души. \r\n2018 г.  \r\nНай-малко 27 души загиват при катастрофа на автобус, превозващ местни туристи на индонезийски остров Джава. Катастрофата става, когато автобусът, с 40 човека на борда, удря мотоциклетист, докато се движи из хълмиста област в западната част на острова. В резултат автобусът се претърколва няколко пъти. \r\n2018 г.  \r\nЗа първи път жена оглавява ирландската националистическа партия Шин Фейн.  \r\nНа нарочен конгрес на партията в Дъблин делегатите решават Мери Лу Макдоналд да наследи Джери Адамс. \r\nТя поема ангажимент за борба с климатичните промени, обявява се в подкрепа на референдума за либерализиране на абортите и защитава европейската идея. \r\n2017 г. \r\nЧетирима души загиват, а други 100 са ранени след земетресение с магнитут 6,5. Епицентъра на земетресението е на 14 километра северозападно от град Суригао на остров Минданао на Филипините. \r\n2017 г. \r\nЕвропейският съюз се ангажира да предостави на Гамбия 225 млн. евро помощ, за да подпомогне страната след заминаването на бившия президент Яхя Джамме. \r\n2017 г. \r\nРуската спортистка Мария Савинова получава забрана от Спортния арбитражен съд да участва в спортни събития в продължение на четири години заради допинг между 2010 и 2013 г. и е лишена от златния си медал, който спечели на 800 метра на летните олимпийски игри през 2012 г.  \r\n2016 г: \r\nФренският външен министър Лоран Фабиюс обяви, че подава оставка. \r\nТой се оттегля от поста си, за да оглави Конституционния съвет - еквивалента на Конституционния съд. дипломат номер 1 ще заеме мястото на оттеглящия се Жан-Луи Дебре. \r\n2016 г: \r\nВ Северна Корея е екзекутиран началникът на генералния щаб на Корейската народна армия И Йон-Гил. Той бил обвинен в корупция и други престъпления, включително лично обогатяване. \r\n2015 г. \r\nЕгипет подписва договор за създаване на зоната за свободна търговия с Евразийския икономически съюз. Русия ще изгражда атомна електроцентрала в северозападната част на страната и ще развива своя индустриална зона край Суецкия канал. \r\n2014 г. \r\nНаводнение убива над 50 човека в столицата на Бурунди Бужумбура. \r\n2012 г. \r\nВ Халеб, Сирия мощни взривове разтърсват щаб квартирата на военното разузнаване и отделението на силите за безопасност. Сирия се обръща към Иран с молба за предоставяне на 15 хиляди бойци от специалните части за оказване на помощ за поддържане на реда в страната. \r\n2011 г. \r\nПрезидентът на Египет Хосни Мубарак предава част от пълномощията си на вицепрезидента на Египет Омар Сюлейман като твърдо отказва да подаде оставка. \r\n2006 г. \r\nВ Торино (Италия) са открити XX зимни олимпийски игри. \r\n2000 г. \r\nИзраел признава за използването на мъчения спрямо палестински пленници в края на 80-те години. Палестинската автономия обхваща териториите на Западния бряг и Ивицата Газа. Понастоящем автономията има собствен президент, министър-председател и кабинет, законодателен съвет и сили за сигурност. През 2005 г. Израел оттегля жителите си и въоръжените си сили от ивицата Газа. \r\n1991 г. \r\nВ Южна Африка е обявено началото на масова епидемия от холера. \r\n1987 г. \r\nАмерикански лекари призовават Конгреса на САЩ да разреши рекламата на презервативи по телевизията във връзка с борбата срещу СПИН. \r\n1986 г. \r\nВ Палермо, Италия, започва най-големият съдебен процес срещу мафията - пред съда са изправени 474 обвиняеми. \r\n1972 г. \r\nБи Би Си прекратява излъчването на песента на Пол Макартни “Дайте Ирландия на ирландците”. Пол Маккартни (18 юни 1942 г.) е английски рокмузикант, композитор, един от основните членове на квартета “Бийтълс”. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.). \r\n1955 г. \r\nВ САЩ е направена първата демонстрация на самолет с вертикално излитане. \r\n1947 г. \r\nПровъзгласена е независимостта на италианският град Триест. В периода 1947-1954 г. градът придобива неутралитет. Триест е град в Североизточна Италия, административен център на едноименната провинция Триест в област Фриули-Венеция Джулия. Населението на града през 2001 г. е 211 184 жители. Градът е пристанище в Триесткия залив. \r\n1942 г. \r\nЗвукозаписна фирма “Виктор” (САЩ) пуска първият в света златен диск. \r\n1938 г. \r\nРумънският крал Карол отменя конституцията и установява режим на “кралска диктатура”. Той е крал от 1930-1940 г. След като установява кралска диктатура, разтуря политическите партии и профсъюзите и учредява фашистка организация - Фронт за национално възраждане. Сключва икономически договор с Германия през 1939 г. Една година по-късно признава Виенския арбитраж, според който Румъния предава на Унгария населената с унгарци Северна Трансилвания. През септември 1940 г., при изострена вътрешна и външнополитическа обстановка , се отрича от престола и емигрира. \r\n1935 г. \r\nВ Северна Месопотамия са намерени руините на най-стария известен на науката град, съществувал преди приблизително 5700 години. Месопотамия се наричат земите, разположени между реките Тигър и Ефрат. На север граничи с планините на Армения, на юг достига Персийския залив. На запад граничи със Сирийската степ, а на изток - с планинските възвишения на Западен Иран. В тези земи благодарение на разливите на Тигър и особено на Ефрат, подобно на тези на Нил в Египет, възникнат едни от най-древните цивилизации като Шумер и Акад, Асирия, а в началото на II-то хилядолетие пр. Хр. започва обединение на почти цялата област около град Вавилон. \r\n1922 г. \r\nВ САЩ е осъществено първото в света радиоизлъчване на цял симфоничен концерт. \r\n1913 г. \r\nВ Антарктида са намерени телата на членовете от експедицията на Робърт Скот, достигнали Южния полюс. Капитан Робърт Фалкън Скот е английски морски офицер и изследовател на Антарктида. Роден е на 6 юни 1868 г. в Девънпорт, Англия. Загива в Антарктида на 29 март 1912 г. след като достига до Южния полюс на 17-18 януари през същата година. \r\n1904 г. \r\nРусия обявява война на Япония. Тя се води за политическо господство в Далечния изток. Започната е от Япония, след като японски миноносци без обявяване на война внезапно нападат руската ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Руската армия претърпява поражение в редица сражения (в Мукденското сражение 89 000 души (29 000 пленници, а Япония около 72 000). На 5 септември 1905 г. чрез посредничеството на американския президент Т. Рузвелт в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на о-в Сахалин и се отказва от правото на ползване на Квантунския полуостров с базата Порт Артур. Отстъпва на Япония и Южноманджурската жп линия. \r\n1870 г. \r\nЗавършено е строителството на железопътната линия между Монреал и Квебек. \r\n1841 г. \r\nГорна Канада (Онтарио) и Долна Канада (Квебек) са обединени в една провинция със столица Кингстън. \r\n1827 г. \r\nВ Петербург е основана Военноморската академия. \r\n1824 г. \r\nСимон Боливар е провъзгласен за диктатор на Велика Колумбия. Боливар е южноамерикански революционер, политик и държавник. Ръководител е на въстанието против испанците през 1810 г. във Войната за независимост на испанските колонии в Америка. През 1813 г. влиза победоносно в Каракас. След ново нападение на испанските войски през 1815 г. Боливар е принуден да избяга на Антилските острови. През 1816 г. се завръща, оглавява революционните сили, разбива испанските войски и за втори път обявява независимостта на Венецуела (1819 г.). Създава Конфедерация на Южните щати (известна като Велика Колумбия, 1824 г.) и става неин президент (1824-1830 г.). \r\n1799 г. \r\nСлед като завладява част от Египет Наполеон започва своя поход към Палестина. \r\nПрез 1798-1799 г. Наполеон организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. \r\n1763 г. \r\nВ Париж е подписан мирен договор, между Великобритания и Португалия от една страна и Франция и Испания от друга. С него се слага край на Седемгодишната война помежду им (1756-1763 г.). Франция предава Канада и други свои отвъдокеански територии на Англия, а Испания получава о. Куба. \r\n1635 г. \r\nОснована е Френската Академия. Тя е научно учреждение във Франция, създадено с цел изучаване на езика и литературата, формиране на езиковите и литературни норми.Създадена е по заповед на кардинал Ришельо. Счита се за първата академия на науките. В днешно време Франската академия наброява 40 члена. Избирането в Академията е пожизнено, поради това наричат академиците \"безсмъртните\". Техен отличителен знак е зелен фрак. След смъртта на някой академик на неговото място се избира нов, които в деня на своето “приемане под свода на Академията” трябва да произнесе реч в чест на своя покоен предшественик. Понякога в Академията се избират личности, известни преди всичко не като писатели или учени, а в качеството им на военни или политици (но в същото време обикновено тези академици вече имат едни или други публикации, мемоари и др.) \r\n1258 г. \r\nМонголите превземат Багдад, избиват десетки хиляди хора и разграбват града. На тази дата са родени: \r\n1902 г. \r\nРоден е Уолтър Хаузър Братейн - американски физик, лауреат на Нобелова награда за физика за 1956 г. за създаването на полупроводниковия транзистор и изучаването на физическите принципи на неговото действие (заедно с Дж. Бърдин и У. Шокли). От 1963 г. е професор в университета \"Уола Уола\". Извършва изследвания в областта на повърхностните свойства на полупроводниците (определяне на скоростта на рекомбинации и разпределение на потенциала върху повърхността на полупроводниците). Изучава полупроводниковите свойства на медния окис, изследва проводимостта под въздействие на облъчването с алфачастици. Умира на 13 октомври 1987 г. в Сиатъл, Вашингтон. \r\n1898 г. \r\nРоден е Бертолд Брехт - германски поет, драматург и театрален деец. Създател е на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.). \"Пушките на г-жа Карар\" (1937 г.); \"Майка Кураж и нейните деца\" (1939 г.). \"Добрият човек от Сечуан\" (1938-1942 г.) и др. Умира на 14 август 1956 г. в Берлин. \r\n1894 г. \r\nРоден е Яков Илич Френкел - руски физик теоретик, член-кореспондент на Академията на науките на СССР (1929 г.). Завършва Петроградския университет (1916 г.). През 1918-1921 г. е доцент в Таврическия университет. От 1921 г. ръководи теоретичния отдел на Физико-техническия институт и Катедрата по теоретична физика на Ленинградския политехнически институт. Изследва проблемите на електронната теория на твърдите тела, физиката на кондензираното състояние и физиката на атомното ядро. Квантовата механика и електродинамиката, астрофизиката, гео- и биофизиката. Трудовете му по квантова теория на твърдото тяло са основополагащи. Поставя началото на квантовата теория на металите (1917 г.). Прилага (1929 г.) хипотезата за свободните вълни на Дьо Бройл към движението на свободните електрони в металите и обяснява относително голямата “прозрачност” на металните кристали за проводимостта на електроните, зависимостта на електропроводимостта от температурата, наличието на примеси и други несъвършенства в кристалните решетки. През 1928 г., прилагайки принципа на Паули към електронния газ, разработва теорията за самопроизволността на феромагнитната намагнитеност, определя силите на триене при твърдите тела. Представя (1931 г.) своята теория за поглъщането на светлината от твърди диелектрици, въвежда понятието “екситон”. Един от създателите е на съвременната представа за реалния кристал, развива теорията за дефектите на кристалната решетка (“дефекти на Френкел”), както и теорията за подвижните дислокации (1938 г.). От 1924 г. работи върху кинетичната теория за течностите, на която е посветена монографията “Кинетична теория на течностите” (1945 г.). Въвежда понятието за температурата на атомните ядра и създава статистическа теория за тежките ядра (1936-1937 г.). Развива електрокапилярната теория на тежките ядра (1939 г.). Автор е на първия в СССР пълен курс по теоретична физика (“Теоретична физика”, 1940 г., “Статика”, 1933 г., “Електродинамика”, т. 1 и 2, 1934-1935 г., “Вълнова механика”, т. 1 и 2, 1933-1934 г.). Умира на 23 януари 1952 г. \r\n1890 г. \r\nРоден е Борис Леонидович Пастернак – руски писател. Получава Нобелова награда за литература за 1958 г., от която се отказва (за романа \"Доктор Живаго\", 1957 г.). До 1915 г. участва в руската футуристична групировка \"Центрофуга\" (заедно със С. П. Бобров, Н. Н. Асеев, К. А. Болшаков и др.), а до 1927 г. е в \"ЛЕФ\". През 1958 г. получава Нобелова награда за литература за романа \"Доктор Живаго\" (1957 г.), който е забранен в СССР, а авторът е принуден от комунистическата власт да се откаже от голямото международно признание. Стихосбирки: \"Близнак в мъглата\" (1914 г.), \"Моята сестра - животът\" (1922 г.), \"Теми и вариации\" (1923 г.), \"Второто раждане\" (1932 г.), \"Земен простор\" (1945 г.), на поемите \"Деветстотин и пета година\" (1925-1926 г.), \"Лейтенант Шмит\" (1926-1927 г.), \"Спекторски\" (роман в стихове, 1924-1930 г.), \"Въздушни пътища\" (книга, 1933 г.), автор е на автобиографична проза, на драматическата поема \"Сляпата красавица\" (1969 г.), преводи на трагедии на У. Шекспир, преводи на грузинска поезия, критика и статии. Умира на 30 май 1960 г. в Переделкино. На тази дата умират:   \r\n1954 г. \r\nУмира Вилхелм Шмид - австрийски етнограф, лингвист, ръководител на Виенската културно-историческа школа в етнографията, католически свещеник. Роден е на 16 февруари 1868 г. в Хьорде. Професор е във Виенския (1921-1938 г.) и Фрибургския (от 1939 г.) университети. Специалист по езици от Югоизточна Азия, Океания и Австралия, тяхната класификация и сравнително изучаване. Своята етнографска ерудиция подчинява на обосноваването на богословската теория за “първобитното божествено откровение” и основаната на нея теория на прамонотеизма. През 1906 г. Шмид основава мисионерското сп. “Антропос”, превърнало се по-късно в научно издание. \r\n1944 г. \r\nУмира Карл Майнхоф - германски лингвист африканист. Роден е на 23 юли 1857 г. в Барцвил, Померания. Преподавател е в Хамбургския колониален институт и в Хамбургския университет (1909-1936 г.). Разработва сравнително-историческа граматика и фонетиката на езиците банту. Предлага популярната през 10-20-те години на ХХ в. класификация на африканските езици (хамитски, судански и езици, възникнали в резултат на смесване, между които и банту). Описва редица езици в Източна, Южна и екваториална Африка, изследва религията, фолклора и обичаите на африканските народи. Основател (от 1910 г.) и редактор е на сп. “Zeitschrift für Kolonialsprachen” (дн. - “Afrika und Ьbersee”). \r\n1912 г. \r\nУмира Джоузеф Листър - английски хирург, член (1860 г.) и председател (1895-1900 г.) на лондонското Кралско дружество. Роден е на 5 април 1827 г. в Ъптън, Есекс. Завършва Лондонския университет (1852 г.). Професор е в университетите в Лондон, Глазгоу, Единбург. Обобщава идеите на Л. Пастьор с данните на Н. И. Пирогов, И. Земелвайс и др. Въвежда (1867 г.) антисептиката в хирургичната практика. \r\n1904 г. \r\nУмира Николай Константинович Михайловски - руски публицист и философ. Роден е на 27 ноември 1842 г. в Мешчовск. Един от директорите е на сп. “Отечествени записки”. През 1890 г. поема с Короленко издаването на сп. “Руско богатство”. Събира в няколко сборника философските и социоложките си студии. \r\n1891 г. \r\nУмира София Василиевна Ковалевская - руска математичка, писателка и публицистка. Родена е на 15 януари 1850 г. в Москва. Първата жена член-кореспондент на Петербургската академия на науките (1889 г.). Получава всестранно образование и проявява изключителни математически способности. В Петербург взема уроци по математика (от 1866 г.). За да може да се занимава с наука, сключва фиктивен брак (станал по-късно фактически) с естественика В. О. Ковалевски и заминава в Хайделберг (1869 г.), където учи математика. Премества се в Берлин (1870 г.) и 4 години работи с К. Вайерщрас. Въз основа на 3 студии, представени от него, Гьотингенският университет задочно й присъжда (1874 г.) научната степен доктор по философия. Връща се в Русия (1874 г.), но не получава преподавателско място в Петербургския университет. Занимава се с литературно-публицистична дейност, без да има възможност за научна работа. Премества се в Москва и се опитва да постъпи в университета, но не успява. Става частен доцент в Стокхолмския университет (ноември 1883 г.), по-късно (1884 г.) – професор. За 8 години разработва и прочита лекции по 12 курса. Получава няколко награди за своите научни разработки. Автор е на повестта “Нихилистка” (1884 г.), драмата “Борба за щастие” (1887 г.), “Спомени за детството” (1890 г.). \r\n1865 г. \r\nУмира Емилий Християнович Ленц - руски физик, член е на Петербургската академия на науките (1830 г.). Роден е на 24 февруари 1804 г. в Тарту. Ректор е на университета в Петербург (от 1863 г.). Обосновава експериментално закона на Джаул-Ленц (1842 г.). Автор е на трудове в областта на електромагнетизма и геофизиката. \r\n1755 г. \r\nУмира Монтескьо - френски публицист, учен, адвокат. Роден е на 18 януари 1689 г. Президент е на парламента в Бордо и член на местната Академия на науките. Пътува из Европа - обикаля Германия, Унгария, Италия, Швейцария, Холандия. В Англия живее 2 години. Останалата част от живота си прекарва в усилена литературна и научна дейност. Първото важно литературно съчинение, което обнародва под псевдоним е “Персийски писма”. Второто му съчинение - “Размишления върху причините за величието на римляните и за техния упадък” (1734 г.), е един от първите опити за философия на историята. През 1748 г. издава най-значимия си труд - “За духа на законите”, над който работи цели 20 години и в който влага всичките си знания и опит. Това съчинение има огромен успех не само във Франция, но и в цяла Европа - в разстояние на 8 месеца претърпява 22 издания. С него Монтескьо поставя основата на една непозната дотогава наука - социологията. Влиянието на “За духа на законите” върху хода на Френската революция е голямо, всички институции на революционната епоха носят идеите на Монтескьо. \r\n1738 г. \r\nУмира Готлиб Зигфрид Байер (в немската литература Теофил Зигфрид) - немски историк и филолог. Роден е на 6 януари 1694 г. Завършва Кьонигсбергския университет. Ръководи Катедрата за древна история и източни езици в Петербургската академия на науките (от 1725 г.). Има трудове по ориенталистика, филология, историческа география, работи върху речник на китайския език. Има специални изследвания върху историята на древна Русия, основани върху проучвания на византийски и скандинавски източници, летописи в латински превод. Байер е основоположник на норманската теория, която е критикувана още през ХVIII в. (В. Н. Татишчев, М. В. Ломоносов). Трудове: \"За местоположението на Скития\" (1728 г.), \"За Кавказката стена\" (1728 г.) и др. \r\n1461 г. \r\nУмира Борис Александрович - тверски княз (от 1425 г.), син на княз Александър Иванович. От 1446 г. воюва с Новгород. Съюзява се с Дмитрий Шемяка и можайския княз Иван Андреевич, заедно с тях обира хазната на великомосковския княз Василий II. След като се убеждава, че не може да установи хегемония над Североизточна Русия, се помирява с него. Омъжва дъщеря си Мария за сина му Иван (бъдещ велик княз). По заповед на Борис Александрович е написан летопис за историята на света от \"сътворението\" му до падането на Константинопол (1453 г.). По време на неговото управление инок Тома съставя \"Похвално слово за благоверния велик княз Борис Александрович\". За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други;", "date": "2019.02.10", "title": "Денят 10 февруари в световната история"}
{"url": "http://www.focus-news.net/news/2019/02/10/2621798/kyustendil-normalno-intenziven-e-trafikat-po-glaven-e-79-i-avtomagistrala-struma-v-uchastaka-ot-oblastta.html", "text": "Нормално интензивен е трафикът по главен Е-79 и автомагистрала „Струма“ в участъка от областта. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Срокът за приключване на ремонтните дейности е 28 февруари 2019 година. \r\nНатали СТЕФАНОВА", "date": "2019.02.10", "title": "Кюстендил: Нормално интензивен е трафикът по главен Е-79 и автомагистрала „Струма“ в участъка от областта"}
{"url": "http://www.focus-news.net/news/2019/02/10/2621796/varna-6-avtobusni-linii-v-grada-shte-sa-s-promeneni-marshruti-sled-zatvaryaneto-na-chast-ot-bul-tsar-osvoboditel.html", "text": "Автобусите по седем линии на градския транспорт във Варна ще се движат с променени маршрути след неделя – 10 февруари, заради предстоящото затваряне на част от бул. „Цар Освободител“ във Варна. Това съобщиха за  Радио „Фокус“ – Варна  от дружеството „Градски транспорт“. Промените ще засегнат линиите с номера 7, 10, 12, 20, 209 и 23. Спирка „Победа“ в посока кварталите ще остане необслужена за линии 20 и 209, а спирка „Струга“ в посока кварталите – за линии 7, 20, 209. В посока от „Елпром“, след спирка „Струга“, автобусите по линия № 7 ще завиват надясно по северното локално платно на бул. „Левски“, в посока бул. „Сливница“. При кръстовището на „Сливница“ с ул. „Патриарх Евтимий“ ще се движат наляво към бул. „Цар Освободител“, на кръстовището с ул. „Отец Паисий“ ще продължават наляво в посока към бул. „Левски“ и ще се включват по маршрута си. От ЖП гарата, след спирка „Стадион Спартак“, придвижването ще се осъществява по ул. „Отец Паисий“. С десен завой автобусите ще се включват в движението по бул. „Сливница“. След спирка „Янко Михайлов“, автобусите с номер 10 ще продължават да се движат по улица „Отец Паисий“ в посока към бул. „Васил Левски“. След спирка „Дубровник“ ще се включват по ул. „Мир“, наляво по ул. „Студентска“, ул. „Дубровник“, бул. „Христо Смирненски“,  а на кръстовището с ул. „Карамфил“ ще завиват наляво и ще се включват по утвърдения си маршрут от спирка „Хаджи Димитър“. По линия 12 от квартал „Аспарухово“, след спирка „Проектантска“, автобусите ще завиват надясно по улица „Отец Паисий“. След спирка „Дубровник“ ще се включват по ул. „Мир“, а след спирка „Мир“ ще продължават наляво по ул. „Студентска“. По ул. „Дубровник“ ще завиват надясно по бул. „Христо Смирненски“ до спирка „Бриз“. Идвайки от квартал „Аспарухово“, след спирка „Подвис“, на бул. „Христо Смирненски“, автобусите с номер 12 ще завиват наляво по ул. „Карамфил“. Ще спират на спирките „Роза“, (по пътя на линия 10) и „Хаджи Димитър“, след което ще се придвижват по ул. „Подвис“, в посока бул. „Левски“, надясно към сп. „Спартак“ и ще се включват по маршрута си на бул. „Цар Освободител“. По автобусна линия с номер 20 към ЖП гара, след спирка „Струга“ автобусите ще се движат надясно по северното локално платно на бул. „Левски“ в посока бул. „Сливница“. При кръстовището на бул. „Сливница“ с ул. „Патриарх Евтимий“ ще завиват наляво по ул. „Патриарх Евтимий“ към бул. „Цар Освободител“, след което ще продължават по маршрута си. В посока от квартал „Владиславово“, след спирка „Проектантска“, автобусите на 20-ти номер ще завиват наляво по ул. „Отец Паисий“, след това маршрутът им ще продължава по бул. „Сливница“, след спирка „Осми Септември“, по бул. „Христо Смирненски“ и бул. „Цар Освободител“. По линия 209 към „Почивка“, след спирка „Струга“, автобусите ще завиват надясно по северното локално платно на бул. „Васил Левски“, при кръстовището на бул. „Сливница“ с ул. „Патриарх Евтимий“, ще завиват наляво по ул. „Патриарх Евтимий“ към бул. „Цар Освободител“, а след кръстовището с ул. „Отец Паисий“ ще завиват наляво в посока към бул. „Васил Левски“. В обратната посока, след спирка „Спартак“, линията ще минава по бул. „Сливница“, спирка „8-ми Септември“, бул. „Христо Смирненски“, а на кръстовището с бул. „Цар Освободител“  ще се включва  по булеварда и  ще продължава по маршрута си. От ЖП Гара, автобусите с номера 23, след кръстовището на „Отец Паисий“ ще се движат по бул. „Сливница“, като ще обслужват по маршрута си спирките до кръстовището с бул. „Христо Смирненски“ в посока „Вятърна мелница“. От Каменар, след спирка „Струга“, автобусите ще завиват надясно по северното локално платно на бул. „Левски“ в посока бул. „Сливница“, от където ще завиват надясно по ул. „Отец Паисий“. Във връзка с изграждането на бул. „Васил Левски” се предвижда затваряне на бул. „Цар Освободител“ при кръстовището с бул. „Васил Левски“, съгласно разработения и одобрен проект по част „Временна организация и безопасност на движението“. Предвижда се временната организация да бъде въведена през нощта на 10 февруари (неделя) до приключване на строително-монтажните работи. \r\nДиана СТОЕВА", "date": "2019.02.10", "title": "Варна: 6 автобусни линии в града ще са с променени маршрути след затварянето на част от бул. „Цар Освободител“"}
{"url": "http://www.focus-news.net/news/2019/02/10/2621784/narodnoto-sabranie-otvarya-vrati-za-grazhdani-po-povod-140-godini-ot-parvoto-zasedanie-na-uchreditelnoto-sabranie.html", "text": "Народното събрание отваря врати за граждани от 10.00 часа, по повод 140 години от първото заседание на Учредителното събрание. Денят на отворени врати е част от инициативите за отбелязване на годишнината от Учредителното събрание и приемането на Търновската конституция. Това съобщиха от пресцентъра на  Народното събрание . \r\nПредседателят на парламента Цвета Караянчева ще посрещне първите посетители.  \r\nВ сградата на парламента гостите ще могат да видят оригиналите на Търновската конституция и на Сребърната конституция. Сред експонатите са лични вещи на Петко Р. Славейков – първата библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция.  \r\nВ Народното събрание гражданите ще имат възможност да разгледат пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове.  \r\nДенят на отворени врати ще продължи до 16.00 часа.", "date": "2019.02.10", "title": "Народното събрание отваря врати за граждани по повод 140 години от първото заседание на Учредителното събрание"}
{"url": "http://www.focus-news.net/news/2019/02/10/2621800/burgas-ikona-s-chudotvorni-moshti-na-sv-efrem-novi-shte-bade-predstavena-v-grada.html", "text": "Икона на свети Ефрем Нови с частица от светите му мощи ще бъде представена в града. Това съобщиха от пресцентъра на  Община Бургас . Посрещането на иконата на светия великомъченик и чудотворец Ефрем Нови ще бъде в 9.00 часа сутринта. Тя ще бъде изложена за поклонение в храм „Св. Йоан Рилски“ и ще престои там само за ден. В 17.30 часа пред иконата с мощите на свети Ефрем Нови ще бъде отслужен молебен за здраве и душевно спасение. Свети Ефрем Нови е известен като светецът светкавица заради бързите чудеса, които се случват по молитвите му. Той помага за изцелението от страшни болести като рак, психични разстройства, сърдечни заболявания. Чудесата на свети Ефрем Нови не познават граници. Идването на мощите на свети Ефрем Нови Чудотворец съпътства и събитието по представяне на книгите за неговия живот и чудеса. Свети великомъченик и чудотворец Ефрем Нови и детската „Светецът светкавица“ от 18.00 часа отново в храм „Св. Иван Рилски“ в Бургас. Автор на книгите е журналистът от телевизия „Европа“ и водещ на новините Ангел Бончев. „Свети великомъченик и чудотворец Ефрем Нови“ е най-новата книга, която съдържа житието, чудесата, акатист, молебен канон, тропари и молитви към светеца. Дарът на чудотворството, даден му от Бога, е удивителен. Народът на Гърция го е нарекъл светец-светкавица, защото светкавично отговаря на просбите на призоваващите го. „Светецът светкавица“ е детската книга за свети Ефрем Нови чудотворец. Четивото представя по увлекателен начин през очите на едно дете, връстник на онези, които ще се докоснат до живота на свети Ефрем, неговият свят живот, който да им послужи като пример за това кой път да изберат в живота си. Книгата „Светецът светкавица“ е насочена към деца между 7 и 14 години.", "date": "2019.02.10", "title": "Бургас: Икона с чудотворни мощи на св. Ефрем Нови ще бъде представена в града"}
{"url": "http://www.focus-news.net/news/2019/02/10/2621803/plovdiv-opasnost-ot-padashti-kamani-ima-po-patishtata-v-planinskite-rayoni-na-oblastta.html", "text": "Нормално се осъществява движението на територията на Пловдивска област. Това съобщиха за  Радио „Фокус“ – Пловдив  от Областното пътно управление. По-интензивен трафик се отчита по пловдивския участък на АМ „Тракия“. Пътните настилки на територията на областта са предимно сухи и нормално проходими. Опасност от падащи камъни има по пътищата в планинските райони. Водачите трябва да бъдат особено бдителни по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, предупреждават от Областното пътно управление. Проходът Троян-Кърнаре остава затворен за движение на всички моторни превозни средства. Забранено все още е движението на камиони по-високи от 4 метра през тунелите по пътя Асеновград-Нареченски бани. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. \r\nДвижението на територията на град Пловдив се осъществява нормално и без затруднения към този час. Пътните настилки в града са сухи и нормално проходими. На 11 февруари се затваря за движение участък от ул. „Христо Г. Данов“ в Пловдив, в отсечката между ул. „Антим I“ и ул. „Свети Климент“, заради строително-ремонтни дейности. Очаква се благоустройството да приключи до края на април. Като обходен маршрут от понеделник може да се използва трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.10", "title": "Пловдив: Опасност от падащи камъни има по пътищата в планинските райони на областта"}
{"url": "http://www.focus-news.net/news/2019/02/10/2621805/veliko-tarnovo-magla-namalyava-do-100-metra-vidimostta-v-rayona-elena.html", "text": "До 100 метра е намалена видимостта в района на Елена поради мъгла. В останалата част от Великотърновска област видимостта е нормална, времето е ясно и слънчево, съобщи за  Радио „Фокус“ – Велико Търново  дежурният в Областно пътно управление. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Трафикът в началото на деня е спокоен. Нови въведени ограничения в региона няма. Затворен остава пътят между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 май. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път-551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.10", "title": "Велико Търново: Мъгла намалява до 100 метра видимостта в района Елена"}
{"url": "http://www.focus-news.net/news/2019/02/10/2621792/sofiya-v-hram-uspenie-bogorodichno-v-samokov-shte-bade-otsluzhena-arhiereyska-sveta-liturgiya.html", "text": "В храм „Успение Богородично“ в Самоков ще бъде отслужена Архиерейска света Литургия, предаде репортер на  Агенция „Фокус“ . \r\nНа днешната дата всяка година Православната църква прославя св. свещеномъченик Харалампий. По този повод във всички епархии на Българската православна църква се отслужва празнична света Литургия и се прави водосвет за меда от новата реколта. \r\nВ град Самоков на 10 февруари, неделя, от  09.30 ч., ще бъде отслужена Архиерейска света Литургия в храм „Успение Богородично“. Параклисът при храма е посветен на св. свщмчк Харалампий. С  благословението на Негово светейшество Българския патриарх и Софийски митрополит Неофит, богослужението ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.02.10", "title": "София: В храм „Успение Богородично“ в Самоков ще бъде отслужена Архиерейска света Литургия"}
{"url": "http://www.focus-news.net/news/2019/02/10/2621801/tass-rusiya-i-sasht-podgotvyat-proektorezolyutsii-na-saveta-za-sigurnost-na-oon-za-krizata-vav-venetsuela.html", "text": "Русия планира да представи пред Съвета за сигурност на ООН своя проекторезолюция относно уреждане на спора във Венецуела в отговор на американската версия на резолюцията, която предвижда провеждането на нови избори, предава  TACC .  \r\n\"(Съветът за сигурност) призовава за разрешаване на ситуацията във Венецуела чрез мирни мерки\", се казва в руския проект. \"(Съветът за сигурност) подкрепя всички инициативи, насочени към постигане на политическо споразумение, включително механизма, разработен в Монтевидео.\" \r\nВ същото време предложеният документ на САЩ предлага анулирането на резултатите от президентските избори през 2018 г. и провеждането на нови избори. Според него Съветът за сигурност трябва да призове за \"незабавно започване на политически процес, водещ до прозрачни избори с участието на международни наблюдатели и съответстващи на конституцията на Венецуела\". \r\nДипломатически източник каза за ТАСС, че и двете версии на документа все още се разглеждат от експерти и не са внесени във Съвета за сигурност. \"Консултациите на експерти по този въпрос ще се проведат в началото на следващата седмица,\" каза източникът на агенцията. \"Трябва да се отбележи, че САЩ все още не са оттеглили проекта на декларация относно резултатите от предишния съвет за сигурност на Венецуела. Тогава руската страна е внесла ред предложения, с които американската страна не се съгласи, но не оттегли документа. \" \r\nДипломатът добави, че предложеният от Москва проект на резолюция се ползва с подкрепата на легитимните власти на Венецуела. \r\nНа 8 февруари в Монтевидео (Уругвай) се проведе първото заседание на Международната контактна група за ситуацията във Венецуела. В срещата взеха участие редица страни от ЕС, Боливия, Коста Рика, Еквадор и Уругвай. Представители на опозицията и венецуелските власти отсъстваха на събитието. Участващите страни се съгласиха да търсят мирно решение на кризата във Венецуела.  Юлиян Марков", "date": "2019.02.10", "title": "ТАСС: Русия и САЩ подготвят проекторезолюции на Съвета за сигурност на ООН за кризата във Венецуела"}
{"url": "http://www.focus-news.net/news/2019/02/10/2621806/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Нормално натоварено е движението по главните пътища в област Пазарджик. Пътните настилки в равнинната част са сухи, по високите и усойни места на Родопите и Средногорието частично мокри и заснежени, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.02.10", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/02/10/2621797/pazardzhik-v-hram-sv-svshtmchk-haralampiy-v-septemvri-shte-bade-otsluzhena-arhiereyska-sveta-liturgiya.html", "text": "Константийският епископ Яков ще оглави Архиерейска света Литургия за храмовия празник на църквата \"Св. свщмчк Харалампий\" в град Септември, предаде репортер на  Агенция „Фокус“ . \r\nНа днешната дава всяка година Православната църква прославя св. свещеномъченик Харалампий. По този повод във всички епархии на Българската православна църква се отслужва празнична света Литургия и се прави водосвет за меда от новата реколта. \r\nВ град Септември на 10 февруари, неделя, от  09.00 ч., ще бъде отслужена Архиерейска света Литургия в храм „Св. свщмчк Харалампий“. С благословението на Негово Високопреосвещенство Пловдивския митрополит Николай, богослужението ще оглави  Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия.  \r\nНикола ПЕТКОВ", "date": "2019.02.10", "title": "Пазарджик: В храм „Св. свщмчк Харалампий“ в Септември ще бъде отслужена Архиерейска света Литургия"}
{"url": "http://www.focus-news.net/news/2019/02/10/2621809/varna-patishtata-v-oblastta-sa-predimno-suhi-vidimostta-e-dobra.html", "text": "Движението от км 0 до км 8 на автомагистрала „Черно море“ се осъществява двупосочно в едно платно в посока Варна – Бургас, заради ремонти на асфалтовата настилка, а преминаването на автомобили се осъществява при пълно затваряне на платното в посока Бургас – Варна и се пренасочва в платно в обратната посока, като ремонтът трябва да приключи до края на месец март. Това съобщиха за  Радио „Фокус“ – Варна  от Агенция „Пътна инфраструктура“. Пътищата във Варненска област са предимно сухи, видимостта е добра. Сравнително спокойна е пътната обстановка по направленията за София, Добрич и Бургас.  \r\nДвижението по двете автомагистрали на територията на областта – „Хемус“ и „Черно море“, се осъществява без въведени ограничения. Движението по  път І-9 в участъка Кранево – Варна при км 83 е ограничено за движение на моторни превозни средства над 10 тона поради опасност от свлачище. Обходният маршрут е през Кичево и Оброчище. Нормалното преминаване трябва да бъде възстановено до края на февруари.  \r\nБояна АТАНАСОВА", "date": "2019.02.10", "title": "Варна: Пътищата в областта са предимно сухи, видимостта е добра"}
{"url": "http://www.focus-news.net/news/2019/02/10/2621802/burgas-praznichna-liturgiya-shte-bade-otsluzhena-v-hram-sv-sv-kiril-i-metodiy-po-povod-sv-haralampiy-i-sv-valentina.html", "text": "Празнична Литургия ще бъде отслужена в храм „Св. св. Кирил и Методий“ по повод св. Харалампий и св. Валентина. Това съобщиха за  Радио „Фокус“ – Бургас  от храма. Богослужението ще започне 9.00 часа и ще се отслужи от отец Севастиян. Празнична Литургия ще бъде отслужена и в храм „Св. Богородица“ от отец Велик. Св. Харалампий се счита за покровител на пчеларите и на този ден, след отслужване на св. Литургия, във всички православни храмовете се благославя пчелен мед – за телесно здраве и душевно спасение. Според народните представи св. Харалампий е господар на болестите, главно на чумата. Св. Харалампий бил епископ в Магнезия, Мала Азия, смел проповедник на вярата. \r\nДеница ДИМИТРОВА", "date": "2019.02.10", "title": "Бургас: Празнична Литургия ще бъде отслужена в храм „Св. св. Кирил и Методий“ по повод св. Харалампий и св. Валентина"}
{"url": "http://www.focus-news.net/news/2019/02/10/2621812/gabrovo-propadnal-uchastak-zatrudnyava-dvizhenieto-po-patya-mezhdu-oblastniya-grad-i-vrah-shipka.html", "text": "Пропаднал участък затруднява движението по пътя между Габрово и връх Шипка в участъка при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно – управление – Габрово съобщиха за  Радио „Фокус“ – Велико Търново , че пътната настилка в прохода е мокра на места, но обработена и проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е ясно и слънчево, без облаци и намалена видимост. Пътищата са предимно сухи, по усойните и планински райони – частично заледени, но обработени и проходими при зимни условия.  \r\nРемонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в района е 22 юни 2019 година. Пропаднал участък затруднява движението в част от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите на моторни превозни средства да шофират с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.10", "title": "Габрово: Пропаднал участък затруднява движението по пътя между областния град и връх Шипка"}
{"url": "http://www.focus-news.net/news/2019/02/10/2621807/alsat-m-makedoniya-ali-ahmeti-otnovo-govori-za-obshta-kandidatura-sas-sdsm-za-prezidentskite-izbori.html", "text": "Лидерът на ДСИ Али Ахмети отново говори за обща кандидатура със СДСМ за президентските избори, информира македонският телевизионен канал  “Алсат М“ , излъчващ на албански. \r\nСлед среща с премиера Зоран Заев, който заяви, че е готов да обедини силите с всички политически партии за подходящ кандидат, Ахмети излезе с позиция за консенсусен кандидат. \r\n\"Срещах се с председателя на най-голямата партия в страната Зоран Заев и ние анализирахме ситуация и остава аз да обсъдя с партийните органи възможността за преодоляване на недоразуменията между нашите партии. Заради страната, трябва да имаме общ кандидат и а говорим с всички политически субекти, за да постигнем консенсус ”, каза Ахмети. \r\nАхмети добави, че ако се преодолеят недоразуменията между ДСИ и СДСМ, ще бъдат обсъдени възможните кандидатури. От друга страна, премиерът Зоран Заев добави, че партийният конгрес ще се проведе на 3 март и след това ще реши кой кандидат да се яви на изборите. Лидерът на крилото на БЕСА Билал Касами настоява за съвместен кандидат с Алианса за албанците, а крилото на БЕСА на  Африм Гаши все още обмисля възможностите. \r\nНа въпроса за предсрочни парламентарни избори лидерът на ДСИ Али Ахмети каза, че не смята, че ще има такива, защото според него страната има много по-важен дневен ред. За предсрочните парламентарни избори настоява ВМРО-ДПМНЕ, припомня телевизионният канал.  Юлиян Марков", "date": "2019.02.10", "title": "„Алсат М“ (Македония): Али Ахмети отново говори за обща кандидатура със СДСМ за президентските избори"}
{"url": "http://www.focus-news.net/news/2019/02/10/2621811/pss-podhodyashti-sa-usloviyata-za-turizam-v-planinite.html", "text": "Подходящи са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  към Българския червен кръст (БЧК).  \r\nВремето е ясно и тихо. Духа слаб до умерен вятър по билата. Сутрешните температури са от нула до минус 7-8 градуса. Всички съоръжения и курорти работят съобразно метеорологичните условия. Не са регистрирани инциденти в планините през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.02.10", "title": "ПСС: Подходящи са условията за туризъм в планините"}
{"url": "http://www.focus-news.net/news/2019/02/10/2621813/sofiya-140-dushi-sa-noshtuvali-v-krizisniya-tsentar-za-bezdomni-hora-zaharna-fabrika-prez-izminaloto-denonoshtie.html", "text": "140 души са нощували в Кризисния център за бездомни хора „Захарна фабрика“ през изминалото денонощие.  \r\nТова съобщи за  Агенция „Фокус”  директорът на центъра Йорданка Темелкова. Нощта е преминала спокойно.  \r\nДеница КИТАНОВА", "date": "2019.02.10", "title": "София: 140 души са нощували в Кризисния център за бездомни хора „Захарна фабрика“ през изминалото денонощие"}
{"url": "http://www.focus-news.net/news/2019/02/10/2621808/dimitar-stefanov-pchelar-i-kmet-na-tutrakan-vadeneto-na-med-datira-ot-sazdavaneto-na-darzhavata-kato-togava-toy-se-e-sabiral-direktno-ot-hralupite.html", "text": "По исторически данни първото вадене на мед е било наистина от създаването на българската държава. Това каза в интервю за  Агенция „Фокус“  кметът на Община Тутракан и пчелар Димитър Стефанов по повод 10 февруари - Ден на пчеларите. „Ваденето на мед е ставало директно от хралупите, там където са се заселвали пчелните семейства“, посочи той.  „След това е започнало културното отглеждане на пчели в стръвни кошери. Медът от тези стръвни кошери също се е вадел и пресовал от самите пити. Питите са били разрушавани, през това време пчелите са си изграждали нови восъчни пити в стръвните кошери“, разказа Димитър Стефанов. Той обясни, че практиката е била такава, докато не се е стигнало до използване на съвременни кошери. „Те са много видове-алпийски, дадан блат, лангстрот и др. Има много видове кошери, всеки от тях е подходящ за определени климатични и природни условия“, отбеляза пчеларят.  \r\nСпоред него ние трябва да запазим пчеларството като отрасъл, защото той е изключително важен за цялостното съществуване на природата.  \r\n„Пчеларството е важно по простата причина, че медът не е само хранителен, но и лековит продукт. Във времената назад, винаги старите хора, когато започнат да дават рецепти за различни болести започват с меда“, допълни той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.10", "title": "Димитър Стефанов, пчелар и кмет на Тутракан: Ваденето на мед датира от създаването на държавата, като тогава той се е събирал директно от хралупите"}
{"url": "http://www.focus-news.net/news/2019/02/10/2621810/evrodeputatat-momchil-nekov-v-balgariya-tryabva-da-ima-po-golyama-informiranost-za-polzite-ot-meda-za-da-se-povishi-vatreshnata-mu-konsumatsiya.html", "text": "В България трябва да има по-голяма информираност за ползите от меда, за да се повиши вътрешната му консумация. Това каза евродепутатът от Групата на Прогресивния алианс на социалистите и демократите в Европейския парламент Момчил Неков в интервю за  Агенция „Фокус“  по повод Деня на пчеларя. По думите му в България трябва да се говори за полезните качества на меда и да има информационна кампания. Евродепутатът отчете, че в страната ни консумацията на мед годишно е около 0,3-0,4 кг на човек. „Ако консумацията е към 1,5 кг, означава, че всичкият качествен мед дори няма да стига за задоволяване на нуждите на българското население“, допълни още той. За популяризирането на меда в Европа, Неков коментира, че е подарил на всички свои колеги от Комисията по земеделие по едно бурканче странджански манов мед. „Те го оцениха много високо. Там предстои защита по географско означение на мановия мед от Странджа“, каза Неков.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Евродепутатът Момчил Неков: В България трябва да има по-голяма информираност за ползите от меда, за да се повиши вътрешната му консумация"}
{"url": "http://www.focus-news.net/news/2019/02/10/2621786/pravoslavnata-tsarkva-pochita-sv-haralampiy-i-sv-valentina.html", "text": "Православната църква почита паметта на св. Харалампий и св. Валентина.  \r\nСв. Харалампий се счита за покровител на пчеларите и на този ден, след отслужване на св. Литургия, във всички православни храмовете се благославя пчелен мед – за телесно здраве и душевно спасение. Според народните представи св. Харалампий е господар на болестите, главно на чумата. Св. Харалампий бил епископ в Магнезия, Мала Азия, смел проповедник на вярата.  \r\nСв. свещеномъченик Харалампий е загинал мъченически в началото на III век при римския император Септимий Север на 113-годишна възраст. По повеля на императора той бил измъчван и осъден на смърт. Предаден е на мъчения, като са стъргали тялото му с железни куки, а раните му заздравявали по чуден начин. Мнозина езичници, като гледали твърдостта на вярата му и чудесното оздравяване, повярвали и били предадени на смърт. \r\nВ народния календар денят е известен и като Чуминден и се празнува за здраве на хората, против чумата. В народните представи чумата изглежда като старица, която постоянно е на път и носи със себе си тефтер, в който са записани имената на хората, които трябва да погуби.  \r\nСведенията за светата мъченица Валентина са много оскъдни. Тя е живяла в околностите на Кесария Палестинска. Св. Валентина става жертва на гоненията срещу християните през 308 г. при Максимилиан ІІ Галерий (308-313 г.). Когато мъчителите се опитват да я накарат насила да принесе жертва в езическия храм, тя хвърля камък върху жертвеника и се обръща с гръб към горящия на него огън. Постъпката предрешава съдбата й и тя бива обезглавена.  \r\nИмен ден празнуват всички, които носят имената: Харалампи, Валентин, Вальо, Валентина, Валя, Валери, Валерия.", "date": "2019.02.10", "title": "Православната църква почита св. Харалампий и св. Валентина"}
{"url": "http://www.focus-news.net/news/2019/02/10/2621814/21-tv-makedoniya-balgariya-privetstva-ratifikatsiyata-na-protokola-za-priemane-na-makedoniya-v-nato-v-gratskiya-parlament.html", "text": "България приветства ратификацията на протокола за приемане на Македония в НАТО в гръцкия парламент, съобщава македонският телевизионен канал  ”21 TB” . \r\nБългарският външен министър Екатерина Захариева се надява, че България ще бъде сред първите страни, ратифицирали протокола за присъединяване на Македония към НАТО. \r\n\"България има интерес Македония да бъде наш съюзник в НАТО. Същото се отнася и за влизането на Македония в Европейския съюз. Ратификацията в българския парламент може да се осъществи следващата или по-следващата седмица, което ще направи България една от първите страни, ратифицирали договора за присъединяване на Македония с НАТО“, заяви Екатерина Захариева - българският външен министър. \r\nПротоколът за членство на Македония в НАТО бе приет от гръцкия парламент с 153 гласа „за“. С това Гърция е първият член на НАТО, който прие Протокола за членство на Македония в Северноатлантическия съюз. След Гърция и Словения, и Словакия обявиха, че на следващата сесия в техните парламенти ще ратифицират протокола за членство в НАТО. \r\nПо време на изказването си в гръцкия парламент, лидерът на опозиционната партия „Нова Демокрация“, Кирякос Мицотакис, отново говори за македонската идентичност и език, заявявайки, че само правителството в Гърция признава (новото име) на съседната страна. \r\n\"Никога няма да кажа добре дошъл на премиера на Македония. Очаквам да го кажете, г-н Ципрас. И очаквам г-н Апостолакис (министърът на отбраната) да  посрещне  македонската армия, когато те имат съвместни учения с гръцката армия. Това е подписано ”, каза Кирякос Мицотакис  по време на дебатите в гръцкия парламент.  Юлиян Марков", "date": "2019.02.10", "title": "„21 ТВ“ (Македония): България приветства ратификацията на протокола за приемане на Македония в НАТО в гръцкия парламент"}
{"url": "http://www.focus-news.net/news/2019/02/10/2621819/varna-na-mesta-po-patishtata-v-oblastta-e-padnala-slana.html", "text": "На места по пътищата в област Варна е паднала слана в сутрешните часове. Това съобщи за  Радио „Фокус“ – Варна  дежурния диспечер в Областното пътно управление. По информация на дежурния в гористите и сенчести местности, както и по усойните места в областта, има условия за подхлъзване вследствие на слана в ранните часове. Такива са районите около селата Голица, Приселци, Дългопол и град Провадия, където има условия за слани. Пътищата в областта са отворени за движение и проходими.   \r\nПо данни на дежурния в сектор „Пътна полиция“ при ОДМВР – Варна слани са паднали и в някои от крайните квартали на Варна. Засегнати са кварталите „Младост“, „Възраждане“, „Чайка“ и „Бриз“. От полицията апелират водачите да бъдат внимателни и да шофират със съобразена с пътната обстановка скорост. 6 пътнотранспортни произшествия са констатирани във Варна през последното денонощие. При тях са отчетени само материални щети, няма пострадали граждани. Обстановката във Варна е спокойна към момента, няма затруднения за движението. \r\nБояна АТАНАСОВА", "date": "2019.02.10", "title": "Варна: На места по пътищата в областта е паднала слана"}
{"url": "http://www.focus-news.net/news/2019/02/10/2621815/tsvetan-tsvetanov-gerb-ubeden-sam-che-rusiya-shte-opita-da-se-namesi-v-izborite-v-balgariya.html", "text": "Убеден съм, че Русия ще опита да се намеси в изборите в България. Това каза председателят на ПГ на ГЕРБ и заместник-председател на партията Цветан Цветанов в „Тази неделя“ по  бТВ.  \"Виждам какво се случва в държавите от ЕС. Какви са притесненията ѝ. В някои от министерствата в държавите членки се създадоха специални звена, които да работят точно за тази пропагандна дейност, която правят“, каза още председателят на ПГ на ГЕРБ.  \r\nНа въпрос, ако случаят с Емилиян Гебрев набъбне до скандали и ако бъдат представени доказателства от службите ни, че руският агент е свързан с отравянето на Гебрев и Скрипал, дали ще се стигне до изгонването на руски дипломати, Цветанов отговори: „Имам една моя лична позиция, но не бих искал да я коментирам, защото представлявам парламентарна група. В тази посока ще се въздържа от коментар. Споделял съм всички мои виждания с премиера и хора, които имат отношение“, заяви Цветанов. Той посочи, че винаги трябва да бъдеш ясен в позицията. „Трябва някой път да се взимат и подобни решения“, допълни още Цветанов.", "date": "2019.02.10", "title": "Цветан Цветанов, ГЕРБ: Убеден съм, че Русия ще опита да се намеси в изборите в България"}
{"url": "http://www.focus-news.net/news/2019/02/10/2621818/burgas-suhi-i-normalno-prohodimi-sa-patishtata-v-oblastta-nyama-zatvoreni-patni-uchastatsi.html", "text": "Сухи и нормално проходими са пътищата в област Бургас, няма затворени пътни участъци. Това съобщиха за  Радио „Фокус“ – Бургас  от Областно пътно управление – Бургас. Проходите в областта са отворени за движение на всички моторни превозни средства. Движението по пътя Обзор – Слънчев бряг трябва да се осъществява с повишено внимание поради частични ремонтни дейности на асфалтовата настилка. Ограничението е в сила до 15 март 2019 г. Движението в по пътя Варна – Бургас в района на се Баня се осъществява при стеснение на едното платно поради ремонт на водосток. Работния участък е в едната пътна лента и е с дължина до 50 м. Скоростта на движение се ограничена до 50 км/ч. Срокът за това ограничение е до 31 май 2019 г.  \r\nНормално се осъществява движението на моторни превозни средства в сутрешните часове, както по пътищата в областта, така и по основните пътни артерии в Бургас. \r\nДеница ДИМИТРОВА", "date": "2019.02.10", "title": "Бургас: Сухи и нормално проходими са пътищата в областта, няма затворени пътни участъци"}
{"url": "http://www.focus-news.net/news/2019/02/10/2621804/adelina-stefanova-hram-vavedenie-bogorodichno-blagoevgrad-v-prevod-ot-gratski-ezik-haralampiy-oznachava-siyaesht-blestyasht.html", "text": "В превод от гръцки език Харалампий означава сияещ, блестящ. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Свети Харалампий е бил епископ в град Магнезия, Тесалия. Без да се страхува от гоненията на християните, той смело проповядвал христовото учение и успял да привлече доста хора към него. Езическите власти довели и него пред съда, като го увещавали да се поклони на идолите, за да спаси живота си. Не се съгласил и го подложили на изтезания, които старецът, който бил на 113 години, понесъл с търпение и мъжество“, посочи тя. Стефанова допълни, че по заповед на императора, Свети Харалампий бил осъден на смърт, а когато го завели на мястото на екзекуцията той вдигнал ръце към небето и се помолил за всички. По думите ѝ след това той предал на Бог душата си, още преди палачът да вдигне меча. \r\nНатали СТЕФАНОВА", "date": "2019.02.10", "title": "Аделина Стефанова, храм „Въведение Богородично“-Благоевград: В превод от гръцки език Харалампий означава сияещ, блестящ"}
{"url": "http://www.focus-news.net/news/2019/02/10/2621823/sporttomash-berdih-se-klasira-na-polufinal-v-monpelie.html", "text": "Бокс: Световният шампион в тежка категория Антъни Джошуа ще се бие с втория в класацията на WBA - Джарел Милър, пише ESPN. Срещата ще бъде на 1 юни 2019 година в \"Медисън Скуеър Гардън\" в Ню Йорк. Официално договорът още не е подписан, но представители на американеца и британеца вече са договорили всички детайли около двубоя. \r\nДжошуа ще получи рекорден хонорар от този двубой, който ще бъде и негов дебют зад Океана. Сумата, която ще прибере Джошуа е 32 милиона долара, която е с 6 милиона повече от хонорара, който британеца получи за двубоя с Поветкин.   \r\nТака вероятно плануваният предварително двубой на Джошуа на \"Уембли\" на 13 април може и да не се проведе.", "date": "2019.02.10", "title": "Спорт:Джошуа срещу Джарел Милър на 1 юни в САЩ"}
{"url": "http://www.focus-news.net/news/2019/02/10/2621821/the-sunday-times-razshiryavaneto-na-nato-ne-e-prechka-za-nova-kriza-na-balkanite.html", "text": "Влизането на Македония в НАТО бележи края на дългата битка, но пренареждането  на картите от региона по начин, който ще задоволи всички заинтересовани страни, все още е почти невъзможна задача, пише неделното издание на британския вестник  The Times .  \r\nВестникът пише, че на последната съвместна снимка на съюзниците на НАТО, за разлика от преди, усмивките са искрени и чувството на облекчение е осезаемо, защото подписването на протокола за присъединяването на Македония към военния съюз отбелязва рядка победа на Запад в региона, който отново e на първа линия заради разногласия между великите сили и е в опасност да се срине под външния натиск. \r\nОписвайки бивша Югославия като пъзел, състоящ се от седем части - шест бивши републики плюс Косово, The Times пише, че две десетилетия след края на балканските войни, Европейският съюз и НАТО ухажват новородени държави, като инвестират милиарди долари и обещават членство с надежда че ще се гарантира мир и разрешаване на гранични въпроси. \r\nС обявеното влизане на Македония в НАТО и вероятността скоро да започнат преговори за присъединяване към ЕС, северната и южната част на пъзела - Хърватия, Словения, Черна гора и Македония - са интегрирани. Въпреки това, Сърбия, Босна и Херцеговина и Косово остават като сърцето на региона и място, където всичко може да се обърка, пише британският вестник. Документът припомня, че миналата година президентите на Сърбия и Косово преговаряха при закрити врати за споразумение за обмен на територии, или както го наричат \"корекция на границите\", но че \"изготвянето на карта не е толкова просто\". \r\nThe Times също пише, че ако бъде постигнато споразумение, Белград ще признае независимостта на Косово, което проправя пътя на Сърбия да се присъедини към ЕС, а този план е подкрепян от върховния представител на ЕС за външната политика и сигурността Федерика Могерини. \r\nИзданието припомня думите на лидера на косовската опозиционна партия „Самоопределение“ Албин Курти: \"Ако бъде постигнато споразумение за обмен на територии, последствията за Косово и Балканите ще бъдат катастрофални. Дискусиите за обмен на територии, както научихме от историята на региона, често водят до разселване на населението, основано на етническа принадлежност. Много добре знаем, че това ни приближава повече към войната, отколкото към мира. \" \r\nАнализът на британския вестник твърди, че планът за Косово „вдъхва нов живот на сепаратистките амбиции на президента на Република Сръбска в Босна и Херцеговина Милорад Додик. И ако започне размяна на територии, малко вероятно е това да приключи: неразрешените спорове остават около всички граници на бивша Югославия, с изключение на границата на Черна гора с Босна и Херцеговина и Косово, а пъзелът от седем държави изведнъж получава потенциал за експлозия на много повече части. \" \r\nСпоред вестника огънят още повече се подхранва от Турция, Китай, страните от Персийския залив и, най-важното, Русия, които се борят за влияние на Балканите, където чуждестранната намеса през 20-ти век започна с разпадането на Османската империя и завърши с кървава криза  на етническия национализъм.  \r\nДокато Китай и страните от Персийския залив се интересуват предимно от търговия и придобиване на имоти, президентите Реджеп Тайип Ердоган и Владимир Путин се стремят да печелят сърца и политическо влияние, За тази цел те са изградили съюзи с местни националистически лидери, чиято реторика и амбиции почти не са се променили от 1990 г. насам, пише изданието. \r\nThe Times припомня, че по време на посещението си в Сърбия миналия месец Путин каза, че без Русия не може да се постигне решение за Косово. „Тъй като сделката се отдалечава от  Федерика Могерини заради европейските избори, Путин изглежда се позиционира като гарант за процеса. И въпреки че Кремъл винаги се е противопоставял на независимостта на Косово, анализаторите казват, че той ще бъде готов да промени посоката, ако наградата е по-силно влияние и главоболие за Запада . \r\nРусия не се страхува от прекрояване на границите - повече се страхува да загуби влиянието си, казват анализатори, добавяйки, че влиянието на Путин намалява в целия регион, но се прегрупира в Сърбия и Република Сръбска в Босна и Херцеговина. \r\nЗа Александър Вучич и Додик подкрепата на Путин е мощно средство за пропаганда сред населението, което е до голяма степен русофилско. Русия увеличи капацитета си за разузнаване в Сърбия през последните три години, а в Република Сръбска  финансира огромна нова православна църква. \r\nАнализът припомня, че Босна и Херцеговина  направи първата стъпка към членство в НАТО през декември и прогнозира, че вероятно Додик ще блокира този път. \"Но в същото време и Вучич, и Додик с единия крак са се насочили на Запад, като формално поддържат шансовете за членство на Босна и Херцеговина и Сърбия в ЕС и взимат огромни суми от предприсъединителните фондове, въпреки че и двете страни имат малки шансове в близко бъдеще, пише The Тimes. \r\nЩо се отнася до Балканите, дебатът за обмена на територии, мощни чуждестранни приятели и сдържаността на ЕС укрепи поколение лидери, които почти не са се променили след края на въоръжените конфликти, пише вестникът, добавяйки, че президентът на Косово Хашим Тачи е бивш партизански командир, когото обвиняват за трафик на органи по време на войната от 1998-1999 г. и че Хага вероятно ще повдигне обвинение срещу него през следващите месеци. \r\nВучич, който през 90-те години, по време на управлението на Слободан Милошевич, беше министър на информацията, е изправен пред нарастваща вълна от протести у дома, поради все по-авторитарното управление и плановете му за Косово.  По повод местната информация, че двамата биха могли да бъдат номинирани за Нобелова награда за мир, ако разплетат косовския възел до пролетта, британският вестник твърди, че подобно признаване ще донесе \"огромна тежест в съдебната зала и в коридорите в Брюксел, но причинява горчиви усмивки в баровете в Белград и Прищина. \" \r\n\"ЕС и НАТО избраха стабилност по отношение на демокрацията и отчетността, така че те не предлагат много на населението, но  предлагат много на политически елити\", казва германският анализатор Курт Басунер за изданието.  Юлиян Марков", "date": "2019.02.10", "title": "The Sunday Times: Разширяването на НАТО не е пречка за нова криза на Балканите"}
{"url": "http://www.focus-news.net/news/2019/02/10/2621820/tsvetan-tsvetanov-gerb-prez-2016-g-izbrahme-prezident-koyto-ne-si-spazi-printsipite-toy-beshe-nominiran-ot-korneliya-ninova-po-proekta-reshetnikov.html", "text": "През 2016 г. избрахме президент, който не си спази принципите, той беше номиниран от Корнелия Нинова по проекта „Решетников“. Това каза председателят на ПГ на ГЕРБ и заместник-председател на партията Цветан Цветанов в „Тази неделя“ по  бТВ.  „Избрахме човек, който не си спази принципите, които изповядва до 2012 г. След 2012 г. има промяна във възгледите на президента Радев, когато той възнамерява да се занимава с политика. Той го доказа с всеки един ден, че иска да ни отклони както за икономическите санкции срещу Русия. Когато нарушаваш международното право, когато анексираш една територия, трябва да имаш предвид, че трябва да има отпор на демократичната общност от целия свят“, каза той и отчете, че това се прави от ЕС.  \r\nСпоред него президентът Радев търси постоянна конфронтация с правителството и парламента. Цветанов попита за три години колко пъти президентът Радев се е обърнал от трибуната на българския парламент. Той подчерта още, че президентът трябва да разбере, че външната политика се формира от правителството.   \r\nВъв връзка със скандала „Ало, Банов съм“, той заяви, че съгласно прогнозата на ЕК за 2019-2022 България е в топ пет на държави с икономически растеж 3,6%. „Искам да попитам Елена Йончева какви бяха доходите и политиките, в периода, когато те управляваха. Моделът е ГЕРБ даде възможност да имаме успешно европредседателство и един проблем, който исторически всички смятаха, че няма да може да бъде решен“, каза Цветанов, визирайки темата за Западните Балкани. Той обърна внимание, че от днес Македония е Северна Македония и поема по своя път към НАТО.   \r\n„Имаме противодействие на Русия. Това са хората, които подкрепят всичко това, което е за дестабилизация на Балканите“, каза Цветанов по адрес на БСП. „Аз съм убеден, че компетентните органи ще си свършат своята работа. Когато те излязат и кажат това, което те са установили, можем да го коментираме. Дотогава всичко това е една пропаганда за дестабилизация на държавата. А тя стои изключително добре в международен план. Във вътрешноикономически план стоим също добре. Ако ние сме политици и се обединим България да стане най-доброто място за живеене на Балканите и в региона, където се намираме, по този начин политика не се прави. Политика се прави с реални действия, стигайки до хората. Когато го направим заедно, всички ще имат възможност да получат обществена подкрепа, а не да изолират хората\", заяви той.  \r\nПопитан дали ще бъде обсъждан на коалиционен съвет скандалът „Ало, Банов съм“, Цветанов отговори, че не смята, че той трябва да бъде част от дневния ред. По думите му ще се обсъжда концепцията на Красимир Каракачанов за интеграция на циганите, в която според него има неща, които и към настоящия момент по закон трябва да бъдат изпълнявани.", "date": "2019.02.10", "title": "Цветан Цветанов, ГЕРБ: През 2016 г. избрахме президент, който не си спази принципите, той беше номиниран от Корнелия Нинова по проекта „Решетников“"}
{"url": "http://www.focus-news.net/news/2019/02/10/2621799/dimitar-stefanov-pchelar-i-kmet-na-tutrakan-v-poslednite-godini-trudat-na-pchelarite-se-otsenyava-podobavashto.html", "text": "В последните години трудът на пчеларите се оценява подобаващо. Това каза в интервю за  Агенция „Фокус“  кметът на Община Тутракан и пчелар Димитър Стефанов по повод 10 февруари - Ден на пчеларите. „Мога да кажа, че в последните години медът като продукт се оценява и съответно и трудът на пчеларите е оценен подобаващо. Друг е въпросът, че има наистина голяма разлика в цената на пчелния мед в България и тази, която е на Европейския и на световния пазар“, посочи той, като обясни, че с времето това ще се отрегулира. По думите му в последните години все повече млади хора се захващат в отглеждане на пчелни семейства. „Това води до увеличаване на броя на пчелните кошери. Но аз винаги съм казвал, че не е правилно като тенденция да имаме много голяма бройка кошери. Важно е каква продукция ще даде един кошер“, обясни Стефанов. „Винаги съм давал пример, че един пчелар със 100 кошера, ако извади 3 тона мед, един пчелар с 50 кошера може да извади това количество и то в един и същи район. Всичко зависи от това, как самият пчелар се грижи за пчелните си семейства“, подчерта кметът на Тутракан. Според него пчеларството е добър семеен бизнес и тези, които се занимават с тази дейност, спокойно могат да обезпечат финансово семейството си. Димитър Стефанов поздрави всички свои колеги пчелари и билкари по повод празника и им пожела една богата на мед година.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.10", "title": "Димитър Стефанов, пчелар и кмет на Тутракан: В последните години трудът на пчеларите се оценява подобаващо"}
{"url": "http://www.focus-news.net/news/2019/02/10/2621827/bsp-sofiya-iska-palna-proverka-i-otchet-na-rabotata-na-transportnite-druzhestva-v-stolitsata.html", "text": "Общинските съветници от БСП искат пълна проверка и отчет на работата на транспортните дружества в София от 1 януари 2019 година досега. Справката задължително трябва да включва часовете положен извънреден труд от шофьорите, осигуряване на междусменните почивки и недостига на водачи на превозните средства, категорични са социалистите в Столичния общински съвет (СОС). Това съобщиха от пресцентъра на  Градския съвет на БСП - София . \r\n\"Очаквам двамата директори на транспортните дружества - Слав Монов и Евгений Ганчев да информират членовете на Комисията по транспорт и туризъм още идната седмица в сряда, когато трябва да имаме заседание, заяви лидерът на БСП - София Калоян Паргов, който е и заместник-председател на Комисията по транспорт и туризъм към СОС. - Настоявам да ни бъде докладвано дали са верни информациите, които се разпространяват в социалните мрежи, за недостиг от над 300 шофьори и ватмани в столичния градски транспорт, за липса на почивки, за смени, продължаващи по 16 часа, за до 50 часа извънреден труд на водачите на месец. И като цяло - как столичният градски транспорт гарантира сигурността на гражданите на София\". \r\nКалоян Паргов припомни, че при разглеждането на транспортната задача на заседание на комисията преди по-малко от две седмици БСП изрази опасенията си и предупреди, че тя няма да бъде изпълнена именно поради недостига на шофьори. \r\n\"Очакваме обяснения от кмета Йорданка Фандъкова и от заместника й, отговарящ и за транспорта, Дончо Барбалов, както и от председателя на Комисията по транспорт Екатерина Йорданова, заяви Калоян Паргов. - Освен това, настояваме още в сряда да чуем ясно и точно какви мерки те смятат да вземат оттук нататък, за да разрешат проблемите в столичния градски транспорт. Защото тази безотговорност не може да продължава! Никой няма право да рискува живота и здравето на софиянци\". \r\nБСП - София не за първи път поставя тези въпроси. Столичните социалисти подкрепиха протеста на шофьорите от градския транспорт срещу лошите условия на труд и ниското заплащане преди време. В декларация на БСП - Искър тогава столичните социалисти поискаха пълна ревизия на цялостната транспортна политика на СО и на общинските транспортни фирми. \r\n\"Във връзка с инцидента от петък, когато водач на автобус №98 получи инфаркт на волана и само по чудо в последвалата катастрофа нямаше пострадали и жертви, настояваме да бъде предоставена официална информация по редица въпроси, заяви общинският съветник от БСП Борис Цветков, който е и председател столичните социалисти в район \"Искър\". - Настояваме да бъдем информирани дали катастрофиралият автобус е минал задължителен технически преглед, а шофьорът - задължителния медицински преглед. Дали е вярно, че за януари въпросният водач е имал само 3 почивни дни, което е скандално и грубо нарушение на Кодекса на труда. Търсим отговори и от ДАИ, и от Инспекцията по труда, които са задължени да проверяват фирмите за обществен транспорт. И не на последно място - искаме отговори и от транспортните синдикати в дружествата. Защо не реагират на лошото отношение към водачите и към условията, в които те се трудят?\".", "date": "2019.02.10", "title": "БСП - София иска пълна проверка и отчет на работата на транспортните дружества в столицата"}
{"url": "http://www.focus-news.net/news/2019/02/10/2621825/sofiya-vremenno-dvizhenieto-ot-km-45-do-km-46-na-po-am-trakiya-v-posoka-plovdiv-se-izvarshva-v-izprevarvashtata-lenta-poradi-tekusht-remont.html", "text": "Временно движението от км 45 до км 46 на по АМ \"Тракия\" в посока Пловдив се извършва в изпреварващата лента поради текущ ремонт на асфалтовата настилка. Това съобщиха от пресцентъра на  Агенция \"Пътна инфраструктура\" . Участъкът е сигнализиран с пътни знаци.", "date": "2019.02.10", "title": "София: Временно движението от км 45 до км 46 на по АМ \"Тракия\" в посока Пловдив се извършва в изпреварващата лента поради текущ ремонт"}
{"url": "http://www.focus-news.net/news/2019/02/10/2621826/mvr-edin-chovek-e-zaginal-a-13-drugi-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 13 други са ранени при катастрофи през изминалото денонощие. Това съобщиха от пресцентъра на  МВР . В страната са станали 6 произшествия. В София са регистрирани 24 леки и един тежък пътен инцидент. При тях един човек е пострадал.", "date": "2019.02.10", "title": "МВР: Един човек е загинал, а 13 други са ранени при катастрофи през изминалото денонощие"}
{"url": "http://www.focus-news.net/news/2019/02/10/2621828/aa-broyat-na-zaginalite-pri-srutvaneto-na-sgradata-v-istanbul-dostigna-21.html", "text": "Загиналите по време на срутената жилищна сграда в Истанбул вече са 21, съобщи  Анадолската агенция (AA) , цитирайки турския вътрешен министър Сюлейман Сойлу. \r\nСпоред него към момента на разрушаването на сградата имало 35 души досега 14 души са били спасени от развалините. Министърът заяви, че виновните за инцидента ще бъдат подведени под отговорност. \r\nПо-рано министърът на здравеопазването Фахретиин Коша съобщи, че 13 души са в болница, двама от които са в тежко състояние. Министърът лично посети пострадалите. \r\nТурският президент Реджеп Тайип Ердоган също посети мястото на трагедията в Истанбул. \r\n\"Имаме уроци, които трябва да научим,\" каза той. \r\nАгенцията припомня, че 7-етажната сграда в квартал Картал в Истанбул се срути на 6 февруари. Точните причини за това все още не са известни. Според предварителното разследване за изграждането на блока са използвани некачествен бетон и нестандартни строителни материали. Преди това имаше съобщения, че три от етажите са били построени незаконно.  Юлиян Марков", "date": "2019.02.10", "title": "АА:  Броят на загиналите при срутването на сградата в Истанбул; достигна 21"}
{"url": "http://www.focus-news.net/news/2019/02/10/2621816/evrodeputatat-momchil-nekov-neka-svetetsat-na-pchelarite-sv-haralampiy-da-gi-zakrilya.html", "text": "Нека светецът на пчеларите св. Харалампий да ги закриля. Това каза евродепутатът от Групата на Прогресивния алианс на социалистите и демократите в Европейския парламент Момчил Неков в интервю за  Агенция „Фокус“  по повод Деня на пчеларя. Той отчете, че пчеларството е една много благородна дейност, която се случва в природата. По думите му на ниво Европа има две борби за пчеларите. „Едната е Европейската комисия да узрее за идеята, както е в САЩ. Там всяка година плащат 2 млрд. евро равностойно за услугата опрашване. Три четвърти от храната в света зависи от точно тази услуга. В Европа тя не се заплаща, но това е по-скоро политическа борба“, каза Неков и уточни, че тя се води от социалистите на европейско равнище. „По-вероятно е да се случи да има обвързана подкрепа за меда, за да могат пчеларите да получат глътка въздух. Това е основното, което може да стане за бъдещата селскостопанска политика. Тук да кажа една радостна новина. На европейско равнище успяхме с 50% финансово да увеличим националната пчеларска програма, което също би дало глътка въздух и пашата за пчелите. В България земеделието се превръща в многокултурно, което влияе върху пашата на пчелите. Няма медоносни култури и растения“, допълни още евродепутатът. Според него има възможност пред новата пчеларска програма да се финансират лаборатории за изследване на меда, за да може да се различава 100-процентов мед и този, който е смес от мед и глюкозо-фруктозен сироп или мед от само от такъв сироп. \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Евродепутатът Момчил Неков: Нека светецът на пчеларите св. Харалампий да ги закриля"}
{"url": "http://www.focus-news.net/news/2019/02/10/2621829/veliko-tarnovo-s-24-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 24 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 400 см, а температурата на водата е 3.3 градуса.  \r\nПредимно слънчево ще е времето над българския участък на Дунав. В някой райони видимостта е намалена, но мъглата ще се разсее до обяд. Заоблачаване ще започне в следобедните часове от запад. Максималните температури ще са между 7° и 10°.", "date": "2019.02.10", "title": "Велико Търново: С 24 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/10/2621831/georgi-apostolov-okolo-25-ot-detsata-sa-stavali-obekt-na-podigravki-i-tormoz-ot-svoi-vrastnitsi-v-internet.html", "text": "Около 20-25% от децата, според наше изследване, са ставали обект на подигравки, тормоз, обиди, заплахи от свои връстници най-често в интернет, а около 20% пък си признават, че са извършвали подобни действия срещу техни връстници. Това каза в интервю за  Агенция „Фокус“  координаторът в Националния център на безопасен интернет Георги Апостолов. „Но всъщност 100% от децата стават жертва на това явление, тъй като човек, който наблюдава някакъв акт на агресия, било то както е в случая вербална, той не може да остане безучастен, казват психолозите. Той се отъждествява подсъзнателно или с жертвата, или с извършителя“, обясни той. По думите му в най-малката възрастова група основният риск е детето да попадне на неподходящо за възрастта му съдържание – най-вече за сексуално, порнографско или съдържание с екстремно насилие. \"Имайки предвид крехката възраст на децата, на която са вече в интернет, това може да ги шокира и травмира. За този риск, ние предлагаме на родителите да не дават на децата да ползват стандартния YouTube. YouTube разработи от няколко години, тази година за първи път пусна и на български свой канал и приложение YouTube kids. Той съдържа фактически цялото забавно, учебно и полезно съдържание, което децата обичат, интересно им е и полезно, но от него са изчистени всички тези качени от потребителите видеа, които не са подходящи за възраст под 18 години“, допълни Апостолов.  \r\nТеодора ПАТРОНОВА Пълния текст на интервюто четете по-късно в „Мнение“.", "date": "2019.02.10", "title": "Георги Апостолов: Около 25% от децата са ставали обект на подигравки и тормоз от свои връстници в интернет"}
{"url": "http://www.focus-news.net/news/2019/02/10/2621834/stara-zagora-magla-zatrudnyava-dvizhenieto-v-rayona-na-km-160-na-avtomagistrala-trakiya-v-posoka-sofiya.html", "text": "Гъста мъгла затруднява движението в района на км 160 на автомагистрала „Тракия“ в посока София. Това съобщи слушател на  Радио „Фокус“ .", "date": "2019.02.10", "title": "Стара Загора: Мъгла затруднява движението в района на км 160 на автомагистрала „Тракия“ в посока София"}
{"url": "http://www.focus-news.net/news/2019/02/10/2621832/a1-on-makedoniya-v-antipravitelstveniya-protest-v-belgrad-se-vklyuchiha-i-studentite.html", "text": "В антиправителствения протест в Белград се включиха и студентите, пише македонският информационен  портал  A1 On . \r\nПред философския факултет в Белград в събота вечерта започна десетият протест под лозунга \"Един от пет милиона \". Колоната от граждани започна шествие по вече известния маршрут през централните улици на Белград, до сградата на Радио Телевизия Сърбия (РТС). Към протеста се присъединиха студенти от различни факултети на университета, под мотото \"Будни студенти-един от пет милиона души ”. \r\nКакто обявиха организаторите, над 700 професори, доценти, асистенти и експертни сътрудници от всички университети в Сърбия са подписали петиция за подкрепа на гражданските протести.  \r\nПървият протест срещу насилието, озаглавен \"Спрете кървавите ризи\", се проведе в Крушевац на 30 ноември 2018 г., след нападение срещу един от лидерите на Съюза за Сърбия, Борко Стефанович и още двама активисти в града. \r\nОт 8 декември протестите се организират всяка събота в Белград. \r\nВ началото на организирането на протестите гражданите поискаха от правителството да спре насилието срещу опоненти и да се открият лицата, отговорни за атаката срещу Борко Стефанович. \r\nСлед това исканията бяха допълнени с искането за оставки на сръбския вътрешен министър Небойша Стефанович и генералния директор на РТС Драган Бухошевич. Към РТС бе отправено искане за адекватно отразяване на протестите,  а към вътрешния министър да открие организаторите на убийството на Оливер Иванович и атаките срещу журналиста Милан Йованович. \r\nОсновното искане на протестиращите обаче е оставката на Александър Вучич, президента на Сърбия и управляващата Сръбска прогресивна партия, както и провеждането на свободни и честни избори. Гражданите призоваха за споразумение и искане към опозицията да представи конкретен план за промяна на системата на управление в Сърбия. \r\nПреди три дни сръбската опозиция, в отговор на призива на организаторите на протеста \"1 от 5 милиона\", прие текста на Договор с хората от седем точки като предложение за набор от мерки за гарантиране на честни избори и възстановяване на демократичните принципи и управление след победата над режима на Александър Вучич. \r\nОпозицията също се ангажира да бойкотира изборите, а когато се създадат условия за свободни избори, тя ще работи за създаване на обща листа, в която освен партийни кандидати ще има и представители на профсъюзи, професионални и граждански сдружения, студенти, преподаватели, учени и общественици. \r\nСъщо така те съобщиха, че след изборите ще бъде сформирано експертно правителство, което ще трябва в рамките на една година да въведе определени системни мерки, след които ще бъдат обявени свободни избори. \r\nПрез последните десет седмици гражданските протести от Белград се разпространиха  до повече от 40 града в Сърбия, както и в Северно Косово.  Юлиян Марков", "date": "2019.02.10", "title": "А1 On (Македония): В антиправителствения протест в Белград се включиха и студентите"}
{"url": "http://www.focus-news.net/news/2019/02/10/2621837/sofiyska-voda-vremenno-shte-prekasne-vodosnabdyavaneto-v-chast-ot-zh-k-gotse-delchev-na-11-fevruari.html", "text": "„Софийска вода” временно ще прекъсне водоснабдяването в част от ж. к. „Гоце Делчев“ на 11 февруари 2019 г. (понеделник), съобщиха от пресцентъра на  дружеството . \r\nВъв връзка с подмяна на спирателни кранове по бул. „Гоце Делчев“ в ж. к. „Гоце Делчев“ се налага спиране на водоподаването от 10.00 до 19.00 часа на клиентите на „Софийска вода”, живеещи в следните зони: \r\n- в района на ул. „Твърдишки проход“; \r\n- по ул. „Кестенова гора“, в участъка от ул. „Метличина поляна“ до бул. „Гоце Делчев“; \r\n- по бул. „Гоце Делчев“, в участъка от ул. „Червена роза“ до бул. „България“, и в блокове № 5А, 6А, 7А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Твърдишки проход“, на ъгъла с бул. „Гоце Делчев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез   на дружеството.", "date": "2019.02.10", "title": "„Софийска вода” временно ще прекъсне водоснабдяването в част от ж. к. „Гоце Делчев“ на 11 февруари"}
{"url": "http://www.focus-news.net/news/2019/02/10/2621817/veliko-tarnovo-liturgiya-za-denya-na-sv-haralampiy-se-otsluzhva-v-katedralata-rozhdestvo-bogorodichno.html", "text": "Литургия за деня на св. Харалампий се отслужва в катедралата „Рождество Богородично“ във Велико Търново. Началото на богослужението постави камбанен звън, който събра десетки миряни в храма, предаде репортер на  Радио „Фокус“ – Велико Търново . Служба се провежда и в останалите православни църкви в региона.  \r\nЦърквата почита паметта на св. Харалампий и св. Валентина. Св. Харалампий се счита за покровител на пчеларите и на този ден, след отслужване на св. Литургия, във всички православни храмовете се благославя пчелен мед – за телесно здраве и душевно спасение. Според народните представи св. Харалампий е господар на болестите, главно на чумата. Св. Харалампий бил епископ в Магнезия, Мала Азия, смел проповедник на вярата. Свещеномъченик Харалампий е загинал в началото на III век, по време на управлението на римския император Септимий Север, на 113-годишна възраст. По повеля на императора той бил измъчван и осъден на смърт. Мнозина езичници, като гледали твърдостта на вярата му и чудесното оздравяване, повярвали и били предадени на смърт. В народния календар денят е известен и като Чуминден и се празнува за здраве на хората, против чумата. Сведенията за светата мъченица Валентина са много оскъдни. Тя е живяла в околностите на Кесария Палестинска. Св. Валентина става жертва на гоненията срещу християните през 308 г. при Максимилиан ІІ Галерий (308-313 г.). Когато мъчителите се опитват да я накарат насила да принесе жертва в езическия храм, тя хвърля камък върху жертвеника и се обръща с гръб към горящия на него огън. Постъпката предрешава съдбата й и тя бива обезглавена. \r\nИмен ден имат Харалампи, Валентин, Вальо, Валентина, Валя, Валери, Валерия. \r\nЛуиза ТРАНЧЕВА", "date": "2019.02.10", "title": "Велико Търново: Литургия за деня на св. Харалампий се отслужва в катедралата „Рождество Богородично“"}
{"url": "http://www.focus-news.net/news/2019/02/10/2621836/sofiya-stotitsi-grazhdani-detsa-i-mladezhi-posetiha-narodnoto-sabranie-v-denya-na-otvorenite-vrati-na-institutsiyata.html", "text": "Стотици граждани, деца и младежи посетиха парламента в Деня на отворените врати на институцията, предаде репортер на  Агенция „Фокус“ . Отворените врати са по повод 140-ата годишнина от първото заседание на Учредителното събрание и е част от инициативите за отбелязване на годишнината му и приемането на Търновската конституция. Първите гости бяха посрещнати от председателя на парламента Цвета Караянчева в северното фоайе на институцията. Там бе подредена и пътуващата експозиция „140 години от Учредителното събрание и подписването на Търновската конституция“. След това посетителите се отправиха към Клуба на народния представител, където бяха подредени оригиналите на Търновската конституция и Сребърната конституция. Историческите документи бяха под стража на двама гвардейци и до тях бяха разположени знамето на България и това на ЕС. Най-любопитна бе пленарна зала, където народните представители коват законите. Председателят на парламента Цвета Караянчева запозна гостите с правилата на работа на Народното събрание, правото на реплика, дуплика и разположението на парламентарните групи в настоящия 44-ти парламент. Всички посетители получиха за спомен информационни материали за Народното събрание. Денят на отворени врати ще продължи до 16.00 часа.  \r\nДеница КИТАНОВА", "date": "2019.02.10", "title": "София: Стотици граждани, деца и младежи посетиха Народното събрание в Деня на отворените врати на институцията"}
{"url": "http://www.focus-news.net/news/2019/02/10/2621838/", "text": "16-ият в света Данийл Медведев (Русия) срещу осигурилия си място в топ 40 с отличните резултати в София Мартон Фучович (Унгария) е финалът на сингъл на Sofia Open 2019. Битката за трофея е в неделя (10 февруари) от 17:00 часа в \"Арена Армеец\". Мадведев, който ден след финала (11 февруари) ще навърши 23 г., и Фучович, който два дни преди финала навърши 27, ще се опитат да поднесат най-добрия подарък за рождения си ден. \r\nОт 14:00 часа в \"Арена Армеец\" е финалът на двойки Хсие (Тайван) / Рунгкат (Индонезия) - Никола Мектич (Хърватия)/Юрген Мелцер (Австрия).", "date": "2019.02.10", "title": "Данийл Медведев - Мартон Фучович спорят за титлата на Sofia Open 2019 в неделя от 17 часа"}
{"url": "http://www.focus-news.net/news/2019/02/10/2621822/pazardzhik-tsarkvata-sveti-haralampiy-v-grad-septemvri-otbelyazva-hramoviya-si-praznik.html", "text": "Църквата „Свети Харалампий“ в град Септември отбелязва храмовия си празник, каза за  Радио „Фокус“ – Пазарджик  отец Йордан, свещеник в храма. „Тя има много интересна история. Според легендата по време на турското робство е имало двама комити в нашия район, които са отмъщавали на турците за извършените от тях злини. В края на живота си те са решили да построят и църква. Единият е имал възможност да дари земя, а другият - пари за храма. Било е необходимо да се вземе разрешение от местния турски бей, но когато отиват при него, той им отказва. Беят имал 18 деца, само момичета. Било му много мъчно, че няма момче, за да го наследи. Дошло време да му се роди 19-то дете. Тогава извикали съпругата на един от комитите, която е била местната акушерка. Тя се казвала Неделя и първа съобщила на бея добрата новина, че има момче. Тогава беят и обещал да изпълни всяко нейно желание. Поучена от мъжа си, Неделя поискала да даде разрешение да се построи храма. Беят разрешил и хората събират средства, намират и майстор и построяват храм „Свети Харалампий“, който е осветен през 1871 година“, посочи отец Йордан. \r\nВаня НИКОЛОВА", "date": "2019.02.10", "title": "Пазарджик: Църквата „Свети Харалампий“ в град Септември отбелязва храмовия си празник"}
{"url": "http://www.focus-news.net/news/2019/02/10/2621839/veliko-tarnovo-kaso-saedinenie-e-predizvikalo-pozhar-v-kashta-v-selo-sredni-kolibi-nyama-postradali-pri-intsidenta.html", "text": "Късо съединение е предизвикало пожар в къща в село Средни колиби, община Елена. Няма данни за пострадали граждани. Сигнал за инцидента е получен вчера, малко след 17.30 часа, на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Огънят е унищожил ел. табло и мебели, има и опушени стени. Сградата, чиято собственост не е установена, е спасена. Като причина за пожара огнеборците посочват повреда в инсталацията.  \r\nЛуиза ТРАНЧЕВА", "date": "2019.02.10", "title": "Велико Търново: Късо съединение е предизвикало пожар в къща в село Средни колиби, няма пострадали при инцидента"}
{"url": "http://www.focus-news.net/news/2019/02/10/2621835/afp-oshte-edin-vissh-voenen-vav-venetsuela-prizna-huan-guaydo-za-darzhaven-glava.html", "text": "Още един висш военен във Венецуела  - полковник Рубен Алберто Пас Хименес, призна лидера на опозицията на Венецуела Хуан Гуайдо за държавен глава на страната, предава  AFP \r\nТой също така призова венецуелските власти да дoпуснат хуманитарната помощ от специалния държавен център за разпространението й в колумбийския граничен град Кукута. \r\nПо-рано лидерът на опозицията бе признат за държавен глава от ръководителя на отдела за стратегическо планиране на Генералното командване на Венецуелските военновъздушни сили, генерал Франсиско Естебан Джейнс Родригес. Във военновъздушните сили той бе наречен предател, а президентът Николас Мадуро, след посещение във военновъздушната база Либертадор обяви, че Военновъздушните сили са лоялни към сегашното ръководство на републиката. Капитанът от Венецуелските военновъздушни сили Карлос Васкес Гонзалес и полковник Хосе Луис Силва, военен аташе във венецуелското посолство в САЩ, също се изказаха в подкрепа на Гуайдо.  Юлиян Марков", "date": "2019.02.10", "title": "AFP: Още един висш военен във Венецуела призна Хуан Гуайдо за държавен глава"}
{"url": "http://www.focus-news.net/news/2019/02/10/2621824/dimitar-stefanov-pchelar-i-kmet-na-tutrakan-ima-pchelari-koito-izpolzvat-medikamenti-pri-otglezhdaneto-na-pchelite-koeto-namalyava-kachestvoto-na-meda.html", "text": "Все още има пчелари, които използват медикаменти от рода на антибиотици, без конкретни причини и без съвети от ветеринарни специалисти, медикаменти от рода на антибиотици. Това води до намаляване на качеството на меда. Това каза в интервю за  Агенция „Фокус“  кметът на Община Тутракан и пчелар Димитър Стефанов по повод 10 февруари - Ден на пчеларите. „Това, което мога да кажа за българските пчелари, макар, че ще прозвучи малко назидателно е, че през годините на демокрацията не свикнахме да прилагаме добрите пчеларски практики“, обясни той.  „Има пчелари, които все още при съхраняване на пчелните си пити използват нафталин. Всеки пчелар трябва да знае, че нафталинът е канцерогенно вещество. От тук започват проблемите, от недобрите пчеларски практики“, посочи Стефанов. Според него, ако стопаните на пчелни семейства започнат да прилагат добрите методи в пчеларството, не само добивът ще се увеличи, но и цената на пчелния мед в България ще бъде по-различна от тази в момента. Димитър Стефанов обясни, че е възможно в меда да има добавени изкуствени подсладители, антибиотици, които невинаги ще успеем вкусово да ги усетим, но те влияят негативно върху здравето на хората. „Аз апелирам тези, които се занимават с пчеларство, когато работят на пчелините си и вадят продукцията, да се замислят дали биха дали този продукт да се консумира от техни роднини, деца и близки. Тогава съответно да пускат меда на пазара“, отбеляза пчеларят.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2019.02.10", "title": "Димитър Стефанов, пчелар и кмет на Тутракан: Има пчелари, които използват медикаменти при отглеждането на пчелите, което намалява качеството на меда"}
{"url": "http://www.focus-news.net/news/2019/02/10/2621840/predsedatelyat-na-parlamenta-tsveta-karayancheva-hubavo-e-balgarite-da-znayat-che-predi-140-g-nashite-predtsi-sa-prieli-edin-ot-nay-demokratichnite-zakoni-v-evropa.html", "text": "Хубаво е българите да знаят, че преди 140 г. нашите предци са приели един от най-демократичните закони в Европа. Това каза председателят на Народното събрание Цвета Караянчева при посрещането на първите гости в парламента в Деня на отворени врати на институцията, предаде репортер на  Агенция „Фокус“.  „Добре дошли в Народното събрание на тази знаменателна дата“, каза Караянчева, визирайки датата 10 февруари, когато преди 140 години е проведено първото заседание на Учредителното събрание. „Хайде да започваме обиколката. Вие ще имате какво да разкажете на вашите съученици на 16 април, когато ще бъде Денят на Конституцията сред български училища, защото нашата цел тази година е да популяризираме българската конституция и Учредителното събрание сред гражданите. Досега са се правили научни конференции, но сега е хубаво всички български граждани да знаят, че преди 140 години нашите предци са приели един от най-демократичните основни закони в Европа. Така че заповядайте“, каза още Караянчева. \r\nПредседателят на парламента разказа, че има дневници, в които са се описвали заседанията. „Тогава е нямало стенографи, затова на другия ден те са се редактирали, защото народните представители много са държали всяка една от техните думи по време на дебат да бъде отразена. Имало е доста остри думи, които са се казвали и на другия ден, когато се прави редакцията на протоколите, тези думи са били премахвани. Приемал се е редактираният дневник преди заседанието на събранието“, каза още Караянчева. По думите ѝ дебатите са били цветущи. „Няма как да не споменем Петко Каравелов, Тодор Икономов, Петко Славейков. Все създателите на съвременна България“, допълни Караянчева. Тя обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там.  \r\nДеница КИТАНОВА", "date": "2019.02.10", "title": "Председателят на парламента Цвета Караянчева: Хубаво е българите да знаят, че преди 140 г. нашите предци са приели един от най-демократичните закони в Европа"}
{"url": "http://www.focus-news.net/news/2019/02/10/2621842/ivitsa-dachich-prenachertavaneto-na-granitsite-e-uslovie-za-trayno-stabilni-otnosheniya-mezhdu-sarbi-i-albantsi.html", "text": "Сръбският външен министър Ивица Дачич заяви, че преначертаването на границите  на Косово  е една от предпоставките за трайно стабилни отношения между сърбите и албанците, но добави, че това не е магическа пръчка, \"нито е цялостно решение\", цитира думите му македонското издание  „Локално“  пред неделното издание на сръбския вестник „Блиц“ \r\nТой заяви, че сърбите в Косово трябва да имат дългосрочни гаранции за сигурност и просперитет, да се ползват се пълни граждански и политически права, които той оцени като \"недостатъчни от много време\". \r\n„Нашето историческо и културно наследство трябва да бъде максимално защитено, а държавната собственост и имуществото на нашите граждани трябва да бъдат върнати, навсякъде, където са узурпирани. Трябва да постигнем споразумение с албанците и да получим гаранции от великите сили в света, \"каза Дачич.  Юлиян Марков", "date": "2019.02.10", "title": "Ивица Дачич: Преначертаването на границите е условие за трайно стабилни отношения между Сърби и албанци"}
{"url": "http://www.focus-news.net/news/2019/02/10/2621845/georgi-apostolov-33-ot-tsirkulirashtoto-v-internet-sadarzhanie-sas-seksualna-eksploatatsiya-na-detsa-vsashtnost-e-proizvodstvo-na-samite-tyah.html", "text": "Едно изследване, направено в края на миналата година от „Интерпол\" и Международната организация за борба със сексуална експлоатация на деца ЕКПАТ установи, че от 33% от циркулиращото в интернет съдържание със сексуална експлоатация на деца всъщност е производство на самите деца. Това каза в интервю за  Агенция „Фокус“  координаторът в Националния център на безопасен интернет Георги Апостолов.  „Във възрастта между 11-15 се проявява най-силно така наречената ранна сексуализация. Поради това, че интернет е общо над 70%  съдържание, което е еротично и сексуализирано, у децата остава едно впечатление, че това са неща, които са нормални. С приближаването на пубертета те започват да проявяват своя интерес и любопитство към половото съзряване чрез създаване на неподходящо съдържание. Това са полуголи, голи селфита, видеоклипове, които без да се замислят качват в интернет или споделят със свои връстници“, обясни той. „След като ние сме дали на детето на 4-5 години таблет или телефон,  а не сме говорили с него, той или тя ще попадне на такова съдържание, а това ще стане доста бързо, в първия момент води до шок и травма.  Детето усеща, че тук нещо не е наред и не е склонно да сподели с родителя, запазва го за себе си. После му става любопитно и интересно и така постепенно се стига до това ранно сексуализиране, което уврежда както психически и емоционално, може да доведе до рискови сексуални практики, които и физически да нанасят поражения върху едно дете, което не е съзряло, за да се занимава с подобна дейност“, каза още Апостолов.  \r\nТеодора ПАТРОНОВА Пълния текст на интервюто четете по-късно в „Мнение“.", "date": "2019.02.10", "title": "Георги Апостолов: 33% от циркулиращото в интернет съдържание със сексуална експлоатация на деца всъщност е производство на самите тях"}
{"url": "http://www.focus-news.net/news/2019/02/10/2621830/nikolay-gaydov-obshtinsko-pchelarsko-sdruzhenie-akatsiya-1899-plovdiv-pchelarite-ot-oblastta-shte-otbelezhat-svoya-profesionalen-praznik-s-vodosvet-i-lektsiya-za-polzata-ot-pchelnite-produkti.html", "text": "Пчеларите от Пловдивска област ще отбележат своя професионален празник в днешния ден, в който Православната църква почита паметта на свети Харалампий. Това каза за  Радио „Фокус“ – Пловдив  Николай Гайдов, председател на Общинско пчеларско сдружение „Акация 1899″ - Пловдив. По думите му честването на Деня на пчеларя ще се проведе от 10.30 часа в Дома на науката и техниката в Пловдив. Там ще бъде извършен водосвет. Предвидено е и кратко приветствие от хор „Родопско ехо“. Ще бъде проведена и лекция на тема „Ползата от пчелните продукти и начини за тяхната консумация“. Лектор ще бъде апитерапевтът д-р Пламен Енчев. \r\nСпоред народните представи св. Харалампий е господар на болестите, главно на чумата. Той се приема и като покровител на пчеларите. Затова на този ден хората донасят мед в храмовете, който се благославя и освещава. Осветеният мед се пази през цялата година за лек против шарка, обриви и други болести. \r\nТони МИХАЙЛОВ", "date": "2019.02.10", "title": "Николай Гайдов, Общинско пчеларско сдружение „Акация 1899″ - Пловдив: Пчеларите от областта ще отбележат своя професионален празник с водосвет и лекция за ползата от пчелните продукти"}
{"url": "http://www.focus-news.net/news/2019/02/10/2621833/inzh-mihail-mihaylov-pchelar-ima-izvesten-podem-v-podpomaganeto-na-pchelarite-ot-darzhavata.html", "text": "Пчеларите имаме известен подем в подпомагането от страна на държавата и в организационно отношение. Това каза председателят на Обединен български пчеларски съюз инж. Михаил Михайлов в интервю за  Агенция „Фокус“  по повод Деня на пчеларя. „След като направихме един национален протест на 10 декември в края на миналата година, сега има известно раздвижване. Създаде се експертно-консултативен съвет от шестте икономически региони. Активно участвайки, съвместно с представители на министерството и други структури, се надяваме да решаваме проблемите в пчеларството“, коментира инж. Михайлов. Той обърна внимание, че 2018 г. не е била никак добра по отношение на добивите за пчелен мед. „Констатира се намаляване на единица продукция от пчелно семейство. Даже за предходната година от 19 кг спадът е на 14 кг от кошер“, посочи Михаил Михайлов. „По отношение на природните условия се надяваме тази година да бъде по-добра от миналата година. Да бъде по-продуктивна и по-медоносна“, каза още инж. Михайлов. \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Инж. Михаил Михайлов, пчелар: Има известен подем в подпомагането на пчеларите от държавата"}
{"url": "http://www.focus-news.net/news/2019/02/10/2621847/the-economic-timesindiya-poveche-ot-100-dushi-sa-pochinali-ot-konsumatsiya-na-nekachestven-alkohol-v-indiya.html", "text": "Най-малко 104 души са починали в щатите  Утар Прадеш и Утаракханд в северна Индия, след като са употребили некачествен алкохол през последните три дни, пише индийското англоезично издание  The Economic Times . \r\nВ неделя полицията е задържа 215 души по подозрение в производството и продажбата на алкохол с ниско качество. \r\nСпоред вестника властите на тези два щата са започнали мащабна операция за търсене на незаконно произведен алкохол. Полицията вече е конфискувала повече от 9.2 хиляди литра фалшив алкохол в Утар Прадеш и повече от хиляда литра в Утаракханд. \r\nКакто по-рано съобщи вестник  The Times of India, жителите на няколко съседни села от окръг Харидвар, щата Утаракханд и област Сахаранпур, щат Утар Прадеш са се събрали  вечерта на 7 февруари за помен в село Балапур, където са консумирали фалшив алкохол. \r\nСкоро след това много от участниците са се почуствали  зле и са започнали да губят съзнание. Сода каустик, електролит от батерии и други вредни химически примеси са открити в алкохола, който са пили присъстващите на помена.  Юлиян Марков", "date": "2019.02.10", "title": "Тhe Economic Times(Индия): Повече от 100 души са починали от консумация на некачествен алкохол в Индия"}
{"url": "http://www.focus-news.net/news/2019/02/10/2621841/balgarskata-petrolna-i-gazova-asotsiatsiya-chlenovete-na-asotsiatsiyata-napalno-podkrepyat-usiliyata-na-pravitelstvoto-za-borba-s-nelegalnite-praktiki-i-siviya-sektor-v-bransha.html", "text": "По повод на въвеждането на системата за противодействие на контрабандата на горива в страната, членовете на Българската петролна и газова асоциация (БПГА) заявяват, че напълно подкрепят усилията на правителството за борба с нелегалните практики и сивия сектор в бранша. Това се казва в декларация на Българската петролна и газова асоциация във връзка с мерките на правителството за борба с контрабандата на горива, изпратена от пресцентъра на  асоциацията . \"Пожелаваме успех на държавните контролни органи и очакваме резултатите от работата на системата да бъдат обявявани при пълна прозрачност. Още веднъж подчертаваме, че легалните оператори в сектора винаги са били за спазването на буквата на закона и за чиста пазарна среда\", се казва още в декларацията. \r\nБПГА приветства категорично заявената от правителството политическата воля за изсветляване на един структуроопределящ за българската икономика сектор. Според асоциацията за първи път се полагат решителни усилия за справяне с контрабандния внос на горива в България, което е в интерес на всички български данъкоплатци. От организацията в същото време смятат, че това е само първата крачка в правилната посока като съществена част от работата тепърва предстои и, за да имат мерките срещу сивата икономика в сектора на течните горива пълен ефект, е необходимо да се осъществява цялостен контрол върху целия път на горивото – от входа на държавата до колонките на бензиностанциите. От БПГА уточняват, че наблюдението трябва да обхване всички бази, рафинериите и данъчните складове на територията на страната, както и да се осъществи връзка с Българската акцизна централизирана информационна система (БАЦИС) и системата на Националната агенция за приходите. \"Само тогава можем да отчетем добър резултат както за българската хазна, така и за конкурентната среда в страната\", заявяват от асоциацията. \r\nЧленовете на Българската петролна и газова асоциация още веднъж заявяват пълната си подкрепа за всички действия на държавата, които имат за цел пресичане на нелегалната търговия с горива. Асоциацията изявява готовност да съдейства по всякакъв начин на тези усилия.", "date": "2019.02.10", "title": "Българската петролна и газова асоциация: Членовете на асоциацията напълно подкрепят усилията на правителството за борба с нелегалните практики и сивия сектор в бранша"}
{"url": "http://www.focus-news.net/news/2019/02/10/2621849/prezidentat-rumen-radev-pozdravi-legendarnata-balgarska-aktrisa-tatyana-lolova-za-rozhdeniya-y-den.html", "text": "Президентът Румен Радев изпрати поздравителен адрес на Татяна Лолова по случай рождения ден на легендарната ни актриса. Това съобщиха от  прессекретариата на държавния глава . „Неподражаемият Ви талант облагородява с присъствието си сцената, екрана и душите на всички Ваши съвременници“, посочва държавният глава в писмото до Татяна Лолова.  \r\nПрезидентът отбелязва, че изключителната роля на актрисата в българския културен и обществен живот е да възвръща и разпалва вярата ни. „Ценност и необходимост за всички нас са Вашите незаменими послания, присъствие и пример!“, посочва още президентът Радев в поздравителния адрес до Татяна Лолова.", "date": "2019.02.10", "title": "Президентът Румен Радев поздрави легендарната българска актриса Татяна Лолова за рождения й ден"}
{"url": "http://www.focus-news.net/news/2019/02/10/2621844/tass-kyurdite-provezhdat-voenna-operatsiya-sreshtu-poslednite-pozitsii-na-islyamska-darzhava-v-siriya.html", "text": "Кюрдите провеждат военна операция срещу последните позиции на „Ислямска държава\" в Сирия, предава  TACC .  \r\nСъставените основно от кюрдски бойци  \"Сили на Демократична Сирия\" (СДС) обстрелват последните два поста на терористи на източния бряг на река Ефрат в провинция Дейр ез-Зор. Това съобщи в неделя телевизионния канал „Ал-Хадат“. Според информацията артилерийската атака е започнала, след като последните групи цивилни напуснаха района на Багоз по хуманитарния коридор. Общо през последните няколко дни 20 хиляди души бяха евакуирани от този район по хуманитарен коридор. \r\nТерористите от „Ислямска държава“ държат в ръцете си площ от 4 хиляди квадратни километра близо до границата с Ирак. Според командването на СДС там може да има от 400 до 600 бойци от „Ислямска държава“. \r\nПо-рано източници в сирийската опозиция съобщиха, че терористите са се съгласили да прекратят военните действия в замяна на достъп до сирийската пустиня. Въпреки това, СДС не потвърди тази информация. \r\nКакто съобщава телевизионният канал „Ал-Хадат“, останките от „Ислямска държава“ се опитват да проникнат в пустинята на границата с иракската провинция Анбар и да отидат в оазиса Ат-Танф. Международната коалиция, водена от Съединените щати, която подкрепя СДС, е разположила военни подкрепления и бронирани превозни средства в тази област. \r\nКюрдската агенция Firat представи в събота изявление от командването на СДС, което съобщи за предстоящата \"последна битка с „Ислямска държава“\" в рамките на операция \"Бурята Ал-Джазира\" (името на региона в Североизточна Сирия), която се провежда от 11 септември 2018 година. \r\nСпоред Сирийската обсерватория за правата на човека, в резултат на военни операции и въздушни удари на западната коалиция в провинция Дейр ез-Зор са убити над 1.1 хиляди терористи. Кюрдските сили са дали около 600 жертви. Около 380 цивилни, включително 130 деца, са станали жертви на въздушните удари на коалицията.  Юлиян Марков", "date": "2019.02.10", "title": "ТАСС: Кюрдите провеждат военна операция срещу последните позиции на „Ислямска държава\" в Сирия"}
{"url": "http://www.focus-news.net/news/2019/02/10/2621852/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница. Преминаването на моторни превозни средства се осъществява без забавяне. \r\nДеница ДИМИТРОВА", "date": "2019.02.10", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/10/2621851/predsedatelyat-na-parlamenta-tsveta-karayancheva-otvorenite-vrati-na-narodnoto-sabranie-priblizhavat-grazhdanite-do-polititsite.html", "text": "Отворените врати на Народното събрание приближават гражданите до политиците. Това каза председателят на 44-тото Народно събрание Цвета Караянчева в интервю за  Агенция „Фокус“  за Деня на отворени врати на институцията, за 140-ата годишнина от Учредителното събрание и приемането на Търновската конституция и доверието в парламента. „Работата на всеки народен представител е да бъде сред своите избиратели, както аз правя“, каза Караянчева и поясни, че след обяд тръгва за своя избирателен район Кърджали, където утре ще продължи приемната си. Председателят на парламента обърна внимание, че е важно българските граждани да познават институцията Народно събрание. „Да бъдат тук, да почувстват духа на парламентаризма“, допълни тя. Във връзка с атмосферата в Деня на отворени врати на парламента, Цвета Караянчева заяви: „Толкова много деца, толкова много млади хора, родители, баби. Това е прекрасно. Това показва отношение към институцията, към парламентаризма в България. Много се радвам, че точно днес 10 февруари е денят, в който е открито Учредителното събрание и тук има толкова много хора“. \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Председателят на парламента Цвета Караянчева: Отворените врати на Народното събрание приближават гражданите до политиците"}
{"url": "http://www.focus-news.net/news/2019/02/10/2621843/inzh-mihail-mihaylov-pchelar-dubliraneto-na-identifikatsiyata-na-pchelnite-semeystva-e-protiv-interesite-na-pchelarite.html", "text": "Дублирането на идентификацията на пчелните семейства е против интересите на пчеларите. Това каза председателят на Обединен български пчеларски съюз инж. Михаил Михайлов в интервю за  Агенция „Фокус“  по повод Деня на пчеларя. Той обърна внимание, че по настояване на пчеларите са отпуснати средства от МЗХГ на БАБХ, за да се заплати софтуер и да се изгради регистър. „Такъв регистър съществува. Идеята беше той да се обнови с нова софтуерна програма. Тук имаме противоречие главно с БАБХ“, посочи инж. Михайлов. По думите му става въпрос за нова идентификационна форма на пчелните семейства. „Т.е. с поставяне на табели, така наречените ушни марки. Това е една допълнителна идентификация“, коментира пчеларят и обясни, че към момента кошерите са идентифицирани със съществуващите идентификационни номера на пчелините като животновъдни обекти. „Оттам нататък не е необходимо да се дублира такава идентификация“, каза инж. Михайлов. Той призова да се обнови регистърът, но да не се налагат и да се вменяват като задължение закупуването на жълти табелки за пчелните семейства.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Инж. Михаил Михайлов, пчелар: Дублирането на идентификацията на пчелните семейства е против интересите на пчеларите"}
{"url": "http://www.focus-news.net/news/2019/02/10/2621856/georgi-apostolov-natsionalen-tsentar-za-bezopasen-internet-roditelyat-dnes-tryabva-da-bade-i-digitalen.html", "text": "Родителят днес трябва да бъде и дигитален. Това каза в интервю за  Агенция „Фокус“  координаторът в Националния център на безопасен интернет Георги Апостолов.  „За последните шест години има изместване на възрастта с три години надолу на първо влизане в интернет и към 7-годишна възраст вече 50% от децата в България са потребители на интернет. Това от своя страна възлага доста по-сериозни отговорности върху семейството, родителите. Вече не можем да бъдем родители, които се грижат единствено за прехраната, облеклото, за другия тип забавление на децата“, обясни той. „Независимо колко е умел и активен потребител на технологиите, дигиталният родител е този, който винаги говори с детето си за неговите преживявания и неговия опит в интернет. Детето с удоволствие ще покаже на родителя какво му е било интересно, кое как се прави и това отваря канал за общуване и комуникация и утре, когато детето попадне на нещо, което го смущава, нещо, което го натъжава или го шокира, то ще бъде по-склонно да сподели с родителя.  Това е основен модел, начин за предотвратяване на по-тежки поражения и рискове“, допълни Апостолов.   \r\nТеодора ПАТРОНОВА Пълния текст на интервюто четете по-късно в „Мнение“.", "date": "2019.02.10", "title": "Георги Апостолов, Национален център за безопасен интернет: Родителят днес трябва да бъде и дигитален"}
{"url": "http://www.focus-news.net/news/2019/02/10/2621846/plovdiv-tsarkvata-sv-haralampiy-v-grada-otbelyazva-hramoviya-si-praznik.html", "text": "Църквата „Св. Харалампий“ в Пловдив отбелязва храмовия си празник, предаде репортер на  Радио „Фокус“ – Пловдив . Данните на Пловдивската света митрополия сочат, че храм, посветен на св. свещеномъченик Харалампий има още в началото 19-ти век в пловдивския квартал „Мараша“. През 1874 година той е изцяло обновен с щедрите дарения на членове от прочутия тогава в града кафтанджийски еснаф. Тази дата може да се види и сега, тъй като е издялана на мраморна плоча, поставена над главния вход от западната страна на храма.  \r\nСтроежът е изпълнен от брациговски майстори. Типичната трикорабна псевдобазилика е разделена от два реда по четири дървени колони, свързани с полукръгли арки, стъпили върху оригинални капители с форма на лалета. Размерите на храма не са големи – 20 на 12 метра, но въздействието на архитектурата му е внушителна заради извисения на 14 метра осмостенен купол, изграден върху свода на средния кораб. До това време купол в Пловдив има единствено митрополитската църква „Св. Марина“. Подът е настлан с мраморни плочи. Олтарът е украсен с резбован иконостас от втората половина на 18-ти век. В него са вградени царски двери от края на 17-ти век. Предполага се, че резбата с по-късната датировка е дело на забележителния майстор, изработил иконостаса на параклиса „Св. Въведение Богородично“. Резбата е плитка, с ажурна украса и майсторски изпълнена орнаментика. Иконите са разположени в три хоризонтални реда. Под големите изображения от царския ред има пана с рисувани живописни пейзажи. Храмовата икона, посветена на св. Харалампий, е дело на големия възрожденски живописец Станислав Доспевски. Иконите „Св. Троица“ и „Св. Благовещение“ са рисувани от зограф Стефан Андонов – Пазарджичанин.  \r\nСкоро след Освобождението, през 1878 година, друг известен местен зограф Атанас Гюдженов, баща на големия живописец проф. Димитър Гюдженов, поема работата по изписване на черквата. Вероятно поради недостатъчно средства той успял да покрие със стенописи само купола, средния кораб и източната олтарна стена с апсидата. Интериорът на храма „Св. Харалампий“ е бил обогатен с красиво резбовани владишки трон и амвон. На два проскинитария са поставени иконите „Св. апостол Тома и праведни Ной“, рисувана през 1833 година от Никола Одринчанин и „Св. Харалампий“ от началото на 19 век. \r\nОсвен култов паметник, църквата „Св. Харалампий“ е историческа светиня, свързана с последната фаза от борбата за самостоятелна българска църква. \r\nТони МИХАЙЛОВ", "date": "2019.02.10", "title": "Пловдив: Църквата „Св. Харалампий“ в града отбелязва храмовия си празник"}
{"url": "http://www.focus-news.net/news/2019/02/10/2621858/liderat-na-ataka-volen-siderov-predlaga-dopalnenie-kam-dogovora-za-priyatelstvo-s-makedoniya-koeto-da-ne-dopuska-eventualni-posegatelstva-kam-istoriyata.html", "text": "Лидерът на ПП \"Атака\" и председател на парламентарната група на \"Обединени патриоти\" Волен Сидеров ще предложи за обсъждане в Съвета на коалицията Анекс към Чл. 11 от сега действащия Договор за приятелство и добросъседство с Македония, който да не допуска посегателства към българската история и с който  Агенция \"Фокус\"  разполага. \r\nКато причина за това предложение лидерът на \"Атака\" изтъква опасенията, които съществуват в българското общество от всякакви опити за присвояване и пренаписване на определени нейни периоди, като се започне от Първата българска държава (681-1018) и се стигне до национално-освободителните борби и войните за национално освобождение и обединение от началото на миналото столетие. \r\nТези подозрения се засилиха след подписването на Преспанския договор между Гърция и Македония на 17 юни 2018 г. и от последвалото му ратифициране в двата парламента, които на практика сложиха край на антиквизацията на македонската история. \r\nВ резултат на този договор новата Република Северна Македония на практика се задължава да се откаже от претенциите за античния си произход, както и да внася задължително уточнение при всяко евентуално използване на антични личности, персонажи и събития, че те принадлежат на елинистичната култура.  Това изискване трябва да се приложи с пълна сила и към всички владетели от династиите на Аргеадите и Антипатридите, управлявали Древна Македония, на които през последните години в Скопие бяха изградени монументални паметници и бяха наименовани летища, магистрали, булеварди и улици. \r\nВ този смисъл, за да не се допусне злоупотреба с българската история, особено в частта и с делото на Светите български първоучители Кирили и Методий и техните ученици Климент, Наум, Горазд, Ангеларий и Сава, както и на българските владетели от династията на Комитопулите - Самуил, Гаврил Радомир, Иван Владислав и Алусиан, както и с дейците на църковната, книжовната и национално-освободителната борби, са предвидени редица защитни мерки, които ще бъдат представени пред Съвета на коалицията. \r\nПредложението на лидера на \"Атака\" предвижда допълнение на Чл. 11 от договора. Към към момента този Член гласи, че   \"нито една от договарящите се страни (бел. ред. България и Македония) няма да предприема, подтиква и поддържа действия, насочени срещу другата държава, които имат неприятелски характер. Нито една от договарящите се страни няма да допуска нейната територия да бъде използвана срещу другата от организации и групи, които имат за цел извършването на подривни, сепаратистки и застрашаващи спокойствието и сигурността на другата Договяраща се страна действия.  \r\nДвете договарящи се страни нямат и не трябва да предявяват териториални претенции една спрямо друга. Всяка от договяращите се страни има право да защитава правата и интересите на своите граждани, на територията на другата страна, в съответствие с международното право.  \r\nРепублика Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута  и правата на лица, които не са граждани на Република Македония. Двете договарящи се страни ще предприемат ефикасни  мерки за предотвратяване на недобронамерена  пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения\".  \r\nПредложението на Волен Сидеров  допълва този Член от Договора със следното:  \"двете договарящи се страни ще се въздържат от всякакви спекулации и опити за обсебване и присвояване на историчесики събития или личности, които са определени като общи за двете договарящи се страни.  Всяка от двете договарящи се страни ще се въздържа от всякакви спекулации и опити за обсебване и присвояване на исторически събития или личности, които са определени като принадлежащи единствено и само към историята на едната от двете договарящи се страни. \r\nСидеров предлага историческите събития и личности да се обявяват за общи с решенията на Съвместна междуправителствена комисия, съпредседателствана от външните министри на двете страни по предложение на Съвместната Мултидисциплинарна експертна комисия.  \r\nЛидерът на „Атака“ предлага още:  \"до обявяването на дадени исторически събития или личности за общи  Република Македония ще се въздържа от всякакви спекулации и всякакви опити за обсебване и присвояване на следните исторически събития и/или личности…\" Тук в предложението на Сидеров са изброени владетелите на Първата българска империя от Крумовата династия и от династията на Комитопулите от хан Крум до цар Иван Владислав включително, особено по отношение на владетелите, управлявали със столица на империята Охрид. Лидерът на „Атака“ предлага Македония да се въздържа и от посегателство към всички исторически личности, свързани с националноосвободителната борба и борбата за обединение на българския народ в единна държава, обхващаща териториалните предели на Българската Екзархия, така както последните са били определени от Фермана на султан Абдул Азис от 28 февруари 1870 г.  \r\nСъгласно предложения вариант на анекс към договора Македония ще трябва да се въздържи и по отношение на всички исторически събития, свързани пряко или непряко с гореизброените личности.  \r\nВ текста се дефинират понятията  обсебване и присвояване : определянето на обявените за общи исторически събития или личности за изцяло и единствено македонски или изцяло и единствено български. Изготвеният проект дава определение и на понятието  спекулация :  \"всякакви опити исторически събития и/или личности да бъдат представяни по начин, който не съответства на известното за тях от обективни, автентични и доказани исторически извори, съобразно докладите на комисията по Чл. 8, параграф 2\" (бел. ред.  Съвместната Мултидисциплинарна експертна комисия).  \r\nСъгласно текста:  ще се смята, че една от договарящите се страни е в нарушение на настоящия Член, когато спекулациите и/или опитите за присвояване на обсебване на исторически събития и/или личности са извършени от нейния държавен глава, от ръководителя на правителството й, от лице от състава на правителството, както и от всякакви други високопоставени лица, част от органи на държавното управление, предвидени в Конституциите на двете договарящи се страни. Нарушението на настоящия Член ще се смята за несъществено за целите, предвидени от настоящия договор, ако договарящата се страна, в разумен срок не по-дълъг от един месец, вземе адекватни мерки спрямо конкретния нарушител...и поднесе на другата договаряща се страна съответните извинения\" Агенция \"Фокус\"  припомня: Договорът  за приятелство, добросъседство и сътрудничество бе подписан на 1 август 2017 г. в Скопие от българския министър-председател Бойко Борисов и от председателя на правителството на Македония Зоран Заев. Преговорите по спогодбата бяха инициирани от България през 2008 г.   Принос в добросъседските отношения имаха общите честванията на Илинденско-Преображенското въстание, които бяха отбелязани съвместно от премиера на България Бойко Борисов и на Македония Зоран Заев през 2017 и 2018 г.  \r\nОсвен въстанието от 1903 г. двете държави отбелязаха заедно за първи път 24 май – Денят на славянската писменост и култура и светите братя  Кирил и Методий в Рим, както и рождението на Гоце Делчев.  \r\nДеница КИТАНОВА", "date": "2019.02.10", "title": "Лидерът на \"Атака\" Волен Сидеров предлага допълнение към Договора за приятелство с Македония, което да не допуска евентуални посегателства към историята"}
{"url": "http://www.focus-news.net/news/2019/02/10/2621859/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“ , издание на  Радио „Фокус“ , всяка седмица ви представяме личности, борили се за освобождението, културното и духовното въздигане на Северозапада.  \r\n2019-та е юбилейна година за парламентаризма в българската държава. Навършват се 140 години от полагането на неговите основи. Това става на 10 февруари 1879 година в Търново, където е свикано първото Народно събрание на България след Освобождението на страната - Учредителното събрание. То заседава в построената от Колю Фичето сграда на турския конак в Търново. Учредителното събрание е свикано от императорския комисар княз Александър Дондуков. Днес ще говорим за депутатите от Видин в Учредителното събрание и за една емблематична фигура от Северозапада – дядо Цеко Петков - Войводата. \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и за развитието му. За земеделския отрасъл във Видинския край, за хората, които се занимават с него, разказва Александър Александров, председател на Видинския съюз на зърнопроизводителите.  Предаването   се излъчва всяка неделя, от 13.00 до 14.00 часа. Водещ е Анна Лозанова.", "date": "2019.02.10", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/02/10/2621857/predsedatelyat-na-parlamenta-tsveta-karayancheva-nadyavam-se-da-se-povishi-doverieto-v-parlamenta-s-chestvaniyata-po-povod-140-godini-ot-uchreditelnoto-sabranie.html", "text": "Надявам се да се повиши доверието в парламента с честванията по повод 140 години от Учредителното събрание. Това каза председателят на 44-тото Народно събрание Цвета Караянчева в интервю за  Агенция „Фокус“  за Деня на отворени врати на институцията, за 140-ата годишнина от Учредителното събрание и приемането на Търновската конституция и доверието в парламента. Караянчева отбеляза, че целта на събитията е да покажат, че парламентаризмът живее, че учредителите не са забравени и че има какво да се надгражда. По думите ѝ невинаги духът на учредителите витае сред народните представители особено когато са в динамична атмосфера. „Сградата и начинът, по който се отнасяме към миналото, е важно да остане за нашите наследници“, каза Караянчева.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.10", "title": "Председателят на парламента Цвета Караянчева: Надявам се да се повиши доверието в парламента с честванията по повод 140 години от Учредителното събрание"}
{"url": "http://www.focus-news.net/news/2019/02/10/2621862/sport.html", "text": "Цветан Соколов и неговият Кучине Лубе (Чивитанова) се класираха за трета поредна година на финал за Купата на Италия. Българинът и компания надделяха трудно над Итас (Тренто) с 3:2 (20, -21, 19, -15, 10) във втория полуфинал от финалната четворка, игран пред близо 9000 зрители в зала „Унипол Арена“ в Болоня. Соколов изигра поредния си голям мач и бе най-полезен за своите с 18 точки.  \r\nСега Лубе има възможност да търси реванш за изгубения финал миналата година от Сър Сейфти Конад (Перуджа), който победи Модена с 3:0 гейма в другия полуфинал. През 2018-а Лубе падна на финала за Купата с 1:3.", "date": "2019.02.10", "title": "Спорт: Соколов и Лубе отново на финал за Купата на Италия"}
{"url": "http://www.focus-news.net/news/2019/02/10/2621854/todorka-nedeva-regionalen-istoricheski-muzey-veliko-tarnovo-zasedaniyata-na-uchreditelnoto-sabranie-ot-1879-g-sa-svarzani-s-mnogo-lyubopitni-sabitiya-kato-parvoto-modno-revyu-v-balgariya.html", "text": "Заседанията на Учредителното събрание, което се провежда в Търново от 10 февруари до 16 април 1879 година, са свързани, освен с изковаването на основния закон на страната, и с много любопитни събития. Едно от тях е организирането на първото по рода си модно ревю в България, каза за  Радио „Фокус“ – Велико Търново  Тодорка Недева, уредник в Регионален исторически музей – Велико Търново. Тя уточни, че събитието е известно като изложба на моди и събира възхищението и адмирациите не само на жителите на Велико Търново, но и на присъстващия в града политически елит от всички български краища, на чуждестранните дипломати, кореспонденти и фотографи.  \r\n„То било организирано от предприемчивата русенка Евдокия Антонова. Когато прочутият в Букурещ Театър „Виктория“ разпродава старите си сценични костюми, находчивата дама ги купува и натоварва на кораб в Гюргево, откъдето добре опакованите „труфила” пристигат на пристанището в родния й град. Оценявайки възможността, която предлага столицата на оцелелите, Евдокия Антонова наела каруци и докарала „модите” именно във Велико Търново. Пред смаяните погледи на старостоличани и техните високи гости представя пищните одежди“, допълни Тодорка Недева.  \r\nТя уточни, че това се смята за първото ревю в България, което запознало предшествениците ни с костюми от различни епохи. „Гиздилата” били експонирани върху манекени - стойки, тъй като моралът все още не допускал демонстрирането на живо. За информация на любопитните върху всяка дреха бил поставен етикет от рода на: „Модна рокля на испанска баронеса”, „Модна рокля на английската кралица Виктория”, „Лятна дворцова дреха на краля слънце Людовик ХIV“ и т. н. Входът за посетители бил един златен франк. \r\nЛуиза ТРАНЧЕВА", "date": "2019.02.10", "title": "Тодорка Недева, Регионален исторически музей – Велико Търново: Заседанията на Учредителното събрание от 1879 г. са свързани с много любопитни събития, като първото модно ревю в България"}
{"url": "http://www.focus-news.net/news/2019/02/10/2621860/vitsepremierat-mariyana-nikolova-shte-bade-na-ofitsialno-poseshtenie-v-ungariya-na-11-i-12-fevruari.html", "text": "Заместник министър-председателят по икономическата и демографската политика Марияна Николова ще бъде на официално посещение в Унгария на 11 и 12 февруари. Това съобщиха от  правителствената информационна служба . \r\nБългарският вицепремиер ще се срещне с заместник министър-председателя на Унгария Жолт Шемйен. Визитата има важно значение за поддържане на интензивния политически диалог по широк спектър от двустранни въпроси и теми от европейския и международния дневен ред. \r\nВ Будапеща вицепремиерът Николова ще проведе серия от разговори с унгарския държавен секретар по въпросите за семейството и младежта Каталин Новак, с министъра на човешките ресурси Миклош Кашлер, с държавния секретар по социалните въпроси и социалната интеграция Атила Фюльоп както и с министъра на външните работи на Унгария Петер Сиярто.  \r\nПо време на разговорите ще бъдат обсъдени двустранните отношения и конструктивното взаимодействие в различни области с акцент върху демографската политика, политиките за закрила на децата и интеграцията на хора с увреждания на трудовия пазар. \r\nЗаместник министър-председателят Марияна Николова ще посети унгарския Парламент, където ще има разговори с държавния секретар Миклош Шолтес, председателя на групата за българо-унгарско приятелство гМоника Дунай и говорителя на българската общност в унгарския парламент Симеон Варга.   \r\nВ рамките на посещението вицепремиерът ще се срещне с представители на българската общност начело с Дончо Русев, председател на Българското републиканско самоуправление.", "date": "2019.02.10", "title": "Вицепремиерът Марияна Николова ще бъде на официално посещение в Унгария на 11 и 12 февруари"}
{"url": "http://www.focus-news.net/news/2019/02/10/2621853/tihomir-stoitsov-branshovi-sayuz-pchela-kyustendil-grizhite-za-pchelnite-semeystva-sa-mnogo-no-kato-tsyalo-nay-vazhno-e-zapazvane-na-semeystvata-zdravi-i-rabotosposobni.html", "text": "Грижите за пчелните семейства са много, но като цяло най-важно е запазване на семействата здрави и работоспособни. Това каза за  Радио „Фокус“ – Пирин  Тихомир Стоицов, председател на Браншови съюз „Пчела” – Кюстендил. „Важно е и осигуряването им с достатъчно хранителни запаси, за да изкарат тежкият зимен период, както и подновяване на инвентара. Проблемите са много, като тук можем да добавим и застаряването на пчеларите. Голяма част от колегите са в пенсионна и доста сериозна възраст“, посочи Стоицов. По думите му хората, които работят по програми, запазват броя на пчелите си, а загубите от зимата те възстановяват през пролетта. „След това, тъй като не успяват да се развият достатъчно силно за зимата, отново ги губят и затова, според статистика - не, но реално намаляват пчелните семейства, особено продуктивните“, заяви Тихомир Стоицов. \r\nЛора КАЛЧЕВА", "date": "2019.02.10", "title": "Тихомир Стоицов, Браншови съюз „Пчела” – Кюстендил: Грижите за пчелните семейства са много, но като цяло най-важно е запазване на семействата здрави и работоспособни"}
{"url": "http://www.focus-news.net/news/2019/02/10/2621861/kathimerini-aleksandar-veliki-falshivite-novini-i-krayat-na-antichnata-atinska-demokratsiya.html", "text": "Хелън Абаджи е гръцки психолог и пенсиониран служител на Световната банка. Това есе представя възгледите на автора. Агенция „Фокус“ представя материала без редакторска намеса. \r\nНа 25 януари 2019 г. гръцкият парламент строго одобри Додовора от Преспа,  с който установи по-тесни връзки с Бившата югославска република Македония (БЮРМ), сега Северна Македония. Изборите бяха предшествани и последвани от многобройни демонстрации на площад Синтагма, където ораторите агитираха множеството с яростта на националистическия плам. \r\nПодобни демонстрации се проведоха в 323-322 г. пр.н.е не далеч от мястото на днешния гръцки парламент. По-специално за идеалистите за Древна Македония тази неясна история предлага някои важни уроци. \r\nФилип II, военачалник на ниво Тръмп, завладява Атина през 338 г. пр. н.е. Когато Александър починал през 323 г. пр.н.е., атинският парламент решил да експулсира македонския гарнизон. Благоразумните хора съветвали против тази стъпка. След 100 години войни срещу други гръцки държави атиняните не разполагали  нито с населението, нито с ресурсите, които са необходими за подобен дързък ход. Скоро Антипатър, генералът на Александър, пристигнал и в крайна сметка победил атиняните в Ламия през 322 г. Условието му за разрешаване на атинското самоуправление било разпадането на демокрацията. Оттогава гражданите, които имаха най-много злато, щяха да определят правилата. Няма повече рискове от индивидуални гласове, които да определят резултатите непредсказуемо. Демостен се самоуби. \r\nПоследният акт бе запечатан с ярък пример за дезинформация. Оратор на име Стратокс излъга атиняните за изхода от битката Ламия. Бяха спечелили! Когато се сблъскваше с истината, Стратокъл казал, според Плутарх: „Беше ли ви лошо, че имахте два дни тържества?“ \r\nТака атинската демокрация падна в пламъка на фалшиви новини и комплименти на Александър Велики. Гръцките градове няма да видят демокрацията отново за около 2 200 години. \r\nТази история прави аналогия с демонстрантите от 2019 г., които обявиха, че древното име не се продава, независимо от икономическите ползи за Гърция. Как би могло образованото население да бъде насочено единствено към конкретен период от древната история и да изключи мислите за бъдещето? \r\nПроцесът е внимателно организиран. Някои страни имат политика да използват психологически изследвания, за да манипулират мненията на гражданите. Те купуват достъп до Facebook и други профили и фино настройват съобщенията към личните пристрастия. След това те могат да покажат на потребителите неясно притеснителни или изкривени новини, като Зоран Заев, който заявява, че гърците трябва да научат “македонски”. Постепенно те звучат правдоподобно. Хората са склонни да четат новини, които подсилват техните убеждения, така че те могат да се превърнат в теории за конспирация. \r\nРусия възстановява бившия Съветски съюз и подтиква страните от Източна Европа да гласуват за олигарси, които потискат свободната преса и правата на човека. Очакваше се БЮРМ да последва примера, но правителството иска да се присъедини към Европейския съюз. Удобен начин да се спре това е използването на психологически изследвания и разбуждане на населението на двете страни срещу промяната на името и един срещу друг. Вестници като The Guardian и The New York Times са документирали стратегиите. \r\nКампанията за дезинформация в Гърция сръчно съчетава убежденията за превъзходството на гръцката цивилизация с комунистическия конфликт от Югославия през 40-те години. Хората се притесняват за безопасността на домовете си в Солун, като се има предвид предстоящото славянско нашествие. Най-важното е, че хората са принудени да страдат емоционално. Те оплакват загубата на изключителността на името, макар че в продължение на 23 века „Македония“ е била по-голяма от тази от 330-те години преди Христа. \r\nНационалистическият плам, наложен от фалшивите тактики, може да тласка гражданите към десните убеждения. Непопулярните решения на избраните правителства подобряват статута на националистическите партии, които обещават да възстановят ранената национална гордост. Изследванията показват, че мъжете, които се чувстват силни, подкрепят демокрацията по-малко, а хората изглеждат генетично предразположени да гледат към силни мъже като Доналд Тръмп или Александър Велики. Демокрацията с един човек - един глас е нестабилна и рядко се появява в историята. Демократичните процеси са сложни, непредсказуеми и подлежат на манипулация от влиятелни хора. По-лесно е да имаш управляваща класа олигарси, да потискаш несъгласието и да провеждаш избори за „подпечатване“ на тази власт. От Полша до Венецуела много примери за демокрация се подкопават за няколко кратки месеца или години. Десните режими омаловажават Европейския съюз. \r\nИкономическата криза може да отблъсне Гърция от демокрацията. Чужденците купуват влиятелни компании, включително издателски медии, и обикновено не идват от демократични страни. Натискът от страна на Турция и оттеглянето на Америка на Доналд Тръмп от Европа благоприятстват завършването на този процес. Гърция ще трябва да се консултира с Русия и Турция, преди да вземе важни решения. Така през следващото десетилетие националистите биха могли да притеглят  Гърция към блок от държави, водени от диктатори и срещу ЕС. Демонстрантите против Договора от Преспа със сигурност се радват на размахване на знамена и аплодисменти, но след 10 години тези събития може да приличат на тържествата в Стратокъл. \r\nАко Гърция следва политиката на древните македонци, ще се появи ли скоро отново демокрацията? Демокрациите са крехки, но също и диктатурите; олигарсите започват войни, могат да умрат рано и техните субекти могат да станат много недоволни. Но напредъкът в науката за данните предполага друго. Правителствата и корпорациите вече могат да събират лични данни и да ги предават чрез алгоритми, които разумно предвиждат кой може да започне бунт. Революционерите на утрешния ден могат да бъдат заловени, преди дори да знаят, че имат будни мисли. В световен мащаб демокрацията може да се насочи към дълга и тъмна нощ. \r\nИ така, какво означава това за Договора от Преспа? Ако двете страни си сътрудничат ефективно, ЕС ще бъде засилен. От друга страна, дезинформаторите са свършили много добра работа, увеличавайки враждебността в двете страни. Политическата децентрализация може да бъде осуетена от граждани, които вярват, че това е техен патриотичен дълг. \r\nТака че Александър е зловещ символ в името на конфликта. Надяваме се, че презрението на македонските царе към демокрацията няма да надделее в региона.  Юлиян Марков", "date": "2019.02.10", "title": "Kathimerini: Александър Велики, фалшивите новини и краят на античната атинска демокрация"}
{"url": "http://www.focus-news.net/news/2019/02/10/2621864/pazardzhik-vodosnabditelnoto-druzhestvo-v-strelcha-shte-predprieme-masovi-proverki-za-ustanovyavane-krazhbi-na-piteyna-voda.html", "text": "Водоснабдителното дружество в Стрелча ще предприеме масови проверки за установяване на кражби на питейна вода, неотчитана от монтираните в имотите измервателни устройства. Това съобщиха от  дружеството . Проверките ще започнат от 1 март. При установяване на кражба, съобразно действащата нормативна уредба, ще бъдат уведомени органите на МВР, след което титулярите по партидите на имотите, в които е установено нерегламентираното водоползване, ще бъдат осъдени да заплатят в полза на държавата от 500 до 1000 лева. Освен това е предвидено спиране на  подаването на питейна вода към конкретния имот и начисляване санкция на титуляра в размер на потребление за една година назад, по 6 часа дневно при скорост на водата 1 м/сек (за водопроводно отклонение от 1/2 цол – 1051 м³, за 3/4цола - 2255 м³), плюс разходите по спиране на водоподаването. Възстановяване на  водоподаването към имота ще става след заплащане на всички задължения към дружеството.  \r\nГражданите трябва да направят проверка за наличие на незаконни водопроводни отклонения в имотите си и при установяване на такива писмено да информират дружеството. В този случай ще заплатят само разходите за премахване на незаконното водопроводно отклонение, а санкцията ще бъде неколкократно по-малка.", "date": "2019.02.10", "title": "Пазарджик: Водоснабдителното дружество в Стрелча ще предприеме масови проверки за установяване кражби на питейна вода"}
{"url": "http://www.focus-news.net/news/2019/02/10/2621868/tacc-politsiyata-e-zadarzhala-45-dushi-sled-protestite-na-zhaltite-zhiletki-v-parizh.html", "text": "Полицията е задържала 45 души в Париж в събота по време на 13-ия национален ден на протестите на „жълтите жилетки“. Това става ясно от информацията на правоохранителните органи, цитирани от френския телевизионен канал BFM и  TACC .  \r\nСпоред данните от арестуваните лица 42 души са били временно задържани в полицейските управления . Преди това се съобщаваше за 36 задържани. Протестите в Париж бяха придружени от сблъсъци с полицията. Общо 51,4 хиляди души взеха участие в демонстрациите във Франция, от които 4 000 в Париж. \r\nДвижението на \"жълтите жилетки\" възникна във Франция в средата на ноември в знак на протест срещу растящите цени и данъци. В бъдеще се оказва, че исканията на протестиращите са насочени срещу институциите на държавната власт, които те обвиняват за неефективното управление на страната и недостатъчните мерки за борба с бедността.  Юлиян Марков", "date": "2019.02.10", "title": "TACC: Полицията е задържала 45 души след протестите на „жълтите жилетки“ в Париж"}
{"url": "http://www.focus-news.net/news/2019/02/10/2621848/veneta-ifandieva-asotsiatsiya-obedineni-pchelari-2018-godina-beshe-pochti-nuleva-godina-za-pchelarite-zashtoto-imashe-golyama-susha-ot-yuni-do-oktomvri.html", "text": "2018 година беше почти нулева година за пчеларите, защото имаше голяма суша от юни до октомври и много изостанахме с отглеждането на пчелните семейства. Това каза за  Радио „Фокус“ – Пирин  Венета Ифандиева, координатор по пчеларство за Югозападна България и член на Управителния съвет на Асоциация „Обединени пчелари“. По думите й през целия сезон е трябвало пчелите да бъдат подхранвани и производителите са вложили много средства и труд, за да успеят пчелните семейства да си подготвят храна за зимата и да могат да оцелеят. Тя посочи, че затова е имало протест на 10 декември пред Министерството на земеделието и в резултат от него някои пчелари, които са земеделски производители, сега са доволни, тъй като до края на февруари ще бъдат отпуснати субсидии. Ифандиева посочи, че прогнозите за 2019 година са много добри. „Сега имаме стратегия за развитието на пчеларството. Очакваме субсидии от следващата година, на всяко пчелно семейство - по 20 евро. Ние сме против пестицидите, които се използват от фермерите, и смятаме, че трябва да има по-голям контрол за тези неща, за да не умират пчелните семейства“, заяви тя. \r\nНатали СТЕФАНОВА", "date": "2019.02.10", "title": "Венета Ифандиева, Асоциация „Обединени пчелари“: 2018 година беше почти нулева година за пчеларите, защото имаше голяма суша от юни до октомври"}
{"url": "http://www.focus-news.net/news/2019/02/10/2621867/georgi-apostolov-internet-osven-che-mozhe-da-ni-podvede-ako-sme-lekoverni-ni-dava-i-instrumenti-s-koito-da-proverim-vsyakakva-informatsiya.html", "text": "Интернет освен, че може да ни подведе, ако сме лековерни, ни дава и инструменти, с които да проверим всякаква информация, дори и за човека отсреща дали е този, за когото се представя. Това каза в интервю за  Агенция „Фокус“  координаторът в Националния център на безопасен интернет Георги Апостолов. „Става въпрос за едно просто, автоматично чувство, което трябва да изградим у себе си. Когато попаднем на някаква информация да се опитаме бързичко да сверим, да проверим дали тя е вярна, или е по-скоро невярна“, каза още той. „Начините са да търсим тази информация по други източници. Сверяваме с други източници дали е налична. Внимаваме какъв е източникът, който разпространява информацията. Сайтовете, които бълват фалшиви новини, сензационни и неверни информации имат лесно различими признаци. При тях обикновено няма посочени контакти, няма  редакционен екип с имена, няма телефон, на който човек да се обади, а в същото време бълват десетки статии на ден. Тези признаци могат да заострят вниманието и да се опитаме да проверим информацията, която ни интересува, в друг източник, на който имаме доверие“, допълни Апостолов.  \r\nТеодора ПАТРОНОВА Пълния текст на интервюто четете по-късно в „Мнение“.", "date": "2019.02.10", "title": "Георги Апостолов: Интернет освен, че може да ни подведе, ако сме лековерни, ни дава и инструменти, с които да проверим всякаква информация"}
{"url": "http://www.focus-news.net/news/2019/02/10/2621869/gd-granichna-politsiya-trafikat-e-intenziven-na-gkpp-kalotina-na-izhod-za-leki-a-na-gkpp-kapitan-andreevo-i-gkpp-dunav-most-vidin-na-izhod-za-tovarni-avtomobili.html", "text": "Трафикът е интензивен на ГКПП \"Калотина\" на границата със Сърбия на изход за леки, а на ГКПП \"Капитан Андреево\" на българо-турската и ГКПП \"Дунав мост-Видин\" на българо-румънската граница - на изход за товарни автомобили, по данни към 13.00 часа. Това съобщиха от пресцентъра на  ГД \"Гранична полиция\" . \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2019.02.10", "title": "ГД \"Гранична полиция\": Трафикът е интензивен на ГКПП \"Калотина\" на изход за леки, а на ГКПП \"Капитан Андреево\" и ГКПП \"Дунав мост-Видин\" - на изход за товарни автомобили"}
{"url": "http://www.focus-news.net/news/2019/02/10/2621870/pregled-na-mezhdunarodnite-novini-do-13-chasa-agentsiya-fokus.html", "text": "Русия планира да представи пред Съвета за сигурност на ООН своя проекторезолюция относно уреждане на спора във Венецуела в отговор на американската версия на резолюцията, която предвижда провеждането на нови избори, предава  TACC .  \r\n\"(Съветът за сигурност) призовава за разрешаване на ситуацията във Венецуела чрез мирни мерки\", се казва в руския проект. \"(Съветът за сигурност) подкрепя всички инициативи, насочени към постигане на политическо споразумение, включително механизма, разработен в Монтевидео.\" \r\nВ същото време предложеният документ на САЩ предлага анулирането на резултатите от президентските избори през 2018 г. и провеждането на нови избори. Според него Съветът за сигурност трябва да призове за \"незабавно започване на политически процес, водещ до прозрачни избори с участието на международни наблюдатели и съответстващи на конституцията на Венецуела\". \r\nДипломатически източник каза за ТАСС, че и двете версии на документа все още се разглеждат от експерти и не са внесени във Съвета за сигурност. \"Консултациите на експерти по този въпрос ще се проведат в началото на следващата седмица,\" каза източникът на агенцията. \"Трябва да се отбележи, че САЩ все още не са оттеглили проекта на декларация относно резултатите от предишния съвет за сигурност на Венецуела. Тогава руската страна е внесла ред предложения, с които американската страна не се съгласи, но не оттегли документа. \" \r\nДипломатът добави, че предложеният от Москва проект на резолюция се ползва с подкрепата на легитимните власти на Венецуела. \r\nНа 8 февруари в Монтевидео (Уругвай) се проведе първото заседание на Международната контактна група за ситуацията във Венецуела. В срещата взеха участие редица страни от ЕС, Боливия, Коста Рика, Еквадор и Уругвай. Представители на опозицията и венецуелските власти отсъстваха на събитието. Участващите страни се съгласиха да търсят мирно решение на кризата във Венецуела. \r\n*** България приветства ратификацията на протокола за приемане на Македония в НАТО в гръцкия парламент, съобщава македонският телевизионен канал  ”21 TB” . \r\nБългарският външен министър Екатерина Захариева се надява, че България ще бъде сред първите страни, ратифицирали протокола за присъединяване на Македония към НАТО. \r\n\"България има интерес Македония да бъде наш съюзник в НАТО. Същото се отнася и за влизането на Македония в Европейския съюз. Ратификацията в българския парламент може да се осъществи следващата или по-следващата седмица, което ще направи България една от първите страни, ратифицирали договора за присъединяване на Македония с НАТО“, заяви Екатерина Захариева - българският външен министър. \r\nПротоколът за членство на Македония в НАТО бе приет от гръцкия парламент с 153 гласа „за“. С това Гърция е първият член на НАТО, който прие Протокола за членство на Македония в Северноатлантическия съюз. След Гърция и Словения, и Словакия обявиха, че на следващата сесия в техните парламенти ще ратифицират протокола за членство в НАТО. \r\nПо време на изказването си в гръцкия парламент, лидерът на опозиционната партия „Нова Демокрация“, Кирякос Мицотакис, отново говори за македонската идентичност и език, заявявайки, че само правителството в Гърция признава (новото име) на съседната страна. \r\n\"Никога няма да кажа добре дошъл на премиера на Македония. Очаквам да го кажете, г-н Ципрас. И очаквам г-н Апостолакис (министърът на отбраната) да  посрещне  македонската армия, когато те имат съвместни учения с гръцката армия. Това е подписано ”, каза Кирякос Мицотакис  по време на дебатите в гръцкия парламент. \r\n*** Загиналите по време на срутената жилищна сграда в Истанбул вече са 21, съобщи  Анадолската агенция (AA) , цитирайки турския вътрешен министър Сюлейман Сойлу. \r\nСпоред него към момента на разрушаването на сградата имало 35 души досега 14 души са били спасени от развалините. Министърът заяви, че виновните за инцидента ще бъдат подведени под отговорност. \r\nПо-рано министърът на здравеопазването Фахретиин Коша съобщи, че 13 души са в болница, двама от които са в тежко състояние. Министърът лично посети пострадалите. \r\nТурският президент Реджеп Тайип Ердоган също посети мястото на трагедията в Истанбул. \r\n\"Имаме уроци, които трябва да научим,\" каза той. \r\nАгенцията припомня, че 7-етажната сграда в квартал Картал в Истанбул се срути на 6 февруари. Точните причини за това все още не са известни. Според предварителното разследване за изграждането на блока са използвани некачествен бетон и нестандартни строителни материали. Преди това имаше съобщения, че три от етажите са били построени незаконно. \r\n*** В антиправителствения протест в Белград се включиха и студентите, пише македонският информационен  портал  A1 On . \r\nПред философския факултет в Белград в събота вечерта започна десетият протест под лозунга \"Един от пет милиона \". Колоната от граждани започна шествие по вече известния маршрут през централните улици на Белград, до сградата на Радио Телевизия Сърбия (РТС). Към протеста се присъединиха студенти от различни факултети на университета, под мотото \"Будни студенти-един от пет милиона души ”. \r\nКакто обявиха организаторите, над 700 професори, доценти, асистенти и експертни сътрудници от всички университети в Сърбия са подписали петиция за подкрепа на гражданските протести.  \r\nПървият протест срещу насилието, озаглавен \"Спрете кървавите ризи\", се проведе в Крушевац на 30 ноември 2018 г., след нападение срещу един от лидерите на Съюза за Сърбия, Борко Стефанович и още двама активисти в града. \r\nОт 8 декември протестите се организират всяка събота в Белград. \r\nВ началото на организирането на протестите гражданите поискаха от правителството да спре насилието срещу опоненти и да се открият лицата, отговорни за атаката срещу Борко Стефанович. \r\nСлед това исканията бяха допълнени с искането за оставки на сръбския вътрешен министър Небойша Стефанович и генералния директор на РТС Драган Бухошевич. Към РТС бе отправено искане за адекватно отразяване на протестите,  а към вътрешния министър да открие организаторите на убийството на Оливер Иванович и атаките срещу журналиста Милан Йованович. \r\nОсновното искане на протестиращите обаче е оставката на Александър Вучич, президента на Сърбия и управляващата Сръбска прогресивна партия, както и провеждането на свободни и честни избори. Гражданите призоваха за споразумение и искане към опозицията да представи конкретен план за промяна на системата на управление в Сърбия. \r\nПреди три дни сръбската опозиция, в отговор на призива на организаторите на протеста \"1 от 5 милиона\", прие текста на Договор с хората от седем точки като предложение за набор от мерки за гарантиране на честни избори и възстановяване на демократичните принципи и управление след победата над режима на Александър Вучич. \r\nОпозицията също се ангажира да бойкотира изборите, а когато се създадат условия за свободни избори, тя ще работи за създаване на обща листа, в която освен партийни кандидати ще има и представители на профсъюзи, професионални и граждански сдружения, студенти, преподаватели, учени и общественици. \r\nСъщо така те съобщиха, че след изборите ще бъде сформирано експертно правителство, което ще трябва в рамките на една година да въведе определени системни мерки, след които ще бъдат обявени свободни избори. \r\nПрез последните десет седмици гражданските протести от Белград се разпространиха  до повече от 40 града в Сърбия, както и в Северно Косово. \r\n*** Още един висш военен във Венецуела  - полковник Рубен Алберто Пас Хименес, призна лидера на опозицията на Венецуела Хуан Гуайдо за държавен глава на страната, предава  AFP \r\nТой също така призова венецуелските власти да дoпуснат хуманитарната помощ от специалния държавен център за разпространението й в колумбийския граничен град Кукута. \r\nПо-рано лидерът на опозицията бе признат за държавен глава от ръководителя на отдела за стратегическо планиране на Генералното командване на Венецуелските военновъздушни сили, генерал Франсиско Естебан Джейнс Родригес. Във военновъздушните сили той бе наречен предател, а президентът Николас Мадуро, след посещение във военновъздушната база Либертадор обяви, че Военновъздушните сили са лоялни към сегашното ръководство на републиката. Капитанът от Венецуелските военновъздушни сили Карлос Васкес Гонзалес и полковник Хосе Луис Силва, военен аташе във венецуелското посолство в САЩ, също се изказаха в подкрепа на Гуайдо. \r\n*** Кюрдите провеждат военна операция срещу последните позиции на „Ислямска държава\" в Сирия, предава  TACC .  \r\nСъставените основно от кюрдски бойци  \"Сили на Демократична Сирия\" (СДС) обстрелват последните два поста на терористи на източния бряг на река Ефрат в провинция Дейр ез-Зор. Това съобщи в неделя телевизионния канал „Ал-Хадат“. Според информацията артилерийската атака е започнала, след като последните групи цивилни напуснаха района на Багоз по хуманитарния коридор. Общо през последните няколко дни 20 хиляди души бяха евакуирани от този район по хуманитарен коридор. \r\nТерористите от „Ислямска държава“ държат в ръцете си площ от 4 хиляди квадратни километра близо до границата с Ирак. Според командването на СДС там може да има от 400 до 600 бойци от „Ислямска държава“. \r\nПо-рано източници в сирийската опозиция съобщиха, че терористите са се съгласили да прекратят военните действия в замяна на достъп до сирийската пустиня. Въпреки това, СДС не потвърди тази информация. \r\nКакто съобщава телевизионният канал „Ал-Хадат“, останките от „Ислямска държава“ се опитват да проникнат в пустинята на границата с иракската провинция Анбар и да отидат в оазиса Ат-Танф. Международната коалиция, водена от Съединените щати, която подкрепя СДС, е разположила военни подкрепления и бронирани превозни средства в тази област. \r\nКюрдската агенция Firat представи в събота изявление от командването на СДС, което съобщи за предстоящата \"последна битка с „Ислямска държава“\" в рамките на операция \"Бурята Ал-Джазира\" (името на региона в Североизточна Сирия), която се провежда от 11 септември 2018 година. \r\nСпоред Сирийската обсерватория за правата на човека, в резултат на военни операции и въздушни удари на западната коалиция в провинция Дейр ез-Зор са убити над 1.1 хиляди терористи. Кюрдските сили са дали около 600 жертви. Около 380 цивилни, включително 130 деца, са станали жертви на въздушните удари на коалицията. \r\n*** Най-малко 104 души са починали в щатите  Утар Прадеш и Утаракханд в северна Индия, след като са употребили некачествен алкохол през последните три дни, пише индийското англоезично издание  The Economic Times . \r\nВ неделя полицията е задържа 215 души по подозрение в производството и продажбата на алкохол с ниско качество. \r\nСпоред вестника властите на тези два щата са започнали мащабна операция за търсене на незаконно произведен алкохол. Полицията вече е конфискувала повече от 9.2 хиляди литра фалшив алкохол в Утар Прадеш и повече от хиляда литра в Утаракханд. \r\nКакто по-рано съобщи вестник  The Times of India, жителите на няколко съседни села от окръг Харидвар, щата Утаракханд и област Сахаранпур, щат Утар Прадеш са се събрали  вечерта на 7 февруари за помен в село Балапур, където са консумирали фалшив алкохол. \r\nСкоро след това много от участниците са се почуствали  зле и са започнали да губят съзнание. Сода каустик, електролит от батерии и други вредни химически примеси са открити в алкохола, който са пили присъстващите на помена. \r\n*** В понеделник Гърция ще изпрати нота на Македония за ратификацията на Договора от Преспа и протокола за членство в НАТО, информира Македонската информационна агенция (МИА), цитирана от скопския информационен портал  A1 On \r\nВ интервю за гръцката информационна агенция ANA-MPA заместник-външния министър Йоргос Катругалос обяснява следващите стъпки след като гръцкият парламент даде зелена светлина в петък на протокола за членство в НАТО , а на 25-ти януари беше ратифициран Договорът от Преспа. \r\n„В понеделник ще бъде изпратена вербална нота за информиране относно ратифицирането на Договора  и след това  Северна Македония ще информира ООН, както и всички държави-членки, които са я признали с конституционно име, че отсега нататък признаването ще бъде с новото конституционно име. И разбира се, от понеделник започва своите задължения, да промени имената на улиците, обектите и документите, които носят старото име“ \r\nНа въпроса дали съседната страна ще трябва да използва новото име от следващата седмица Катругалос е категоричен, че Договорът от Преспа го налага.", "date": "2019.02.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/10/2621855/adelina-stefanova-hram-vavedenie-bogorodichno-blagoevgrad-sveti-haralampiy-se-priema-i-kato-lechitel-na-pchelite.html", "text": "В българската народна обредност свети Харалампий се чества като празник на пчеларите и като празник на чумата. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя уточни, че неслучайно на иконите се изобразява, че той бие или мъчи чумата. „На този ден не се работи на полето. Жените стават рано, замесват тесто, изпичат специален колак, нашарен на кръст, който е направен с четири пъпки, оформени с вилици. Казват, че това са пъпките на чумата и се правят, за да можем да я омилостивим. Някъде пък месят по 3 питки, като носят едната в църквата, заедно с бурканче мед, което се освещава. Като се прекади, хлябът се начупва и се разнася из къщите, а пък медът се занася в кошерите, защото трябва да се захранят пчелите, за да може да се роят и да дават много мед“, посочи Аделина Стефанова. Тя допълни, че свети Харалампий се приема и като лечител на пчелите и затова пчеларите поставят в кошерите капчица мед, която да донесе здраве и на тях. \r\nНатали СТЕФАНОВА", "date": "2019.02.10", "title": "Аделина Стефанова, храм „Въведение Богородично“-Благоевград: Свети Харалампий се приема и като лечител на пчелите"}
{"url": "http://www.focus-news.net/news/2019/02/10/2621863/inzh-mihail-mihaylov-pchelniyat-med-tryabva-da-se-upotrebyava-redovno-a-ne-samo-pri-grip.html", "text": "Пчелният мед трябва да се употребява редовно, а не само когато се налага или при грип. Това каза председателят на Обединен български пчеларски съюз инж. Михаил Михайлов в интервю за  Агенция „Фокус“  по повод Деня на пчеларя. Той обърна внимание, че българският пчелен мед е един уникален природен продукт, който отговаря на всички изисквания по отношение на физико-химичен състав, както и на вкусови свойства. „Освен приятният вкус на пчелния мед, той е изключително полезен за организма на човека, поддържа неговия тонус, подобрява здравословния му статус. Пчелният мед трябва да се потребява редовно“, заяви инж. Михайлов. Според него е важно също българските потребители да увеличават количеството на пчелния мед. „В България е установено, че малко над 0,3 кг е средногодишното потребление на човек от населението. В други страни, дори съседни нам, вървят от 1 кг-1,5 кг, а в Централна Европа дори до 2 кг на човек от населението“, коментира Михайлов. „В България се произвежда достатъчно количество качествен български пчелен мед. За съжаление потреблението е малко. Ние в тази връзка провеждаме редица изложения, базари, фестивали на меда с цел да повишим този процент“, допълни още пчеларят.  \r\nДеница КИТАНОВА Пълния текст на интервюто четете в „Мнение”", "date": "2019.02.10", "title": "Инж. Михаил Михайлов: Пчелният мед трябва да се употребява редовно, а не само при грип"}
{"url": "http://www.focus-news.net/news/2019/02/10/2621875/varna-darzhavnata-opera-v-grada-predstavya-kontsert-posveten-na-14-fevruari.html", "text": "Държавната опера във Варна представя концерт, посветен на 14 февруари. Това съобщи за  Радио „Фокус“ – Варна  Виолета Тончева от Музикално-продуцентски център – Варна. Артист-хористите на операта са подбрали за своята традиционна инициатива „Музикални срещи на ротондата“ програма, посветена на месеца на любовта, в концерта „Един романтичен следобед“. По думите на Виолета Тончева, в програмата са включени любими на публиката творби и фрагменти от произведения от световната музикална класика. Концертът ще се проведе от 16.00 часа на Сцена „Ротонда“ в Държавна опера – Варна. Участници ще са певци от хоровия колектив на операта. В концерта ще участва като специален гост и солистката на Държавна опера – Варна Мария Павлова, а водеща ще бъде поетесата и актриса във Варненския драматичен театър Даниела Викторова. \r\nБояна АТАНАСОВА", "date": "2019.02.10", "title": "Варна: Държавната опера в града представя концерт, посветен на 14 февруари"}
{"url": "http://www.focus-news.net/news/2019/02/10/2621865/a1-on-makedoniya-v-ponedelnik-gartsiya-shte-izprati-nota-na-makedoniya-za-ratifikatsiyata-na-dogovora-ot-prespa-i-protokola-za-chlenstvo-v-nato.html", "text": "В понеделник Гърция ще изпрати нота на Македония за ратификацията на Договора от Преспа и протокола за членство в НАТО, информира Македонската информационна агенция (МИА), цитирана от скопския информационен портал  A1 On \r\nВ интервю за гръцката информационна агенция ANA-MPA заместник-външния министър Йоргос Катругалос обяснява следващите стъпки след като гръцкият парламент даде зелена светлина в петък на протокола за членство в НАТО , а на 25-ти януари беше ратифициран Договорът от Преспа. \r\n„В понеделник ще бъде изпратена вербална нота за информиране относно ратифицирането на Договора  и след това  Северна Македония ще информира ООН, както и всички държави-членки, които са я признали с конституционно име, че отсега нататък признаването ще бъде с новото конституционно име. И разбира се, от понеделник започва своите задължения, да промени имената на улиците, обектите и документите, които носят старото име“ \r\nНа въпроса дали съседната страна ще трябва да използва новото име от следващата седмица Катругалос е категоричен, че Договорът от Преспа го налага.  Юлиян Марков", "date": "2019.02.10", "title": "A1 On (Македония): В понеделник Гърция ще изпрати нота на Македония за ратификацията на Договора от Преспа и протокола за членство в НАТО"}
{"url": "http://www.focus-news.net/news/2019/02/10/2621874/dimitar-margaritov-kzp-spodelenata-ikonomika-e-pazarnoto-izrazhenie-na-obshtuvaneto-mezhdu-horata-chrez-informatsionnoto-obshtestvo.html", "text": "Думата „споделям” става сред най-популярните в интернет търсачките и в социалните мрежи, а оттам вече и в пазарните взаимоотношения. Сега хората като че ли преживяват определени неща с идеята по-скоро да ги споделят, отколкото да ги усетят. Стига се до т. нар. споделена икономика, която представлява пазарното изражение на това, което се случва от години вече в общуването между хората посредством информационното общество и социалните медии. Този коментар направи председателят на Комисията за защита на потребителите (КЗП) Димитър Маргаритов по телевизия „Европа”, съобщиха от пресцентъра на  КЗП .  \r\nСпоред него има реална полза от споделената икономика, тъй като тя дава възможност съществуващите ресурси да бъдат използвани пълноценно чрез отдаване от собствениците им на други лица за временно ползване, обикновено срещу заплащане. Най-популярните форми са споделянето на жилища и на пътувания. Маргаритов даде пример със собственик на жилище, който предоставя възможността на различни хора на възмездни основания да го ползват в периодите, в които не го обитава и би останало празно. Той добави, че това може да се реализира и чрез различни платформи в интернет, които предлагат услуги по настаняване.  \r\n„Към момента основният индикатор за качеството на услугата е „споделянето” на впечатления, след като човек вече е използвал този механизъм. Но по отношение на регулацията има изоставане в световен мащаб, тъй като този тип комуникация между хората изпревари институционалното усещане на темата”, отбеляза Маргаритов. „Голямото предизвикателство е да се реагира, но не като „слон в стъкларски магазин” да разрушим цялата конструкция, включително вземайки предвид лобитата на големите корпорации, които настояват за регулационен режим, разрешителни, регистрации. След като нормалният живот го е извикал като потребност и ние виждаме, че хората са доволни от това, задачата пред институциите е да направим необходимото, за да има нормална регулаторна рамка и да се знае, че тази дейност се осъществява, прави се от това лице, когато нещо не е по правилата, то трябва да може да бъде намерено, проверено и санкционирано при нарушения”, обясни председателят на КЗП.  \r\nДимитър Маргаритов посочи, че независимо от липсата на регулация на този тип пазарни отношения, институциите не са напълно обезоръжени. Той даде за пример пилотната инициатива на Комисията за защита на потребителите през изминалия летен сезон да прегледа големите платформи, които предлагат настаняване. „Трябва да е известно лицето, което предоставя услугата. Освен това, при хотелско настаняване трябва да има категоризация, за стаите под наем трябва да има регистрация. Ние не бива да бягаме от отговорностите, които като институции имаме, само защото това е един нов, малко по-различен модел”, каза Маргаритов. По думите му при извършените проверки са установени „опити на отделни лица да предоставят оферти с идеята, че мястото отговаря на всички условия, които определената категория туристически обект предполага, че трябва да има, а впоследствие да се окаже, че това не е така. Най-малкото, защото се прави опит, без да е съвсем на светло, да бъде предложено нещо, което да претендира, че е категоризирано и че предоставя определен набор от услуги и удобства”. Той добави, че големият проблем на подобен тип настаняване от гледна точка на КЗП са условията, в които ще попаднат потребителите.  \r\nВ края на разговора Маргаритов отбеляза, че в отговор на нарастващия интерес към „споделеното живеене”, вече има много компании, все още извън България, които се ангажират да управляват подобен тип комплекси. Обикновено към този тип услуга се насочват най-вече хора от поколението на милениърите, дигиталните номади, чиято професия им позволява да извършват извън офиса или дома си определени неща. Те искат да общуват със себеподобни и намират такива пространства, които би трябвало да предоставят нормалните условия за живот и творческа дейност, за да могат да излъчат това, което се очаква от тях като резултат от професионалната им дейност. „Това има своята цена. И оттам вече – трябва да има и задължителните минимални удобства, които човек търси, когато иска да има една благоприятна среда за живеене и работа”, добави председателят на КЗП.", "date": "2019.02.10", "title": "Димитър Маргаритов, КЗП: Споделената икономика е пазарното изражение на общуването между хората чрез информационното общество"}
{"url": "http://www.focus-news.net/news/2019/02/10/2621866/pencho-milkov-bsp-upravlyavashtite-ne-smenyat-sastava-na-tsik-zashtoto-im-e-ugoden-vseki-tryabva-da-spazva-zakona-vklyuchitelno-i-gerb.html", "text": "Изборните правила са създадени, за да дадат легитимност на властта. Когато в закона имаш императивни норми - на какъв период се подменя изборната администрация, това не е формално правило. Това заяви пред БНР народният представител от ПГ на \"БСП за България\" Пенчо Милков в коментар относно искането от страна на БСП да бъде избрана нова Централна избирателна комисия (ЦИК). Управляващите предлагат комисията да работи след своя мандат. Това съобщиха от пресцентъра на  Националния съвет на БСП . \"ГЕРБ не спазват изборните правила и не сменят ЦИК, защото вероятно съставът й в момента им е угоден\", каза още Пенчо Милков. По думите му управляващите се опитват да внушат, че правилата трябва да се спазват, само когато им е изгодно. \"В закона пише, че мандатът на комисията е пет години, ние слушаме аргументи от типа - дали това е целесъобразно или не. Не е работа на опозицията да стартира процедура по избор на орган, на който му изтича мандатът. Това е задължение на управляващите. Когато видяхме, че сроковете изтичат, внесохме проект на решение\", поясни той. \"Всеки български гражданин трябва да спазва закона, включително и ГЕРБ\", заяви народният представител от левицата. Той обясни, че в БСП не е провеждана процедура- кои ще са нейните кандидати за ЦИК и добави, че това ще се случи, когато НС гласува решение за смяната на Комисията.   \r\nПо отношение на интеграцията на ромите, Милков каза, че не е нормално сега да се констатира проблемът. Това показва, че някои хора  за 20 - 30 години са били със затворени очи.  \"Какво означава да се интегрират ромите? Само те ли са дезинтегрирани в обществото\", попита Милков. Народният представител обясни, че се говори за финансови средства за интеграиция на ромите,  но не става и дума за недокомплекта в службите, минималните заплати на социалната администрация. Той беше категоричен, че тези хора трябва  да бъдат подсилени и държавата да застане зад тях, а в документа на Красимир Каракачанов няма и дума за това. Милков обаче отбеляза, че е хубаво,  че се поставя въпросът за дезинтеграцията на обществото, защото това е част от националната сигурност и припомни, че във \"Визия за България\" също се говори, че държавата трябва да има водеща роля за справяне с дезинтеграцията, а не неправителствени организации.", "date": "2019.02.10", "title": "Пенчо Милков, БСП: Управляващите не сменят състава на ЦИК, защото им е угоден, всеки трябва да спазва закона, включително и ГЕРБ"}
{"url": "http://www.focus-news.net/news/2019/02/10/2621877/pazardzhik-11-signala-sa-postapili-v-riosv-prez-yanuari.html", "text": "11 сигнала са постъпили на „зеления телефон“ и по електронна поща в Регионална инспекция по околната среда и водите (РИОСВ) – Пазарджик през месец януари. Това съобщиха за  Радио „Фокус“ – Пазарджик  от РИОСВ – Пазарджик. Всички сигнали са основателни, по едни от тях предстои проверка. Подадени са сигнали за замърсяване на въздуха в района на производствено предприятие в град Септември, за изтичане на отпадни води в река Чепинска, за замътняване на водата на Стара река в района на село Бяга. По последния сигнал са извършени седем проверки. Установено е, че замърсяването на реката е вследствие реконструкция на пречиствателната станция за отпадъчни води на едно от предприятията в град Пещера. За установени административни нарушения са съставени два акта и е наложена текуща месечна санкция в размер на 13 258 лева. По сигнала за замърсяване на въздуха в района на град Септември са дадени предписания да се предприемат необходимите мерки за недодопускане на запрашаване. По сигнала за изтичане на отпадни води в река Чепинска също са извършени проверки, които не са установили нарушения. \r\nВаня НИКОЛОВА", "date": "2019.02.10", "title": "Пазарджик: 11 сигнала са постъпили в РИОСВ през януари"}
{"url": "http://www.focus-news.net/news/2019/02/10/2621878/a1-on-makedoniya-trima-dushi-sa-arestuvani-za-napadenieto-nad-srabskite-vaterpolisti-v-split.html", "text": "Полицията в Сплит  арестува трима души тази сутрин, които се свързват с нападението срещу ватерполистите на сръбския клуб „Цървена звезда“, съобщава македонският информационен портал  A1 On   \r\nУ един от арестуваните е открит спортен екип на сръбския отбор, а още едно лице се издирва, съобщават от полицията. \r\nЧетирима играчи на \"Цървена звезда\" бяха нападнати в събота следобед, докато са седели в кафене. Трима от тях са избягали, а четвъртият е скочил  в морето. \r\nИграчите на сръбския отбор по водна топка трябваше да играят мач със отбора на „Сейлър“ Сплит, но поради инцидента мачът е бил отложен. \r\nЧаст от хърватската общественост решително осъди вчерашната атака, определяйки я като недопустима хулиганска проява. Хърватският съюз по водна топка е заявил, че \"всеки акт на насилие срещу когото и да е било е неприемлив\".  Юлиян Марков", "date": "2019.02.10", "title": "A1 On (Македония): Трима души са арестувани за нападението над сръбските ватерполисти в Сплит"}
{"url": "http://www.focus-news.net/news/2019/02/10/2621876/the-economist-dali-imeto-severna-makedoniya-shte-se-nalozhi-sred-obshtestvenostta.html", "text": "Дали името „Северна Македония“ ще се наложи сред обществеността, анализира британското авторитетно издание  The Economist . \r\nИсторията казва, че може да отнеме години, преди тази промяна  да бъдат приета от обществеността, пише изданието. \r\nКакво означава името? На 25 януари, след няколко месеца преговори, депутатите в Гърция гласуваха за признаване на северната им съседка Македония като \"Северна Македония\", което ще сложи край на 28-годишния спор с малката балканска държава и ще проправи пътя за членството й в НАТО и ЕС. Резултатът беше посрещнат като историческо постижение. Но Македония не е единствената държава, която напоследък промени името си. През 2016 г. Чешката република прие \"Чехия\" като официална кратка версия на името си. Миналата година африканската държава в Свазиленд е преименувана на „еСватини“ от неговия еднолично управляващ монарх. \r\nСтраните променят името си по различни исторически и културни причини. В случая с Македония, целта беше да се разрешат претенциите на Гърция за името, което датира от древното царство на Александър Велики. Защото целта на еСватини  беше да преодолее своето колониално минало и да потвърди африканската си идентичност.  Доскоро това беше една от малкото африкански държави, които запазваха името, използвано от европейските му колонизатори, след като са получили независимост. Целта на Чехия беше много по-практична. Страната се надява, че табелката с данни ще бъде по-подходяща за неформално ползване, по същия начин, както „Словакия“ се използва за Словашката република. \r\nЗа съжаление, вкореняването на новите имена на страни може да бъде бавно. Поглеждайки назад към някои от най-значимите промени през 20-ти век с Google Ngram Viewer, база данни с над 5 милиона  диаграми, става ясно, че може да минат години, преди новото име да получи широко разпространение. След като бившата британска колония Цейлон приема името Шри Ланка през 1972 г., отнема почти десетилетие, преди новото име да получи повече референции в литературата от своя предшественик. Името на Зимбабве смени Родезия за два пъти по-кратко време. Когато управляващата военна хунта на Бирма промени името на страната на Мианмар през 1989 г., някои чуждестранни правителства не искаха да признаят промяната, тъй като това би могло да се разглежда като признаване на легитимността на режима. До 2008 г. името Бирма в английските книги все още се споменава по-често от Мианмар. \r\nОстава да се види дали \"Северна Македония\" ще спечели публиката. Името все още не е представено в базата данни на географските имена на Организацията на обединените нации, а Google Карти все още отбелязва страната като \"Македония (Бивша югославска република Македония)\". Промените отнемат време. Но след няколко години спорът за името на империята, някога управлявана от Александър Велики, може най-накрая да влезе в историята.  Юлиян Марков", "date": "2019.02.10", "title": "The Economist:  Дали името „Северна Македония“ ще се наложи сред обществеността"}
{"url": "http://www.focus-news.net/news/2019/02/10/2621880/emsc-registrirano-e-zemetresenie-s-magnitud-53-v-yuzhen-iran.html", "text": "Регистрирано е земетресение с магнитуд 5.3 в Южен Иран, показва справка на интернет страницата на  Европейския средиземноморски сеизмологичен център . \r\nЗеметресението е станало в 14:24 местно време( 12:54 българско време)на 63 километра западно от град Бандар Абас на брега на Персийския залив и на 206 километра северно от Дубай на дълбочина 10 километра под земната повърхност. Трусът е усетен силно, както в Иран така и в Обединените арабски емирства. За сега няма информация за пострадали хора и нанесени материални щети. Не е обявена опасност от образуване на цунами.  Юлиян Марков", "date": "2019.02.10", "title": "EMSC: Регистрирано е земетресение с магнитуд 5.3 в Южен Иран"}
{"url": "http://www.focus-news.net/news/2019/02/10/2621879/varna-220-proverki-po-izpalnenie-na-zabranata-za-tyutyunopushene-na-opredeleni-obshtestveni-mesta-i-prodazhbata-na-alkohol-na-litsa-pod-18-godini-sa-izvarsheni-prez-poslednata-sedmitsa.html", "text": "220 проверки по изпълнение на забраната за тютюнопушене на  определени обществени места са извършили служители на отдел „Държавен здравен контрол“ към Регионалната здравна инспекция (РЗИ) през последната седмица във Варна. Това съобщиха за  Радио „Фокус“ – Варна  от РЗИ - Варна. За периода от 1 до 7 февруари служители са осъществени 220 проверки на обекти, свързани със спазване за забраната за тютюнопушене на обществени места, закрити помещения, както и продажбата на алкохол на лица под 18-годишна възраст. По данни на РЗИ – Варна за констатирани нарушения в обекти са съставени 2 административни акта.   \r\nОбщо 269 проверки са извършили служители, осъществяващи държавен здравен контрол на територията на Варна, за периода от 1 до 7 февруари. Извършени са проверки в кухненски блокове на детски заведения във връзка с наредбата за здравословно хранене на деца от 0 до 3 години и на деца от 3 до 7-годишна възраст, както и в бюфети на учебни заведения за здравословното хранене на учениците. При извършените проверки няма наложени административни мерки. През отчетния период в отдел „Държавен здравен контрол“ са постъпили една жалба и един сигнал, по които е започната процедура по проверка и отговор. Обработени са 2 неоснователни жалби и 2 сигнала, като единият сигнал е основателен, а другият - неоснователен. \r\nБояна АТАНАСОВА", "date": "2019.02.10", "title": "Варна: 220 проверки по изпълнение на забраната за тютюнопушене на определени обществени места и продажбата на алкохол на лица под 18 години са извършени през последната седмица"}
{"url": "http://www.focus-news.net/news/2019/02/10/2621884/varna-23-sluchaya-na-chrevni-infektsii-sa-registrirani-v-grada-prez-izminalata-sedmitsa.html", "text": "23 случая на чревни инфекции са регистрирани във Варна през изминалата седмица. Това съобщиха за Радио „Фокус“ – Варна от пресцентъра на  Регионална здравна инспекция (РЗИ) – Варна . По данни на информационната система за събиране и анализиране на данни за заболеваемостта, при чревните инфекции за периода от 1 до 7 февруари, тя е представена от 23 случая, срещу 19 от предходната седмица. По данни на РЗИ – Варна, увеличил се е броят на пациентите с вирусен хепатит. За периода от 25 до 31 януари е имало само един случай, като за първата седмица на февруари те вече са 5. В същия период 15 пациенти са посетили лечебните заведения с оплаквания от ентероколит, 1 за колиентерит и 1 със салмонелоза. От РЗИ – Варна съобщават, че през седмицата има и 1 случай на йерсиниоза. Това заболяване се нарича още „болестта на хладилника“, защото се  получава вследствие на бактерии, които проникват в хладилника, чрез замърсени плодове и зеленчуци. \r\nБояна АТАНАСОВА", "date": "2019.02.10", "title": "Варна: 23 случая на чревни инфекции са регистрирани в града през изминалата седмица"}
{"url": "http://www.focus-news.net/news/2019/02/10/2621871/blagoevgrad-burkancheta-s-med-byaha-osveteni-na-praznika-na-sveti-haralampiy-v-hram-vavedenie-bogorodichno.html", "text": "Бурканчета с мед,  наредени във формата на кръст, бяха осветени на празника на свети Харалампий в храм „Въведение Богородично“ в Благоевград, предаде репортер на  Радио „Фокус“ - Пирин . Службата за празника беше водена от трима свещеници, които преди ритуала с освещаването на меда припомниха житието на св. свещеномъченик Харалампий. За поредна година стотици благоевградчани донесоха в храма бурканчета с мед. На всяко бе привързана свещ и бе отбелязано името на притежателя му. По традиция свещите върху бурканчетата бяха запалени в 10.30 часа и оформиха огромен горящ кръст.  \r\nБлагоевградският храм „Въведение Богородично” е единственият в страната, в който на днешния ден медът се освещава по този начин. Уникалният ритуал и тази година привлече десетки българи от цялата страна.  \r\nЛора КАЛЧЕВА", "date": "2019.02.10", "title": "Благоевград: Бурканчета с мед бяха осветени на празника на свети Харалампий в храм „Въведение Богородично“"}
{"url": "http://www.focus-news.net/news/2019/02/10/2621882/iliana-benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването под надслов „Политиката, глупако!“, което ще започне с коментар на Илиана Беновска, ще бъдат:  \r\n- за „Червената“ и „Синята“ лампи по външната политика и координацията й с  президента,правосъдието и законността - Екатерина Захариева, заместник министър-председател по правосъдната реформа и министър на външните работи; \r\n- за: „Акулите“ и „рибките“ в политиката - Харалан Александров, социален антрополог; \r\n- за: Ще „изгрее“ ли БСП в небето на властта - Стефан Бурджев, БСП \r\n- за: „Морга“ ли са пътищата - Красимир Георгиев, Асоциация за квалификация на автомобилистите в България (АКАБ) \r\n- за: ВАС страх ли го е от политиците - Георги Чолаков, председател на Върховния административен съд (ВАС). \r\nПовторението можете да гледайте по „Канал 3” и да слушайте по Радио „К2” от 23.15 часа. Можете да пишете на benovskapita@gmail.com.", "date": "2019.02.10", "title": "Илиана Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/02/10/2621881/yulian-arnaudov-sdruzhenie-karay-umno-iskam-zhivot-ot-nachaloto-na-initsiativata-spri-davam-pat-na-peshehodets-samo-vav-varna-sme-razdali-blizo-40-000-stikera.html", "text": "От началото на инициативата „Спри! Давам път на пешеходец!“ само в град Варна сме раздали близо 40 000 стикера. Това каза в интервю за  Радио „Фокус“ – Варна  Юлиан Арнаудов, от сдружение „Карай умно, искам живот“. По думите му, инициативата тече вече 7 години, като цели да раздаде стикери с надпис „Спри! Давам път на пешеходец!“, чрез които да напомни на водачите на автомобили, че превозното средство пред тях може да е спряло именно поради тази причина. „В крайна сметка се оказа, че този стикер работи повече към водачите, които го залепят, защото всеки път когато подхождат към автомобила си от задната част, го четат и си напомнят, че всъщност са си сменили отговорността да спрат на пешеходна пътека. Оказа се, че това е по-силното направление“, съобщи Юлиан Арнаудов. По думите му, положителна е тенденцията за вниманието на водачите към пешеходците. „Да си залепиш стикера, това е да го обмислиш, да го вземеш, да го прочетеш, да вземеш решение да го сложиш, да почистиш в 99 процента от случаите автомобила си и да го залепиш. След това всеки ден, когато подхождаш от задната страна на автомобила си да го видиш, че е там и да си кажеш: Да аз спирам и давам път на пешеходец.“ Много силно работи това нещо и когато видя залепен стикер, аз всъщност разбирам, че има смисъл от това, което правим и това ми дава допълнителен стимул да продължавам“, каза още Юлиан Арнаудов. Той допълни,че към кампанията са проявили интерес от Горна Оряховица, като на града са изпратени 1 500 стикера, които да бъдат раздадени на водачите там. \r\nБояна АТАНАСОВА", "date": "2019.02.10", "title": "Юлиан Арнаудов, сдружение „Карай умно, искам живот“: От началото на инициативата „Спри! Давам път на пешеходец!“ само във Варна сме раздали близо 40 000 стикера"}
{"url": "http://www.focus-news.net/news/2019/02/10/2621873/nikolay-gaydov-obshtinsko-pchelarsko-sdruzhenie-akatsiya-1899-plovdiv-balgarskiyat-med-e-s-nenadminato-kachestvo-i-bi-mogal-da-e-konkurenten-v-tseliya-svyat-ako-se-reklamira.html", "text": "Българският мед е с ненадминато качество и би могъл да е конкурентен в целия свят, ако се представя както трябва – с подходяща реклама, с необходимата обвързаност с лицензирани лаборатории, които имат възможност да издават валидни сертификати, доказващи качеството на продукцията. Това каза за  Радио „Фокус“ – Пловдив  Николай Гайдов, председател на Общинско пчеларско сдружение „Акация 1899“ в Пловдив. Той посочи, че към днешна дата изкупните цени на меда в България са изключително ниски. „Едровата изкупна цена е под 4 лв., което дърпа надолу и дребновите цени. Няма договаряне за износ навън. Пчеларите сами се опитват да правят това нещо, но е невъзможно. За съжаление, по този начин една много добра продукция залежава по складовете и в пчелините“, коментира Гайдов. \r\nТой посочи, че химическата промишленост вече е на такова ниво, че истинският мед е разпознаваем само след лабораторен анализ. „Дори китайският мед вече е с добро качество по отношение на вкусови свойства. Единствения начин е чрез лабораторен анализ. Това е единия пункт, по който държавата отпуска средства на пчеларите – за лабораторни анализи, което е добре за нас, за да може да докажем качеството на продукцията си“, каза Гайдов. Той коментира още, че като цяло броят на пчеларите се увеличава, но лошото, според него, е че има много млади хора, които се отказват от пчеларството. \r\nТони МИХАЙЛОВ", "date": "2019.02.10", "title": "Николай Гайдов, Общинско пчеларско сдружение „Акация 1899“ – Пловдив: Българският мед е с ненадминато качество и би могъл да е конкурентен в целия свят, ако се рекламира"}
{"url": "http://www.focus-news.net/news/2019/02/10/2621885/predsedatelyat-na-bsp-sofiya-i-na-grupata-na-sotsialistite-v-stolichniya-obshtinski-savet-kaloyan-pargov-predstavya-doklad-za-postavyane-na-pametna-plocha-na-sergey-antonov.html", "text": "Председателят на БСП - София и на групата на социалистите в Столичния общински съвет (СОС) Калоян Паргов ще представи за гласуване доклад за поставяне на паметна плоча на Сергей Антонов. Това ще стане на заседанието на Комисията по образование, култура, наука и културно многообразие от 12.00 часа на 11 февруари в Столична община, съобщиха от пресцентъра на  БСП - София . Предложението е монументът да бъде поставен на територията на Терминал 1 на Аерогара \"София\". \r\nИдеята за поставянето на паметна плоча на обвинения, а след това оправдан за покушението срещу папа Йоан Павел II служител на БГА \"Балкан\" е на Инициативен комитет \"Памет за Сергей Антонов\". В него членуват български общественици, културни дейци, професори, военни и дипломати, сред които са външните министри Виктор Вълков и Любен Гоцев, покойният професор Божидар Димитров, Вежди Рашидов, двукратният олимпийски шампион по борба Боян Радев, ген. Стоян Топалов, почетен председател на Съюза на офицерите и сержантите от запаса и резерва и други. Подкрепа за поставянето на паметник на Сергей Антонов има и от италианският му защитник Джузепе Консоло. Средствата за изработването и поставянето на паметната плоча ще бъдат изцяло за сметка на Инициативния комитет \"Памет за Сергей Антонов\". \r\nОсвен за плочата на територията на Аерогара \"София\", Инициативният комитет предлага и улица в столицата да носи неговото име. Става въпрос за преименуване на ул. \"691\" в квартал \"Красно село\" на \"Сергей Антонов\". \r\nКакто е известно, служителят в представителството на БГА \"Балкан\" в Рим е арестуван на 25 ноември 1982 г. и е обвинен, че по поръчение на българската държава и чрез турския гражданин Мехмед Али Агджа на 13 май 1982 г. е организирал атентата срещу папа Йоан Павел II. В продължилия близо 4 години \"процес на века\" роденият на 11 юли 1948 г. в София Сергей Антонов е централна фигура. Осъден несправедливо в скалъпен съдебен процес той лежи в италианския затвор \"Ребибия\" 1223 дни. Там българинът е подложен на огромен натиск да признае престъпление, което не е извършил. На 28 март 1986 г. италианският съд оправдава Сергей Антонов \"поради липса на достатъчно доказателства\". Представителите на Инициативен комитет \"Памет за Сергей Антонов\" са категорични, че той проявява истинско геройство, тъй като евентуално негово признание за съпричастност на страната ни и нейните органи за сигурност в атентата срещу папа Йоан Павел II щеше дълги години да тежи като прокоба над България.", "date": "2019.02.10", "title": "Председателят на БСП - София и на групата на социалистите в Столичния общински съвет Калоян Паргов представя доклад за поставяне на паметна плоча на Сергей Антонов"}
{"url": "http://www.focus-news.net/news/2019/02/10/2621872/tihomir-stoitsov-branshovi-sayuz-pchela-kyustendil-kam-meda-mogat-da-se-dobavyat-mnogo-neshta-koeto-ne-vloshava-negovoto-kachestvo-a-go-podobryava.html", "text": "ъм меда могат да се добавят много неща, което не влошава неговото качество, а го подобрява. Това каза за  Радио „Фокус“ – Пирин  Тихомир Стоицов, председател на Браншови съюз „Пчела” – Кюстендил. „Доста популярни станаха различните пчеларски изложения, търговски и фермерски базари, при които клиентите все повече се запознават с качествата на продукцията и предявяват своите претенции, а пчеларите гледат да угодят на клиента“, каза още Стоицов. По думите му това е причината  да се предлагат различни варианти. „Пчелният мед търпи добавяне на много различни продукти - ядки, джинджифил, билки, сушени плодове. Много и различни неща могат да се добавят, което не влошава качеството на меда, а го подобрява“, каза още Стоицов. По думите му потребителят трябва да намери познат и доверен пчелар и да си купува мед директно от него.  \r\n„При тази ситуация той може дори да се договори да присъства на процеса на центрофугиране на пчелния мед, да види при какви условия работи колегата. Доверието клиент-производител е много важно“, каза още Стоицов. Той подчерта, че за съжаление намалява броя на пчеларите. „След тежките 2016 и 2017 година много колеги, особено по-възрастните, се отказаха да отглеждат пчелни семейства или си оставиха само по две- три такива. Млади хора много рядко се включват в този процес, защото процесът е доста тежък. Работи се при тежки климатични условия, а и когато времето е неподходящо или пчелар не спазва изискванията, пчелите стават агресивни“, каза още Стоицов. \r\nЛора КАЛЧЕВА", "date": "2019.02.10", "title": "Тихомир Стоицов, Браншови съюз „Пчела” – Кюстендил: Към меда могат да се добавят много неща, което не влошава неговото качество, а го подобрява"}
{"url": "http://www.focus-news.net/news/2019/02/10/2621889/plovdiv-obshtina-karlovo-obyavyava-konkurs-za-nositel-na-natsionalnata-nagrada-za-chistotata-na-balgarskiya-ezik-d-r-ivan-bogorov.html", "text": "Община Карлово обявява конкурс за носител на Националната награда за чистотата на българския език „Д-р Иван Богоров“. Това съобщиха за  Радио „Фокус“ – Пловдив  от Общината. С наградата се удостояват български и чужди автори за произведения на български език, с ярък принос в националната литература, написани с обич към книжовния език, завещан ни от д-р Иван Богоров. Присъжда се всяка година на живи автори за цялостен принос или отделни творби в направленията – литературни произведения, литературна критика, публицистика и научни изследвания. \r\nОбщина Карлово очаква мотивирани предложения до 31 юли на адрес:Община Карлово, ул. „Петко Събев“ №1, 4300 Карлово. Аргументираните предложения трябва да бъдат запечатани в плик с надпис “Предложение за Националната награда за чистотата на българския език на името на д-р Иван Богоров“, адресирани до кмета на Карлово и заведени в деловодството на Общината по реда на пристигане. Предложенията и съпътстващите ги творби се представят на хартиен носител в 2 екземпляра, при възможност – и на електронен вариант. Когато предложението е за цялостно творчество, се прилага и изчерпателна библиография. Наградата се връчва в Деня на народните будители – 1 ноември, на основание на експертно решение на комисия, назначена със заповед на кмета на Община Карлово. Първият носител на Националната награда за чистота на българския език „Д-р Иван Богоров“ е Светослав Цветков.", "date": "2019.02.10", "title": "Пловдив: Община Карлово обявява конкурс за носител на Националната награда за чистотата на българския език „Д-р Иван Богоров“"}
{"url": "http://www.focus-news.net/news/2019/02/10/2621888/iliana-benovska-prezident-radev-v-narodnoto-sabranie-zashto-ne-otidohte-pone-v-denya-na-otvorenite-vrati.html", "text": "Президент Радев, в Народното събрание защо не отидохте, поне, в Деня на отворените врати? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на  предаването . \r\nЗа 2 години президент, президент Радев, вие, удостоихте с присъствие Народното събрание на България един-единствен път. Нямаше как. Трябваше да се закълнете като президент.  \r\nИ с физиономия на светец, очакващ трънен венец, репликирахте 43-тото Народното събрание: „Имате още една седмица живот“.  \r\nПрозвуча, като че ли лично, вие, свише, притежавате правото да раздавате или отнемате живота. А обстоятелствата бяха ясни – предстояха предсрочни парламентарни избори. \r\nКогато се клехте като президент на България, заявихте и още: „Държавност се гради с натрупване и затова искам да изкажа своята признателност към постигнатото от моите предшественици. Като президент нямам амбицията да превишавам своите Конституционни правомощия. Ще използвам всички възможности за насърчаване на диалога и за взаимодействие между институциите. Балансът, сътрудничеството и диалогът са гарант за стабилността ни. Ще бъда президент на всички българи независимо от партийната принадлежност, религия и етнос.“,  \r\nЦитирам ви, защото, президент Радев, за 2-те години, в които обитавате президентството, вършите последователно точно обратното.  \r\nЗа да оборите, президент Радев, впечатлението ,че станахте такъв , заблуждавайки хората, че поемате мисията на обединител, полезно щеше да ви бъде, поне днес, в Деня на отворените врати да прекрачите прага на  „дома на законите“ и да преклоните глава пред девиза на Народното Събрание - най-висшият орган на управление на парламентарната република България -„Съединението прави силата“. \r\nПрезидент Радев, в Народното събрание защо не отидохте, поне, в Деня на отворените врати? \r\nАз съм Беновска. И питам.", "date": "2019.02.10", "title": "Илиана Беновска: Президент Радев, в Народното събрание защо не отидохте, поне, в Деня на отворените врати"}
{"url": "http://www.focus-news.net/news/2019/02/10/2621890/hristian-mitev-nfsb-oblastniyat-komitet-na-partiyata-v-burgas-nominira-valeri-simeonov-za-vodach-na-listata-za-evroizborite.html", "text": "Областният комитет на НФСБ Бургас номинира Валери Симеонов за водач на листата за евроизборите, в какъвто и формат да е тя. Това каза за  Агенция „Фокус“  народният представител от ПГ на „Обединени патриоти“ и член на Националната контролна комисия на НФСБ Христиан Митев. Той обясни, че Симеонов е номиниран от областния комитет на НФСБ в Бургас, като уточни, че комитетът включва всички организации на НФСБ на територията на областта. Митев добави, че всеки областен комитет може да прави подобни номинации до Изпълнителния комитет, който заедно с политическия съвет взима решение за окончателната подредба на кандидатската листа. „Симеонов е най-подходящият от редиците на НФСБ човек, който да защитава интересите на България и българските граждани в Европейския парламент и съответно пред останалите институции на ЕС“, допълни той. Митев изтъкна дейността на Валери Симеонов в различни аспекти на обществено-политическия живот. „Дейността му е свързана с националната сигурност на страната, специално за изграждането на оградата, която е не само оградата на България с Република Турция, но е и външна граница на ЕС. Тя получи добра оценка от европейските партньори. На следващо място позициите, които Симеонов зае по Истанбулската конвенция и Пакта за миграция на ООН за неприемане и нератифициране на тези актове, които са противоречащи на традиционните семейни ценности в България. На следващо място това са позициите му в защита на българския бизнес. Тук поставям промените, които той направи в Закона за трудова миграция и трудова мобилност“, посочи Митев. Той допълни, че тези промени са позволили да бъдат осигурени достатъчно работници от българската диаспора в Украйна и Молдова по Черноморието. Митев подчерта и дейността на Симеонов в защита на групи от малкия и среден бизнес, като малките дестилерии за спиртни напитки, малки и средни търговци на горива, доставчиците по програмата \"Училищен плод\" и \"Училищно мляко\" и редица други. Христиан Митев обърна внимание и на действията Симеонов по отстояване на реда и законността, които е предприел и в случая с Асеновград; защитата на вредното въздействие от шум в околната среда; както и действията му по отношение на политиката за възрастните хора. \r\nДеница КИТАНОВА", "date": "2019.02.10", "title": "Христиан Митев, НФСБ: Областният комитет на партията в Бургас номинира Валери Симеонов за водач на листата за евроизборите"}
{"url": "http://www.focus-news.net/news/2019/02/10/2621893/plovdiv-dobrovoltsi-shte-polozhat-turisticheska-markirovka-po-marshruta-mezhdu-hizhite-martsiganitsa-i-svoboda-v-rayona-na-asenovgrad-na-11-fevruari.html", "text": "Доброволци ще положат туристическа маркировка по маршрута между хижите „Марциганица“ и „Свобода“ в района на Асеновград на 11 февруари. Това съобщиха за  Радио „Фокус“ – Пловдив  от Сдружение „Устремени“ в Асеновград. Ще бъде удължена възстановена от сдружението част от този основен за община Асеновград пешеходен туристически маршрут, като новият участък ще бъде свързан с маркираната отсечка от село Мостово до манастир „Св. Троица“ – местност „Кръстова гора“. Ще бъдат положени и 10 указателни табели в посока местност „Кръстова гора“, село Мостово и хижа „Марциганица“. \r\nТочният маршрут на маркиране е местност „Юрти“ – местност „Казанчетата“ – село Мостово, като дължината му е 3,4 км. За осъществяването на целта са нужни 2 или 3 души. Тръгването на 11 февруари ще бъде от 09.00 часа, от бензиностанцията на изхода на Асеновград в посока Кърджали. С автомобил ще се стигне до началната точка и групата, която ще маркира маршрута, ще започне работа. Шофьорът на автомобила ще отиде до центъра на село Мостово и ще изчака групата да стигне до него, след което около 14.00 часа ще се осъществи прибиране в Асеновград. Материалите за полагането на туристическа маркировка са вече осигурени.  \r\nТони МИХАЙЛОВ", "date": "2019.02.10", "title": "Пловдив: Доброволци ще положат туристическа маркировка по маршрута между хижите „Марциганица“ и „Свобода“ в района на Асеновград на 11 февруари"}
{"url": "http://www.focus-news.net/news/2019/02/10/2621892/afp-rusiya-e-izteglila-ot-irak-27-detsa-chiyto-mayki-ruski-grazhdanki-sa-zadarzhani-zaradi-vrazki-s-islyamska-darzhava.html", "text": "Руски представител заяви в неделя, че Москва е репатрирала нова партида деца, чиито майки са задържани в Ирак за принадлежност към „Ислямска държава“, предава  AFP . \r\n\"Двадесет и седем руски деца са били репатрирани от Багдад\", заяви представител на руското външно министерство. Тридесет други деца бяха изпратени обратно в Москва в края на декември. \r\nБащите на тези деца да били убити по време на сраженията между джихадистите и иракските войски, каза официалният представител. \r\nКремъл обяви в началото на януари, че 115 руски деца на възраст под десет години, както и осем на възраст между 11 и 17 години, все още са в Ирак. \r\nИракският закон позволява на задържаните да бъдат държани заедно с техните деца до тригодишна възраст, но по-големите деца трябва да живеят с роднини.  Юлиян Марков", "date": "2019.02.10", "title": "AFP: Русия е изтеглила от Ирак 27 деца, чийто майки – руски гражданки, са задържани заради връзки с „Ислямска държава“"}
{"url": "http://www.focus-news.net/news/2019/02/10/2621895/veliko-tarnovo-do-dni-zapochva-priemat-na-predlozheniya-za-proekti-za-programa-izkustvo-i-kultura-na-obshtinata.html", "text": "До дни започва набирането на проектни предложения, които да се финансират по традиционната програма „Изкуство и култура“ на Община Велико Търново. Това съобщи за  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ към Общината. Тя припомни, че бюджетът на местната администрация бе приет на 31 януари и сега тече срокът, в който областният управител на града може да обжалва. „Срокът изтича на 14-ти февруари и след тази дата ще отворим процедурите за набиране на предложения. Периодът, в който заинтересуваните лица ще могат да кандидатстват ще е един месец“, поясни Нелина Църова, като подчерта, че подробна информация има на сайта на Общината. \r\n„Фокус“ припомня, че през миналата година бюджетът бе 50 хиляди лева, с които бяха финансирани 9 проекта от подадени общо 14. Максималната сума, която едно предложение може да получи е 20% от общия размер на всички средства по програмата. \r\nЛуиза ТРАНЧЕВА", "date": "2019.02.10", "title": "Велико Търново: До дни започва приемът на предложения за проекти за програма „Изкуство и култура“ на Общината"}
{"url": "http://www.focus-news.net/news/2019/02/10/2621850/kostadin-nikolov-pchelar-edin-pchelar-vinagi-tryabva-da-e-podgotven-s-pushalka-maska-i-rakavitsi.html", "text": "Един пчелар винаги трябва да е подготвен с пушалка, маска и ръкавици. Това каза в интервю за  Радио „Фокус“ – Варна  дългогодишният пчелар от Варна – Костадин Николов. Той отбеляза, че в момента се грижи за около 30 кошера в село Орешак. Костадин Николов обясни, че колкото и опитен да се чувства един пчелар, той винаги трябва да вземе под внимание поведението на ципокрилите насекоми, което може да бъде непредсказуемо.  \r\n„Пчеларят, който отива при пчелите, трябва да е подготвен, че може да го срещне най-лошото. Винаги трябва да има под ръка запалена пушалка, маска и, може би - ръкавици наблизо, ако не са сложени на ръцете му. Никога не знаеш кога може да ти се случи нападение на пчели“, посочи Костадин Николов. Самият той разказа за сериозен случай на ужилване от множество пчели, заради екипировката му, която не е била подходяща за случая. „Маската ми беше с връв отдолу и връвта заяде, като не беше много добре затворена отдолу маската и, като се надвесих над пчелите, те тръгнаха към врата ми и със сто зора успях да хвърля маската и да избягам. Доста пчели ме нажилиха тогава и се бях поуплашил да не получа алергична реакция“, заяви Костадин Николов. По думите му един пчелар винаги трябва да има под ръка противоалергични лекарства и амоняк, за в случай, че бъде ужилен по-сериозно. \r\nБояна АТАНАСОВА", "date": "2019.02.10", "title": "Костадин Николов, пчелар: Един пчелар винаги трябва да е подготвен с пушалка, маска и ръкавици"}
{"url": "http://www.focus-news.net/news/2019/02/10/2621896/plovdiv-provezhda-se-aktsiya-na-ikonomicheska-politsiya-v-rayon-trakiya-po-nepotvardena-informatsiya-e-otkrit-paket-s-falshivi-dokumenti-za-samolichnost-na-chuzhdentsi.html", "text": "Провежда се акция на Икономическа полиция в район „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. По непотвърдена информация, при спрян за проверка автомобил, е открит пакет с фалшиви документи за самоличност на чужденци. От полицията засега не потвърждават да се извършват обиски в района.", "date": "2019.02.10", "title": "Пловдив: Провежда се акция на Икономическа полиция в район „Тракия“, по непотвърдена информация е открит пакет с фалшиви документи за самоличност на чужденци"}
{"url": "http://www.focus-news.net/news/2019/02/10/2621883/tihomir-stoitsov-branshovi-sayuz-pchela-kyustendil-kachestvoto-na-pchelniya-med-ot-proizvoditel-v-balgariya-e-izklyuchitelno-visoko.html", "text": "Качеството на пчелния мед от производител в България е изключително високо. Това каза за  Радио „Фокус“- Пирин  Тихомир Стоицов,  председател на Браншови съюз „Пчела” – Кюстендил. „Не познавам колега, който да си позволява да предлага добавянето на фалшификати и разни подсладители, сурогати. Условията в България предполагат много качествен и ароматен пчелен мед“, каза още Стоицов. По думите му голяма част от намиращото се в търговката мрежа е глюкозно- фруктозни или други подсладители, които са с добавен пчелен мед. „В повечето случаи дори това е указано на етикета, тъй като закона за етикетирането го изисква, но с дребни буквички е написано и други добавки“, каза още Стоицов. \r\nЛора КАЛЧЕВА", "date": "2019.02.10", "title": "Тихомир Стоицов, Браншови съюз „Пчела” – Кюстендил: Качеството на пчелния мед от производител в България е изключително високо"}
{"url": "http://www.focus-news.net/news/2019/02/10/2621894/toni-blear-brekzit-bez-sporazumenie-zastrashava-mira-v-severna-irlandiya.html", "text": "Излизането на Великобритания от Европейския съюз без споразумение застрашава мирния процес в Северна Ирландия и е изключително опасен за британската икономика, заяви бившият британски премиер Тони Блеър в интервю по британския телевизионен канал  Sky News . \r\nСпоред него, Брекзит без споразумение  \"ще бъде много опасен за Великобритания от икономическа гледна точка\" и може да доведе до \"потенциално разрушителни\" последици за мирния процес в Северна Ирландия. \"Липсата на споразумение за  напускане на ЕС означава появата на наистина твърда граница между северната и южната част на Ирландия, противно на Споразумението от Белфаст, и това ще предизвика огромен разрив в Обединеното кралство\", заяви бившият премиер. \r\nСпоразумението от Белфаст, известно като „Споразумението от Разпети петък“, беше сключено през 1998 г. с участието на властите на Великобритания и Република Ирландия. То предвижда отказът на Лондон от прякото управление в региона и прехвърлянето на властта в региона на местните власти, създадени на коалиционна основа. Споразумението позволи установяването на деликатен политически баланс в Северна Ирландия и прекратяване на три десетилетия на кървави сблъсъци между протестанти и католици, монархисти и републиканци, опоненти и поддръжници на независимостта на региона от Великобритания.  Юлиян Марков", "date": "2019.02.10", "title": "Тони Блеър: Брекзит без споразумение застрашава мира в Северна Ирландия"}
{"url": "http://www.focus-news.net/news/2019/02/10/2621898/pazardzhik-zapochva-sedmitsa-za-bezplatno-i-anonimno-izsledvane-za-hivspin.html", "text": "Седмица за безплатно и анонимно изследване за ХИВ ще се проведе в РЗИ - Пазарджик, съобщиха от  Здравната инспекция . По повод 14 февруари – Ден на влюбените, като част от ежегодната здравно-информационна кампания, провеждана от РЗИ-Пазарджик във връзка с профилактиката на сексуално предаваните инфекции с акцент превенцията на ХИВ/СПИН, РЗИ обявява периода от 11 до 15 февруари за Седмица за безплатно и анонимно изследване с бързи тестове за ХИВ/СПИН.", "date": "2019.02.10", "title": "Пазарджик: Започва седмица за безплатно и анонимно изследване за ХИВ/СПИН"}
{"url": "http://www.focus-news.net/news/2019/02/10/2621900/veliko-tarnovo-tsarkva-stara-banya-i-dvora-na-mobal-d-r-stefan-cherkezov-shte-chistyat-entusiastite-ot-dobrovolno-chistene.html", "text": "Църква, стара баня и двора на МОБАЛ „Д-р Стефан Черкезов“ ще чистят ентусиастите от организацията „Доброволно чистене“ – Велико Търново. Локациите са избрани единодушно, тъй като набелязаните терени са в много лошо състояние, обясни за  Радио „Фокус“ – Велико Търново  Калин Василев, един от организаторите на кампанията. Той припомни, че в болницата доброволците отиват за втори път, като при предната кампания бяха събрани над 80 чувала с боклуци. „Идеята ни за там е с двойно значение – ще допълним това, което започнахме, искаме да го разгърнем, да си направим един малък фест на почистването. Очакваме отново да се включат младежи, семейства, деца. Освен че ще събираме отпадъци, предвиждаме и да засадим цветя, да сглобим няколко пейки, да облагородим цялото пространство“, обясни Калин Василев. Той уточни, че в болницата в момента работят около 700 души, които няма къде да отдъхнат, въпреки, че разполагат с голям парк. Подробности за предстоящите прояви са публикувани в страницата на „Доброволно чистене“ във „Фейсбук“. \r\nЛуиза ТРАНЧЕВА", "date": "2019.02.10", "title": "Велико Търново: Църква, стара баня и двора на МОБАЛ „Д-р Стефан Черкезов“ ще чистят ентусиастите от „Доброволно чистене"}
{"url": "http://www.focus-news.net/news/2019/02/10/2621899/varna-stotitsi-domakinstva-v-grada-shte-ostanat-bez-voda-za-blizo-15-chasa-zaradi-rekonstruktsiya-na-vodoprovod-na-11-fevruari.html", "text": "Стотици домакинства във Варна ще останат без вода за близо 15 часа на 11 февруари заради реконструкция на водопровод. Това съобщиха за  Радио „Фокус“ – Варна  от водното дружество в града. Поради реконструкция на на ул. „Цар Симеон I-ви“ от фирмата изпълнител, с нарушено водоподаване от 09.00 до около 00.00 часа ще бъдат абонатите от няколко улици в града. Засегнати от ремонтните дейности ще са домакинствата, заключени  в карето между бул. „Христо Ботев“, бул. „Мария Луиза“, ул. „Преслав“, бул. „Приморски“ и ул. „Александър Дякович“. \r\nБояна АТАНАСОВА", "date": "2019.02.10", "title": "Варна: Стотици домакинства в града ще останат без вода за близо 15 часа заради реконструкция на водопровод на 11 февруари"}
{"url": "http://www.focus-news.net/news/2019/02/10/2621901/valentin-kasabov-nfsb-mislya-che-valeri-simeonov-nyama-konkurent-kato-vodach-na-listata-ni-za-evroizborite.html", "text": "Мисля, че Валери Симеонов няма конкурент като водач и лидер на НФСБ. Това каза на пресконференция зам.-председателят на НФСБ Валентин Касабов, предаде репортер на  Радио „Фокус“-Бургас . „Съвсем спонтанно областните структури на Бургас поставиха и издигнаха като водач на листата за евроизборите Валери Симеонов“, коментира той. „Това беше изненада, инициативата тръгна от отделните партийни организации и в момента това е факт“, обяви Касабов. „Бързам да кажа, че това което се случва в Бургас, най-вероятно ще последва и останалите областни центрове“, обясни той. „Очакваме номинации във Варна. Утре отивам там, за да видя какви ще бъдат номинациите, защото съм избран от Варненския избирателен район. Вечерта ще бъде заседанието на областната структура“, посочи зам.-председателят на НФСБ. „Очаква се във вторник структурите от Пловдив също да обявят своята номинация“, допълни Касабов.  \r\nДепутатът от ПГ на „Обединени патриоти“ Христиан Митев съобщи: „Областният комитет на НФСБ в област Бургас взе решение да предложи на Националния изпълнителен комитет и на Националния политически съвет на партията да бъде издигната кандидатурата на Валери Симеонов като водач на листата за изборите за европейски парламент“. Той открои пет основни мотива за издигането на Симеонов за водач на листата на НФСБ: последователна политика за защита на националната сигурност; активната защита на националните интереси; подпомагането на българския бизнес; защита на законността и правовия ред; политика в интерес на възрастните хора.  \r\nДеница ДИМИТРОВА", "date": "2019.02.10", "title": "Валентин Касабов, НФСБ: Мисля, че Валери Симеонов няма конкурент като водач на листата ни за евроизборите"}
{"url": "http://www.focus-news.net/news/2019/02/10/2621903/blagoevgrad-blizo-600-detsa-v-detskite-gradini-i-yasli-v-grada-sa-s-namalena-taksa-ili-sa-osvobodeni-ot-takava.html", "text": "Размерът на таксите в детските градини в Благоевград остават непроменени и през 2019 година. Въпреки възходящия стандарт за обгрижване на дете в детско заведение, таксата за месец е 40 лева или около 2 лева на ден. Тя не е променяна от 11 години. Това съобщиха от пресцентъра на  Община Благоевград . Община Благоевград има предвидени редица социални облекчения. За 342 от децата в детските ясли и градини в Благоевград дължимата такса е 50% от абсолютната  стойност. Това е предвидено за деца с един родител, както и за две деца от едно семейство,  посещаващи едно или различни детски заведения. За деца на многодетни родители, таксата, която се заплаща за първото дете е в половин размер.За второто дължимата сума е в четвърт размер или  10 лева, което към момента засяга 61 от децата в Благоевград. Общо 196 деца, посещаващи детските заведения на територията на община Благоевград са освободени от такса. Всички социални облекчения са записани в Наредба, приета от Общински съвет - Благоевград. Тя е поместена в страницата на Община Благоевград – www.blgmun.com. \r\nОт тази година, по разпореждане на кмета д-р Атанас Камбитов, Община Благоевград, въведе и специално меню за деца с глутенова ентеропатия. За тях се приготвя отделна храна, като това не влияе на определената месечна такса.", "date": "2019.02.10", "title": "Благоевград: Близо 600 деца в детските градини и ясли в града са с намалена такса или са освободени от такава"}
{"url": "http://www.focus-news.net/news/2019/02/10/2621904/makfaks-vmro-dpmne-iska-ostavkata-na-makedonskiya-ministar-na-kulturata.html", "text": "ВМРО-ДПМНЕ призова министъра на културата Асаф Адеми да подаде оставка, а министерството своевременно  да оттегли Годишната програма за културна работа за 2019 година. \r\n\"Македонската култура изживява своята трагедия. Това, което правителството на СДСМ прави с Годишната програма за работа в областта на културата за 2019 г., е срамно и има сериозни подозрения за престъпление ”, каза Робърт Веляновски от ВМРО-ДПМНЕ. Според него годишната програма на Министерството на културата е просто още един явен пример за разделението в македонското общество по етнически и партийни линии. \r\nТой обвини, че парите на гражданите и бюджетната сметка на Република Македония се третират като лична партийна сметка на СДСМ, която служи за заплащане на дълговете на Заев към неговите кредитори, допринесли за идването му на власт. \r\n„Известни художници, институции и фестивали с голямо влияние в македонската култура са забравени от държавата, дискриминирани, с цел изплащане на дълговете на Зоран Заев. Като пример е посочен Националния институт \"Турски театър - Скопие\" , на който е  одобрен само един проект, \"каза Веляновски.  Юлиян Марков", "date": "2019.02.10", "title": "„Макфакс“ : ВМРО-ДПМНЕ иска оставката на македонския министър на културата"}
{"url": "http://www.focus-news.net/news/2019/02/10/2621891/veneta-ifandieva-asotsiatsiya-obedineni-pchelari-prez-poslednite-godini-pchelnite-semeystva-namalyavat-a-mladite-hora-pochti-ne-se-vklyuchvat-v-tazi-deynost.html", "text": "През последните години пчелните семейства намаляват, а младите хора почти не се включват в тази дейност. Това каза за  Радио „Фокус“ – Пирин  Венета Ифандиева, координатор по пчеларство за Югозападна България и член на Управителния съвет на Асоциация „Обединени пчелари“. „Стремим се да набираме млади хора, които да обучаваме в пчеларството, но комуникацията с тях е много трудна“, коментира тя. Ифандиева посочи, че в момента предстои подхранване, като трябва да се сложи храна на всяко пчелно семейство, а при един топъл ден трябва да се види колко семейства има и има ли загинали. По думите й от сега започва тежката и трудната работа в пчелина, като трябва да се третират за болести. Тя заяви, че по принцип е най-добре пчелните семейства да се подхранят с мед и пудра захар, обаче има и много готова храна, която всеки пчелар може да си поръча. Венета Ифандиева обясни, че има пчелари, които са оставили достатъчно храна в пчелните семейства, но понеже те се изместват при студено време и не могат да достигнат храната, има случаи в които пчелните семейства умират от глад. \r\nНатали СТЕФАНОВА", "date": "2019.02.10", "title": "Венета Ифандиева, Асоциация „Обединени пчелари“: През последните години пчелните семейства намаляват, а младите хора почти не се включват в тази дейност"}
{"url": "http://www.focus-news.net/news/2019/02/10/2621906/nadya-angelova-urednik-ot-istoricheskiya-muzey-v-svishtov-dragan-tsankov-sazdava-edna-ot-parvite-balgarski-pechatnitsi-vapreki-zabranata-na-osmanskite-vlasti.html", "text": "Драган Цанков създава една от първите български печатници в Свищов, въпреки забраната на османските власти. Тъй като не получава разрешение за основаването й у нас, той я разполага в  католическия манастир „Сен Беноа“ в Галата, разказа за  Радио „Фокус“ – Велико Търново  Надя Ангелова, уредник от Историческия музей в Свищов. Тя уточни, че делото е свързани с две имена –  Драган Цанков и Димитър Паничков.  „Драган Цанков е български политик, почетен член на Българското книжовно дружество, министър председател на България при управлението на княз Александър I Батенберг. Роден е в Свищов на 9 ноември 1828 г. в богато семейство. Учи във Виена и през 1852 г. издава българска граматика на немски език. Същата година Драган Цанков донася в Свищов печатарско оборудване с намерение да открие своя собствена печатница, но не получава разрешение от властите. Това го принуждава да замине за Цариград и през 1855 г. с помощта на френското посолство се снабдява с разрешението. Настанява печатницата си в католическия манастир „Сен Беноа“ в Галата“, поясни още Надя Ангелова. Тя допълва, че негов помощник в техническата работа бил Хаджи Димитър Паничков, известен по-късно  като свищовския печатар Дядо Паничков, тъй като купува печатницата от собственика й за 40 000 гроша. „През 1876 г. Паничков пренесъл половината от печатницата в Плоещ, в която работи синът на сестра му Христо Г.Кисьов. По време на Освободителната война Паничков печатал на руските офицери бланки, разписки и квитанции. По това време отпечатал и книгата „Закон за българските войници“, написана от капитан Райчо Николов. Раздавал я безплатно на българските опълченци“, разказва още уредника. Печатницата идва в Свищов след Освобождението, а днес  в основен фонд „История на България 15-19 в.“ на Къщата-музей на „Алеко Константинов“  се съхраняват оригинални писма и фотографии на Димитър Паничков и семейството му. \r\nЛуиза ТРАНЧЕВА", "date": "2019.02.10", "title": "Надя Ангелова, уредник от Историческия музей в Свищов: Драган Цанков създава една от първите български печатници, въпреки забраната на османските власти"}
{"url": "http://www.focus-news.net/news/2019/02/10/2621907/vitseprezidentat-iliyana-yotova-neobhodima-e-tselenasochena-politika-za-razvitieto-na-selata.html", "text": "\"Необходима е целенасочена политика за развитие на селата, план „Маршал“ за спасяването на българското село, защото проблемите се роят един след друг – днес е транспортът, утре ще е достъпът до болница и аптека.“ Това заяви вицепрезидентът Илияна Йотова в гоцеделчевското село Делчево, където за втора година бе гост на традиционния празник на виното, съобщиха от  прессекретариата на държавния глава. По думите на вицепрезидента при формирането на новия европейски бюджет след 2020 г. България трябва да извоюва целеви средства за отдалечените и по-слабо развитите региони. „Тези средства трябва да се използват само и единствено за тези региони, тогава в тях ще се възвърне животът, хората няма да бягат към големите градове да търсят поминък“, отбеляза Илияна Йотова. „Община Гоце Делчев е пример за това как европейските средства могат да служат за доброто на хората, а не само да се „усвояват“. Благодарение на грижата на общината, на трансграничните проекти, на трудолюбието и енергията на своите шейсетима жители село Делчево днес е притегателен център не само за родните, но и чуждите туристи“, заяви вицепрезидентът. Илияна Йотова подчерта, че с усилията на кмета на Община Гоце Делчев Владимир Москов има изградена качествена инфраструктура и път до селото. „Това е залог за развитие на туризма“, отбеляза вицепрезидентът. „Вие сте пример за това как се пазят традициите и се предават на поколенията. Желая ви здрава и плодородна година“, обърна се Илияна Йотова към събралите се на площада на Делчево множество хора. Вицепрезидентът специално благодари за поканата за втори път да участва в традиционния празник на виното в село Делчево и да зареже лозето в местността „Баира“. „Разбрах, че 1 тон грозде е родило лозето на бай Стоян, което зарязахме миналата година. Дано тази година реколтата да е още по-добра“, заяви Илияна Йотова.  \r\nВицепрезидентът отличи победителите в традиционния международен конкурс за производители на вино и ракия.", "date": "2019.02.10", "title": "Вицепрезидентът Илияна Йотова: Необходима е целенасочена политика за развитието на селата"}
{"url": "http://www.focus-news.net/news/2019/02/10/2621887/pazardzhik-nad-225-sa-pchelarite-v-oblastta.html", "text": "Сравнително добра година по отношение на произведеното количество мед отчитат пчеларите в област Пазарджик, съобщиха от  Съюза на пчеларите  в областта. Над 225 пчеларите в област Пазарджик, организирани в шест пчеларски дружества в Батак, Панагюрище, Пещера, Пазарджик, Велинград и село Църнча. Има потомственост в този бранш от селското стопанство и много от пчеларите наследяват кошерите на своите дядовци и бащи. Високи са и изискванията за качеството на меда, който се предлага в търговската мрежа, тъй като пчеларите застават с името си зад всяко произведено и реализирано количество.", "date": "2019.02.10", "title": "Пазарджик: Над 225 са пчеларите в областта"}
{"url": "http://www.focus-news.net/news/2019/02/10/2621902/tass-italianskoto-pravitelstvo-e-resheno-da-postigne-prerazglezhdane-na-antiruskite-sanktsii.html", "text": "Вицепремиерът и министър на икономическото развитие, труда и социалната политика на Италия Луиджи ди Майо потвърди, че правителството възнамерява да преразгледа режима на санкции срещу Руската федерация. Това съобщи в неделя италианската държавна агенция ANSA, цитирана от  TACC . \r\n\"Ние се борим и ще се борим срещу известните санкции срещу Русия, но не защото обичаме руснаците или американците, а защото поддържаме интересите на италианците. Ако има компании, които страдат от огромни загуби поради антируските санкции, естествено е да се преразгледат инструментите. но не и принципът \" , предава думите му агенцията. \r\nВъпросът за премахването на анти-руските санкции, наложени през 2014 г. след украинските събития и анексирането на Крим от Русия, многократно подновяван от ЕС, е в програмата на коалиционното правителство на партията “Лига“ и движението „Пет Звезди“, което Ди Майо представлява. За момента Рим е избрал формулировката, че „е необходимо време, за да се убедят партньорите в нецелесъобразността на санкциите като инструмент на натиск“. Премахването на антируските санкции първоначално беше свързано от ЕС с прилагането на минските споразумения, припомня ТАСС.  Юлиян Марков", "date": "2019.02.10", "title": "ТАСС: Италианското правителство е решено да постигне преразглеждане на антируските санкции"}
{"url": "http://www.focus-news.net/news/2019/02/10/2621909/thestivalgr-gratskite-fermeri-dadoha-otsrochka-do-ponedelnik-sled-obyad-na-pravitelstvoto.html", "text": "Гръцките фермери от блокадата при Никея в района на Лариса дадоха отсрочка до понеделник след обяд на правителството, пише солунското електронно издание  Thestival . \r\nТова решение бе взето на срещата на обяд, която e приключила бързо. Фермерите са решили, че ако не бъде насрочена среща с правителството до понеделник след обяд, ще има нова мобилизация, като те отново ще „разделят“ Гърция на две, както направиха в събота, при тунелите в района на Темпи. \r\nВ случай, че няма насрочена среща с тях, те ще се съберат във вторник следобед в центъра на Платикампос в района на Лариса. \r\nЗемеделските производители дори не изключват да отидат в Атина със своите трактори, но също така си запазват правото да предприемат изненадващи ходове.  Юлиян Марков", "date": "2019.02.10", "title": "Thestival.gr:  Гръцките фермери дадоха отсрочка до понеделник след обяд на правителството"}
{"url": "http://www.focus-news.net/news/2019/02/10/2621911/pazardzhik-na-dva-signala-za-postradali-ptitsi-sa-se-otzovali-ekspertite-ot-riosv-prez-yanuari.html", "text": "На два сигнала за пострадали птици са се отзовали експертите от Регионална инспекция по околната среда и водите (РИОСВ) - Пазарджик през януари, съобщиха от  РИОСВ . Първият е за паднала от дърво малка сова на улица „Гурко”, срещу плувния басейн в град Пазарджик. При огледа е установено, че видимо совата не е ранена, но не може да лети. Защитеният вид е в добро състояние, без видими наранявания и счупвания. На основание чл. 39, ал. 2, т. 1 от ЗБР птицата е освободена в подходящ за вида район. Вторият сигнал е за намерен ранен мишелов на улица „Пловдивска” в град Пазарджик. При огледа на птицата е установено, че тя е в добро състояние. На основание чл. 39 от ЗБР е освободена в подходящ район. \r\nВаня НИКОЛОВА", "date": "2019.02.10", "title": "Пазарджик: На два сигнала за пострадали птици са се отзовали експертите от РИОСВ през януари"}
{"url": "http://www.focus-news.net/news/2019/02/10/2621910/sport-guardiola-predi-macha-na-etihad-tova-e-final-za-nas.html", "text": "Манчестър Сити приема днес Челси в ключов и за двата тима сблъсък. И гражданите, и лондончани нямат право на грешка с оглед целите, които преследват. Сити са се вплели в битка с Ливърпул за титлата. За Челси пък е жизненоважно да финишира в четворката, осигурявайки си участие в Шампионската лига. Ясно е, че след мача на \"Етихад\" няма как и двата съперника да са доволни, но сигурното е, че загубата ще намали значително шансовете относно набелязаните цели. След шокиращата загуба в Нюкасъл (1:2) Манчестър С влезе в познатия ритъм, записвайки победи срещу Арсенал (3:1) и Евертън (2:0). Гуардиола напълно осъзнава важността на предстоящия сблъсък. Причината не е търсене на реванш, след като лондончани през декември нанесоха първата загуба на шампиона с 2:0 на \"Стамфорд Бридж\". Пеп е наясно, че Челси е в състояние да победи всеки съперник, независимо къде. Освен това на двата тима предстои да се срещнат на 24 февруари на \"Уембли\" в спор за Купата на лигата. \"Мачът в неделя (б.р. -днес) е като финал за нас. И трябва да го изиграем, все едно че наистина е такъв. Челси безспорно е много силен отбор и според мен има шансове за титлата, макар повечето хора да не го вярват. Те имат халфове, които са сред най-добрите в света, отличен вратар и опитни защитници. Освен това вече разполагат с доказан голмайстор в лицето на Игуаин, който вече вкара първите си попадения във Висшата лига. Гонсало не се нуждае от много положения, за да се разпише, и трябва да сме много внимателни с него\", заяви Пеп. Мениджърът на Сити говори и за дуела с Ливърпул, който вероятно ще реши спора за титлата. Пеп сериозно изчетка мърсисайдци. \"Преди няколко дни разликата беше 7 точки, а сега сме равни (б.р. - преди домакинството на червените срещу Борнемът). Ливърпул са изключителни. Нямам чувството, че Клоп, Ван Дайк, Салах или Мане са подложени на някакъв натиск. Мисля, спорът за титлата ще бъде отворен до самия край\", завърши Гуардиола. Испанецът няма големи колебания по титулярния състав. Единствената въпросителна е свързана с избора между Лирой Сане и Бернардо Силва, като шансовете на германеца или португалеца да започнат са равни.", "date": "2019.02.10", "title": "Спорт: Гуардиола преди мача на „Етихад\": Това е финал за нас"}
{"url": "http://www.focus-news.net/news/2019/02/10/2621912/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден - Ексохи“. Това съобщиха за  Радио „Фокус“ - Пирин  от \"Гранична полиция\". С нормална интензивност се извършва преминаването през ГКПП „Кулата - Промахон“. Без проблеми се осъществява преминаването  на ГКПП „Златарево – Ново село“. \r\nЛора КАЛЧЕВА", "date": "2019.02.10", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/02/10/2621915/kalin-vasilev-turnovoruns-podgotvyame-mnogo-pohodi-pesh-i-s-koleleta-horoteki-i-drugi-razlichni-initsiativi.html", "text": "Походи, велоразходки, хоротеки и тренировки на открито са само част от събитията, които групата за здравословен начин на живот TurnovoRuns предлага на своите последователи. Основателят на движението Калин Василев уточни пред  Радио „Фокус“ – Велико Търново , че всичко изброено предстои още в следващите няколко дни. Той поясни също така, че със затоплянето на времето броят на проявите ще расте. Калин Василев припомни, че една от последните прояви на ентусиастите беше почистване на терена около студентските общежития при Ректората на ВТУ „Св. Св. Кирил и Методий“. „Освен нашите постоянни поддръжници в акцията се включиха и 15-ина студенти. Това е един ресурс на града, който въобще не е докоснат -студентското съсловие. Дадох си равносметка, че те са толкова многобройни, а няма приток на информация какво се случва в града и това трябва да се промени, защото те могат да направят много и да помогнат с много“, допълва Калин. По думите му в различните кампании участват стотици жители и гости на Търново, като в последно време се увеличават и целите семейства, които подкрепят TurnovoRuns. Вече има и поддръжници от други градове, което е още един голям плюс за развитието на Търново. \r\nЛуиза ТРАНЧЕВА", "date": "2019.02.10", "title": "Калин Василев, TurnovoRuns: Подготвяме много походи – пеш и с колелета, хоротеки и други различни инициативи"}
{"url": "http://www.focus-news.net/news/2019/02/10/2621913/kostadin-nikolov-pchelar-pchelarstvoto-e-zanayat-koyto-nosi-poveche-polozhitelni-otkolkoto-otritsatelni-emotsii.html", "text": "Пчеларството е занаят, който носи повече положителни, отколкото отрицателни емоции. Това каза в интервю за  Радио „Фокус“ – Варна  дългогодишният пчелар от Варна – Костадин Николов. По думите му младите хора, които избират да се занимават с кошери, трябва да бъдат търпеливи, защото отнема време и труд да се постигнат първите резултати. „Първо трябва пчелите да се развият. Има си много тънкости, докато наистина стигнеш до момента да бръкнеш в меда и да го опиташ. Но нека да не бързат, да бъдат спокойни и да знаят, че пчеларството е един занаят, който носи много положителни емоции – повече положителни, отколкото отрицателни“, коментира Костадин Николов. Той допълни, че пчеларството успокоява нервната система и кара човек да загуби представа за времето, но трудът и усилията също не са никак малко.  \r\n„Дори когато човек вади мед, пак си е трудно, защото трябва да освободиш рамката от всичките пчели, да пренасяш тежки неща. Но любимата ми част е, когато застана пред пчелите и се наслаждавам на удоволствието“, каза посочи Николов и допълни, че всеки пчелар помага на семейството си с този здравословен продукт. „Те ще си помагат на семействата с един много ценен биологичен продукт, който природата е създала на тази земя и никой не знае дали някъде другаде има такъв ценен продукт като меда“, допълни Костадин Николов. Във връзка с професионалния празник на пчеларите в България, той поздрави колегите си и им пожела пълни кошери с мед и пчели, както и по-малко болести през годината. \r\nБояна АТАНАСОВА", "date": "2019.02.10", "title": "Костадин Николов, пчелар: Пчеларството е занаят, който носи повече положителни, отколкото отрицателни емоции"}
{"url": "http://www.focus-news.net/news/2019/02/10/2621886/", "text": "Възможни са промени в македонското правителство, ако  бъде издигната кандидатурата на външния министър на Македония Никола Димитров за президент от СДСМ, пише скопското издание  “Независен“ . \r\nРадмила Шекеринска ще заеме мястото му в Министерството на външните работи, Стево Пендаровски ще застане начело на Министерството на отбраната и Оливер Спасовски ще остане вътрешен министър, пише изданието. \r\nТова е един от вариантите, обсъдени в СДСМ, след като четиримата високопоставени служители изразиха амбициите си да се кандидатират за държавен глава, пише \"Независен\". \r\nЗасега от СДСМ не представят официална информация, нито са обявили възможните кандидатури за президент . Лидерът на СДСМ Зоран Заев повтори, че няма амбиции за президентския пост. Въпреки че по неговите думи той ще бъде идеален консенсус кандидат за поста, но както той казва, той е млад за тази позиция.  Юлиян Марков", "date": "2019.02.10", "title": "„Независен“ (Македония): Възможни са промени в македонското правителство"}
{"url": "http://www.focus-news.net/news/2019/02/10/2621914/afp-geneva-to-ban-religious-symbols-on-public-employees.html", "text": "Кантон Женева провежда референдум за носенето на религиозни символи от обществени служители, предава  AFP .  \r\nKантонaлният  парламент прие спорния текст през април миналата година. Мярката се подкрепя  и от трите основни религиозни общности в Женева, протестантската църква, римокатолическата църква и старата католическа църква. \r\nНо крайната левица, Зелените, феминистките организации, синдикатите и мюсюлманските групировки се противопоставиха на това и събраха достатъчно подписи, за да предизвукат референдум по въпроса. \r\nКритиците твърдят, че законът ще има репресивен и дискриминационен ефект, като някои го осъждат като ислямофобия и предупреждават, че мюсюлманските жени, които носят забрадки, са обект на нападение. \r\nНа учителите в Женева вече е забранено да носят видими религиозни символи, включително хиджаб. Новият текст ще разшири тази забрана за избрани длъжностни лица и всички местни или кантонални държавни служители, които влизат в контакт с обществеността. \r\nСрещу новия текст бяха повдигнати два съдебни иска, които биха могли да блокират приемането му, въпреки гласуването в неделя. \r\nГласуването в неделя няма да доведе до окончателно поражение“, каза активистка против закона. „Референдумът е само началото“. \r\nГласуването в Женева е сред редица местни, регионални и национални въпроси, по които се провеждат референдуми в цяла Швейцария в неделя като част от известната пряка демократична система на страната.  Юлиян Марков", "date": "2019.02.10", "title": "AFP: Кантон Женева провежда референдум за носенето на религиозни символи от обществени служители"}
{"url": "http://www.focus-news.net/news/2019/02/10/2621916/pazardzhik-v-selo-karabunar-organizirat-konkurs-za-izbor-na-tsar-na-vinoto.html", "text": "Кметството в село Карабунар и читалище „Възраждане – 1926“ организират конкурс за избор на „Цар на виното“, съобщиха от  кметството . В конкурса могат да участват само жители на село Карабунар. Виното им трябва да е домашно производство, от 2018 година.  Категориите са червени трапезни (сортови вина), червени трапезни (купажни вина), бели трапезни и трапезни вина розе. Награждаването на победителите ще се проведе на 14 февруари по време на традиционното честване на празника Трифон Зарезан. Спечелилите първите места в отделните категории ще представят село Карабунар в „Общинския празник на виното“ и конкурса за домашно вино (реколта 2018) в град Септември.", "date": "2019.02.10", "title": "Пазарджик: В село Карабунар организират конкурс за избор на „Цар на виното“"}
{"url": "http://www.focus-news.net/news/2019/02/10/2621917/burgas-normalno-prohodimi-sa-patishtata-v-oblastta.html", "text": "Нормално проходими са пътищата в област Бургас. Това съобщиха за  Радио „Фокус“ – Бургас  от Областно пътно управление – Бургас. Проходите в областта са отворени за движение на всички моторни превозни средства. Пътищата в областта са сухи, по-рано в района Дюлински проход пътните настилки са били заледени, но вече са обработени и нормално проходими. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срокът е до 31 май 2019 година. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срокът е до 21 декември 2019 година. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г.  \r\nНормално натоварен е трафикът по централните улици и булеварди в областния град. По-интензивно е движението от и към ж. к. „Меден Рудник“. \r\nДеница ДИМИТРОВА", "date": "2019.02.10", "title": "Бургас: Нормално проходими са пътищата в областта"}
{"url": "http://www.focus-news.net/news/2019/02/10/2621918/predsedatelyat-na-pg-na-gerb-tsvetan-tsvetanov-shte-se-sreshtne-s-chlenove-i-simpatizanti-na-partiyata-v-shumen-na-11-fevruari.html", "text": "Председателят на ПГ на ГЕРБ и зам.-председател на партията Цветан Цветанов ще посети град Шумен на 11 февруари 2019 г. (понеделник). Това съобщиха от пресцентъра на  ПП ГЕРБ . Там той ще се срещне с членове и симпатизанти на партията. Срещата ще се проведе от 18.30 часа в Концертна зала на Общински младежки дом – Шумен, намиращ се на ул. \"Съединение\" № 105.", "date": "2019.02.10", "title": "Председателят на ПГ на ГЕРБ Цветан Цветанов ще се срещне с членове и симпатизанти на партията в Шумен на 11 февруари"}
{"url": "http://www.focus-news.net/news/2019/02/10/2621920/poveche-ot-9-000-grazhdani-posetiha-narodnoto-sabranie-v-denya-na-otvoreni-vrati-na-institutsiyata.html", "text": "Повече от 9 000 граждани посетиха Народното събрание в Деня на отворени врати на институцията. По повод 140-ата годишнина от първото заседание на Учредителното събрание на 10 февруари 2019 г. в парламента бяха показани оригиналите на Търновската конституция и на Сребърната конституция, както и тематична експозиция за дейността на Учредителното събрание. Това съобщиха от пресцентъра на  Народното събрание . \r\nНай-голям интерес сред посетителите предизвика възможността да заемат председателското място в пленарната зала и да ударят парламентарния звънец. Много от гостите разговаряха и се снимаха с председателя на Народното събрание Цвета Караянчева и с народни представители.  \r\nМежду 10 и 15 минути изчакваха желаещите да влязат в сградата на Народното събрание. Повече време беше необходимо да отделят, за да оглавят днешното „пленарно заседание“ или да заемат местата на членовете на Министерския съвет в пленарна зала. Голям интерес гражданите проявиха и към показаните оригинали на Търновската и Сребърната конституция, масата, която Петко Славейков донася от дома си, за да бъде подписана на нея Търновската конституция, както и негови лични вещи.  \r\nДецата са нашето бъдеще и се радвам да видя днес толкова много млади хора в Народното събрание, коментира председателят на парламента Цвета Караянчева. Смятам, че големият интерес към инициативата Ден на отворени врати и от младите, а и от по-възрастните българи показва отношение към историята, към Конституцията, към парламентаризма в България, добави тя.  \r\nВ Народното събрание гражданите можеха да разгледат и пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове.  \r\nДенят на отворени врати на Народното събрание е част от инициативите, с които през 2019 г. ще бъде отбелязана 140-ата годишнина от Учредителното събрание и приемането на Търновската конституция.", "date": "2019.02.10", "title": "Повече от 9 000 граждани посетиха Народното събрание в Деня на отворени врати на институцията"}
{"url": "http://www.focus-news.net/news/2019/02/10/2621922/plovdiv-v-karlovo-po-povod-denya-na-vlyubenite-shte-se-provede-informatsionen-den-s-tsel-preventsiya-na-hiv-spin-i-na-bolestite-predavani-po-polov-pat.html", "text": "Инициативата „Безопасна любов и сладко изкушение“ ще се проведе в Карлово по повод Деня на влюбените – 14 февруари. Това съобщиха за  Радио „Фокус“ – Пловдив  от Общината. Инициативата по повод 14 февруари ще се проведе в 14.30 часа в сладкарница в града. Информационният ден е с цел превенция на ХИВ, СПИН и на болестите, предавани по полов път. За присъстващите са предвидени различни игри и награди. \r\nСъбитието се организира от Общината, заедно с Местната комисия за борба срещу противообществените прояви на малолетните и непълнолетните и с Български младежки Червен кръст – Карлово.", "date": "2019.02.10", "title": "Пловдив: В Карлово по повод Деня на влюбените ще се проведе информационен ден с цел превенция на ХИВ, СПИН и на болестите, предавани по полов път"}
{"url": "http://www.focus-news.net/news/2019/02/10/2621924/varna-35-dushi-sa-preminali-prez-imunizatsionniya-kabinet-na-rzi-prez-poslednata-sedmitsa.html", "text": "35 души са преминали през имунизационния кабинет на Регионална здравна инспекция (РЗИ) – Варна през последната седмица. Това съобщиха за  Радио „Фокус“ – Варна  от РЗИ. За периода от 1 до 7 февруари в кабинета са извършени 16 имунизации. С ваксина против жълта треска са обхванати 10 души.  \r\nПо данни на РЗИ – Варна в кабинета за анонимно и безплатно консултиране за СПИН (КАБКИС) за периода са изследвани 15 души. Няма регистрирани случаи на ухапани от кърлежи във Варненска област за същия период. Извършени са 35 епидемиологични проучвания на пациенти с остри заразни болести. Няма регистриранислучаи на лаймска борелиоза на територията на област Варна. \r\nБояна АТАНАСОВА", "date": "2019.02.10", "title": "Варна: 35 души са преминали през имунизационния кабинет на РЗИ през последната седмица"}
{"url": "http://www.focus-news.net/news/2019/02/10/2621897/veneta-ifandieva-asotsiatsiya-obedineni-pchelari-pazarat-za-pchelen-med-e-dobar-no-v-momenta-istinskiyat-med-pochti-e-svarshil.html", "text": "Пазарът за пчелен мед е добър, но в момента истинският мед почти е свършил. Това каза за  Радио „Фокус“ – Пирин  Венета Ифандиева, координатор по пчеларство за Югозападна България и член на Управителния съвет на Асоциация „Обединени пчелари“. Тя обясни, че хората, които произвеждат истински мед вече не разполагат със запаси от продукта. По думите й 80% от пчелните продукти по магазините са китайски и украински, така че хората трябва да си направят сметка откъде да ги купуват. Венета Ифандиева заяви, че медът е сред най-ценните храни, които съществуват. Тя подчерта, че той е лечебен. Пчеларят допълни, че пчелният мед, прополисът и пчелното млечице имат изключителни качества.  \r\n„Днес празнуваме свети Харалампий, който е лекувал с пчелни продукти хората, които са боледували. Оттам са установили, че пчелните продукти са изключително качествени“, добави Венета Ифандиева. \r\nНатали СТЕФАНОВА", "date": "2019.02.10", "title": "Венета Ифандиева, Асоциация „Обединени пчелари“: Пазарът за пчелен мед е добър, но в момента истинският мед почти е свършил"}
{"url": "http://www.focus-news.net/news/2019/02/10/2621921/tass-vav-frantsiya-zapochna-razsledvane-za-tezhko-raneniya-demonstrant-v-sabota-v-parizh.html", "text": "Генералният инспекторат на Националната полиция на Франция започна разследване на факта, че един от демонстрантите е бил сериозно ранен в събота. Това съобщи в неделя министърът на вътрешните работи на страната Кристоф Кастанер в интервю за радиостанции France Inter, France Info и вестник Le Monde, цитиран от  TACC . \r\nСпоред него в момента Инспекторатът провежда разследване на 133 жалби в полицията от страна на протестиращите. В отговор на въпрос за наранявания, Кастанер призна, че полицията „понякога използва прекомерна сила“, но \"всички разследвания винаги се провеждат\". \"Това е сериозна травма, за която съжалявам\", добави той. \r\nИнцидентът се случи в събота по време на протестите на \"жълтите жилетки\" близо до Народното събрание (долната камара на френския парламент). Според телевизионния канал BFMTV, полицията широко използва гранати със сълзотворен газ, за да отблъсне агресивните протестиращи, които се опитват да се прехвърлят през оградата на институцията. Някои от протестиращите започнаха да вземат тези гранати и да ги хвърлят зад оградата на Народното събрание. Един протестиращ е взел такава граната в ръката си и тя е експлодирала, като е откъснала китката му. Пострадалият е хоспитализиран веднага, като на място му е била оказана първа помощ от други демонстранти.   Юлиян Марков", "date": "2019.02.10", "title": "ТАСС: Във Франция започна разследване за тежко ранения демонстрант в събота в Париж"}
{"url": "http://www.focus-news.net/news/2019/02/10/2621926/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 28 февруари. Проходими са пътищата в Благоевградска област. Нормално интензивен е трафикът по главен път Е-79, второкласен път 19 Симитли - Гоце Делчев и автомагистрала „Струма“ в областта. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nСпокойно се осъществява движението в Благоевград. Няма образували се задръствания по най-натоварените кръгови кръстовища. Всички светофарни уредби в града са изправни. Градският транспорт се движи по разписание. \r\nЛора КАЛЧЕВА", "date": "2019.02.10", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/10/2621925/", "text": "Интензивен е трафикът по основните направления на Пловдивска област. Това съобщиха за  Радио „Фокус“ – Пловдив  от Областното пътно управление. Най-засилено автомобилно движение се отчита по пътищата Пловдив-Карлово, Пловдив-Пазарджик и Пловдив-Асеновград, също по пловдивския участък на автомагистрала „Тракия“. Пътните настилки на територията на областта са сухи и нормално проходими. Повишена опасност от падащи камъни има по пътищата в планинските райони. Водачите трябва да бъдат особено бдителни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, предупреждават от Областното пътно управление. Проходът Троян - Кърнаре остава затворен за движение на всички моторни превозни средства. Целогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nТрафикът на територията на град Пловдив също е интензивен към този час. По-засилено е автомобилното движение по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както и по входно-изходните артерии. Пътните настилки в града са сухи и нормално проходими. На 11 февруари се затваря за движение участък от ул. „Христо Г. Данов“, в отсечката между ул. „Антим I“ и ул. „Свети Климент“, заради строително-ремонтни дейности. Очаква се благоустройството да приключи до края на април. Като обходен маршрут от понеделник може да се използва трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.10", "title": "Пловдив: Интензивен е трафикът по основните направления в областта, пътищата са сухи и нормално проходими"}
{"url": "http://www.focus-news.net/news/2019/02/10/2621927/veliko-tarnovo-ne-se-dopuska-preminavane-na-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за  Радио „Фокус“ – Велико Търново  от Областно пътно управление - Велико Търново. Срокът за приключване на ремонтите дейности е 5-ти юли, а обходният маршрут е през Драганово, Янтра и Поликраище. Условията за пътуване в региона са нормални за сезона. Времето е ясно, без валежи и намалена видимост. Настилките са сухи, в по-усойните места заледени и обработени. Пътищата навсякъде са проходими при зимни условия. Трафикът към този час е спокоен. Ограничено е преминаването на МПС над 3,5 тона на път Чешма - Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. Отворен за всички видове МПС е Прохода на Републиката. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон -Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. \r\nЛуиза ТРАНЧЕВА", "date": "2019.02.10", "title": "Велико Търново: Не се допуска преминаване на товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/02/10/2621928/sofiya-episkop-polikarp-shte-oglavi-arhiereyska-sveta-liturgiya-v-hram-sv-marina-na-11-fevruari.html", "text": "Архиерейска света Литургия ще бъде отслужена в храм „Св. Марина“ в двора на Софийската света митрополия в столицата от 09.00 часа на 11 февруари, понеделник, по повод деня на св. Георги Софийски Нови, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит богослужението ще бъде оглавено от Негово преосвещенство Белоградчишкия епископ Поликарп, викарий на Софийския митрополит.  \r\nНикола ПЕТКОВ", "date": "2019.02.10", "title": "София: Епископ Поликарп ще оглави Архиерейска света Литургия в храм „Св. Марина“ на 11 февруари"}
{"url": "http://www.focus-news.net/news/2019/02/10/2621929/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . І. Метеорологична обстановка: \r\nТемпературите са в интервала от - 3° до + 18°. \r\nВремето над страната е ясно \r\nСлаб вятър духа в областите: Варна, Добрич и Хасково. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 11.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nНа 11.02.2019г. ще бъде въведена ВОБД в дясната тръба (посока София Варна), с частично отбиване на движението за светлата част на денонощието, както следва:  \r\n-\tот 9.30 до 12.00 часа - затворена ще бъде за движение изпреварваща лента. Движението на ППС ще се извършва в активната лента. \r\n-\tот 13.00 до 15.30 часа - затворена ще бъде за движение аварийна и активна ленти. Движението на ППС ще се извършва в изпреварващата лента. Поради ремонт на пожароизвестяването на пътен тунел “Топли дол”. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 11.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 11.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.10", "title": "Актуална пътна обстановка"}
{"url": "http://www.focus-news.net/news/2019/02/10/2621931/aktsenti-v-sutreshniya-blok-dobro-utro-balgariya-na-radio-fokus-za-11-fevruari.html", "text": "Европейският парламент (ЕП) прие да се налагат високи глоби и да се създаде черен списък за фирми, които прилагат двойни стандарти в хранителната промишленост. Ще пребори ли това проблема, който засяга 19 държави от Европейския съюз - в сутрешния блок  „Добро утро, България“  очаквайте отговора от Марияна Кукушева, председател на Националния браншови съюз на хлебопекарите и сладкарите, която присъстваше на дискусиите по темата в ЕП.  \r\nСтруктури на НФСБ в област Бургас издигнаха за водач на листата за евроизборите лидера на партията Валери Симеонов. Това означава ли, че партиите от малката коалиция ще се явят самостоятелно на изборите, как този факт ще промени надпреварата - тези и други актуални въпроси ще коментираме с политолога Татяна Буруджиева.  \r\nОфициално беше открита обновената сграда на Община Благоевград. Кръгла маса за спасяване на античното селище „Скаптопара“ се проведе с участието на Общината. Какви са взетите решения - повече информация ще ни даде зам.-кметът на Благоевград Христина Шопова.  \r\nЧовек може да тренира тялото си да стане силно и здраво, но какво може да направи, за да подобри функцията на мозъка? Това може да стане с решаването на една добра кръстословица. Репортера ни във Варна Бояна Атанасова разговаря с един от малкото съставители на кръстословици в България.  \r\nЗа 16-та година в Симитли се организира фестивалът „Симитлия – Древната земя на кукерите“. Повече за фестивала ще разкаже колегата от  Радио „Фокус“ – Пирин  Ливия Нинова. Тези и още теми - в сутрешния блок   на   от 06.00 до 10.00 часа на 11 февруари, с Елеонора Чолакова.", "date": "2019.02.10", "title": "Акценти в сутрешния блок „Добро утро, България“ на Радио „Фокус“ за 11 февруари"}
{"url": "http://www.focus-news.net/news/2019/02/10/2621905/kostadin-nikolov-pchelar-poddrazhkata-na-pchelnite-kosheri-se-osashtestvyava-i-prez-zimata.html", "text": "Поддръжката на пчелните кошери се осъществява и през зимата. Това каза в интервю за Радио „Фокус“ – Варна дългогодишният пчелар от Варна – Костадин Николов. Той обясни, че всяка година пчеларите продължават работата си и през зимните месеци, когато няма добив на мед, но има ремонтни дейности по кошерите. „Има много поддръжка, цяла зима си имаш работа със стари рамки, със стари сандъци и т. н., всичко трябва да се подновява, да се остъргва от стара боя, да се боядиса, да се китосва. Цяла зима си има работа за това, което следва като подготовка за следващата година“, посочи Костадин Николов.  \r\nТой допълни, че често при настъпването на пролетта пчеларите откриват нефункциониращи кошери с умрели пчели и това е може би най-тежкият момент за един пчелар. По думите му в такива случаи той незабавно трябва да предприеме мерки по обезопасяването на кошера, защото пчелите започват да се самонападат. „Затова винаги трябва пчеларят да внимава да няма никъде открит мед, който да възбуди в пчелите настроението за кражба. Влизайки в един кошер да взимат мед, те започват да налитат, да се опитат да влязат във всеки друг съседен и по този начин пчелите започват да се самоунищожават. Има случаи, когато по-силният кошер, унищожава по-слабия“, заяви Костадин Николов. Той допълни, че пострадалият кошер трябва да се прибере, за да не бъде нападнат от молци, които унищожават пчелните пити, а пори добри условия - да бъде обгорен с горелка и почистен, за да се ликвидират всякакви болести. „Рамките трябва да се очистят след това, теловете се махат и се обгарят с горелка и се подготвят за следваща работа“, каза още Костадин Николов. \r\nБояна АТАНАСОВА", "date": "2019.02.10", "title": "Костадин Николов, пчелар: Поддръжката на пчелните кошери се осъществява и през зимата"}
{"url": "http://www.focus-news.net/news/2019/02/10/2621932/pregled-na-mezhdunarodnite-novini-do-18-chasa-agentsiya-fokus.html", "text": "Полицията в Сплит  арестува трима души тази сутрин, които се свързват с нападението срещу ватерполистите на сръбския клуб „Цървена звезда“, съобщава македонският информационен портал  A1 On   \r\nУ един от арестуваните е открит спортен екип на сръбския отбор, а още едно лице се издирва, съобщават от полицията. \r\nЧетирима играчи на \"Цървена звезда\" бяха нападнати в събота следобед, докато са седели в кафене. Трима от тях са избягали, а четвъртият е скочил  в морето. \r\nИграчите на сръбския отбор по водна топка трябваше да играят мач със отбора на „Сейлър“ Сплит, но поради инцидента мачът е бил отложен. \r\nЧаст от хърватската общественост решително осъди вчерашната атака, определяйки я като недопустима хулиганска проява. Хърватският съюз по водна топка е заявил, че \"всеки акт на насилие срещу когото и да е било е неприемлив\". \r\n*** Регистрирано е земетресение с магнитуд 5.3 в Южен Иран, показва справка на интернет страницата на  Европейския средиземноморски сеизмологичен център . \r\nЗеметресението е станало в 14:24 местно време( 12:54 българско време)на 63 километра западно от град Бандар Абас на брега на Персийския залив и на 206 километра северно от Дубай на дълбочина 10 километра под земната повърхност. Трусът е усетен силно, както в Иран така и в Обединените арабски емирства. За сега няма информация за пострадали хора и нанесени материални щети. Не е обявена опасност от образуване на цунами. \r\n*** Руски представител заяви в неделя, че Москва е репатрирала нова партида деца, чиито майки са задържани в Ирак за принадлежност към „Ислямска държава“, предава  AFP . \r\n\"Двадесет и седем руски деца са били репатрирани от Багдад\", заяви представител на руското външно министерство. Тридесет други деца бяха изпратени обратно в Москва в края на декември. \r\nБащите на тези деца да били убити по време на сраженията между джихадистите и иракските войски, каза официалният представител. \r\nКремъл обяви в началото на януари, че 115 руски деца на възраст под десет години, както и осем на възраст между 11 и 17 години, все още са в Ирак. \r\nИракският закон позволява на задържаните да бъдат държани заедно с техните деца до тригодишна възраст, но по-големите деца трябва да живеят с роднини. \r\n*** Излизането на Великобритания от Европейския съюз без споразумение застрашава мирния процес в Северна Ирландия и е изключително опасен за британската икономика, заяви бившият британски премиер Тони Блеър в интервю по британския телевизионен канал  Sky News . \r\nСпоред него, Брекзит без споразумение  \"ще бъде много опасен за Великобритания от икономическа гледна точка\" и може да доведе до \"потенциално разрушителни\" последици за мирния процес в Северна Ирландия. \"Липсата на споразумение за  напускане на ЕС означава появата на наистина твърда граница между северната и южната част на Ирландия, противно на Споразумението от Белфаст, и това ще предизвика огромен разрив в Обединеното кралство\", заяви бившият премиер. \r\nСпоразумението от Белфаст, известно като „Споразумението от Разпети петък“, беше сключено през 1998 г. с участието на властите на Великобритания и Република Ирландия. То предвижда отказът на Лондон от прякото управление в региона и прехвърлянето на властта в региона на местните власти, създадени на коалиционна основа. Споразумението позволи установяването на деликатен политически баланс в Северна Ирландия и прекратяване на три десетилетия на кървави сблъсъци между протестанти и католици, монархисти и републиканци, опоненти и поддръжници на независимостта на региона от Великобритания. \r\n*** Гръцките фермери от блокадата при Никея в района на Лариса дадоха отсрочка до понеделник след обяд на правителството, пише солунското електронно издание  Thestival . \r\nТова решение бе взето на срещата на обяд, която e приключила бързо. Фермерите са решили, че ако не бъде насрочена среща с правителството до понеделник след обяд, ще има нова мобилизация, като те отново ще „разделят“ Гърция на две, както направиха в събота, при тунелите в района на Темпи. \r\nВ случай, че няма насрочена среща с тях, те ще се съберат във вторник следобед в центъра на Платикампос в района на Лариса. \r\nЗемеделските производители дори не изключват да отидат в Атина със своите трактори, но също така си запазват правото да предприемат изненадващи ходове. \r\n*** Кантон Женева провежда референдум за носенето на религиозни символи от обществени служители, предава  AFP .  \r\nKантонaлният  парламент прие спорния текст през април миналата година. Мярката се подкрепя  и от трите основни религиозни общности в Женева, протестантската църква, римокатолическата църква и старата католическа църква. \r\nНо крайната левица, Зелените, феминистките организации, синдикатите и мюсюлманските групировки се противопоставиха на това и събраха достатъчно подписи, за да предизвукат референдум по въпроса. \r\nКритиците твърдят, че законът ще има репресивен и дискриминационен ефект, като някои го осъждат като ислямофобия и предупреждават, че мюсюлманските жени, които носят забрадки, са обект на нападение. \r\nНа учителите в Женева вече е забранено да носят видими религиозни символи, включително хиджаб. Новият текст ще разшири тази забрана за избрани длъжностни лица и всички местни или кантонални държавни служители, които влизат в контакт с обществеността. \r\nСрещу новия текст бяха повдигнати два съдебни иска, които биха могли да блокират приемането му, въпреки гласуването в неделя. \r\nГласуването в неделя няма да доведе до окончателно поражение“, каза активистка против закона. „Референдумът е само началото“. \r\nГласуването в Женева е сред редица местни, регионални и национални въпроси, по които се провеждат референдуми в цяла Швейцария в неделя като част от известната пряка демократична система на страната. \r\n*** Външният министър на Македония Никола Димитров и координаторът за НАТО Стево Пендаревски са с най-висока подкрепа от евентуалните кандидати за президент, съобщава македонският телевизионен канал  “Телма“ . \r\nЗоран Заев и Християн Мицковски са имената, които получават ще получат най-голяма подкрепа от гражданите. Заев е на 12.7%, следван от Мицковски с 7.8%. И двамата обаче отричат да са кандидати за президентския пост. Това показа последното проучване на телевизията, проведено от от 15 до 30 януари с представителна извадка от 980 анкетирани. \r\nФактът, че и двамата партийни лидери няма да се кандидатират за президент поставя  македонския външен министър  Никола Димитров с подкрепа от  6,9% на първо място, следван от Стево Пендаровски, с подкрепата на 5.8%. Следва Зиядин Села  с 5,4%, и Владко Гьорчев с 4.2%. Трябва да се отбележи, че анкетата е направена преди да стане ясно кои ще бъдат партийните кандидати за президентството, особено в албанския политически блок.", "date": "2019.02.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/10/2621923/nikolas-maduro-venetsuela-zapazva-mira-vapreki-agresiite.html", "text": "Венецуела запазва мира въпреки агресиите, заяви президентът на страната Николас Мадуро, цитиран от кубинската информационна агенция  Prensa Latina .  \r\nНиколас Мадуро потвърди, че държавната политика остава насочена към поддържане на институционалната стабилност, както и защитата на националния суверенитет срещу заплахите от интервенция. \r\nВ съобщение, публикувано на неговия профил в социалната мрежа „Туитър“, той заяви в събота, че целта на неговата администрация е да защитава истината, достойнството и морала на всички хора. \r\n„Изправени пред системните агресии, лъжи и манипулации срещу Венецуела, успяхме да запазим мира и зачитането на националния суверенитет. Заедно ще продължим да печелим “, пише той. \r\nЗащитата на демокрацията, конституцията, националният суверенитет, правото на мир и мирния живот са фундаментите, които се развиват в пълна степен, призна президентът в петък на пресконференция. \r\nТогава Мадуро също потвърди ангажимента на Боливарските национални въоръжени сили (ФАНБ) да защитават мира и суверенитета на страната. \r\nФАНБ е мобилизиран и в постоянна подготовка за защита на историческото наследство на освободителите на родината. Във Венецуела няма да допуснем никаква намеса, още по-малко гражданска война. Тук ще има мир ”, добави той в друго съобщение, публикувано в отново в социалната мрежа „Туитър“.  Юлиян Марков", "date": "2019.02.10", "title": "Николас Мадуро: Венецуела запазва мира въпреки агресиите"}
{"url": "http://www.focus-news.net/news/2019/02/10/2621933/sofiya-ot-0930-ch-do-1200-ch-na-11-fevruari-dvizhenieto-v-tunel-topli-dol-na-avtomagistrala-hemus-v-posoka-varna-shte-se-osashtestvyava-v-samo-v-aktivnata-lenta-poradi-remont.html", "text": "От 09.30 ч до 12.00 ч. на 11 февруари 2019 г. движението в тунел \"Топли дол\" на автомагистрала \"Хемус\" в посока Варна ще се осъществява в само в активната лента. Това съобщиха от пресцентъра на  Агенция \"Пътна инфраструктура\" . Ще бъде ограничено движението по изпреварващата лента, поради ремонт на пожароизвестителната система на тунела.  \r\nОт 13.00 ч. до 15.30 ч. движението в тръбата за Варна ще се осъществява в изпреварващата лента. Ремонтните дейности на пожароизвестителната система ще се извършват в аварийната и активната лента.  \r\nШофьорите е необходимо да се движат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.02.10", "title": "София: От 09.30 ч до 12.00 ч. на 11 февруари движението в тунел \"Топли дол\" на автомагистрала \"Хемус\" в посока Варна ще се осъществява в само в активната лента, поради ремонт"}
{"url": "http://www.focus-news.net/news/2019/02/10/2621934/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. С нормална интензивност се извършва преминаването през ГКПП „Кулата-Промахон“. Без проблеми се осъществява преминаването  на ГКПП „Златарево – Ново село“. \r\nЛора КАЛЧЕВА", "date": "2019.02.10", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/02/10/2621935/sofiya-vremenno-e-ogranicheno-dvizhenieto-po-aktivnata-lenta-ot-km-66-do-km-67-na-am-hemus-v-posoka-varna-poradi-ptp.html", "text": "Временно е ограничено движението по активната лента от км 66 до км 67 на АМ \"Хемус\" в посока Варна поради ПТП.  \r\nТова съобщиха от пресцентъра на  Агенция \"Пътна инфраструктура\" . Движението се осъществява  по изпреварващата лента.", "date": "2019.02.10", "title": "София: Временно е ограничено движението по активната лента от км 66 до км 67 на АМ \"Хемус\" в посока Варна поради ПТП"}
{"url": "http://www.focus-news.net/news/2019/02/10/2621936/gd-granichna-politsiya-intenziven-e-trafikat-za-leki-avtomobili-na-gkpp-kalotina-i-v-dvete-posoki.html", "text": "Интензивен е трафикът за леки автомобили на ГКПП „Калотина“ и в двете посоки. Това съобщиха от  ГД „Гранична полиция“ . Информацията за трафика на граничните пунктове е към 18.00 часа.  На ГКПП „Кулата“, „Капитан Андреево“, „Лесово“ и „Дунав мост 2“ трафикът е интензивен на изход за товарни автомобили. На границата със Македония, трафикът е нормален на всички гранични контролно-пропускателни пунктове.", "date": "2019.02.10", "title": "ГД „Гранична полиция“: Интензивен е трафикът за леки автомобили на ГКПП „Калотина“ и в двете посоки"}
{"url": "http://www.focus-news.net/news/2019/02/10/2621937/predstoyashti-sabitiya-v-stranata-za-11-fevruari-agentsiya-fokus.html", "text": "***   \r\nОт 10.30 часа в сградата на МВР на ул. „Никола Габровски“ 30 в киносалона ще бъде отбелязан Европейският ден на телефон 112.  \r\n***   \r\nОт 11.00 часа в Аулата на УМБАЛ „Св. Иван Рилски“ на бул. \"Академик Иван Гешов\" 15 ще се проведе пресконференция по повод Международния ден за борба с епилепсията. Участници в събитието са: доц. д-р Красимир Минкин - неврохирург, УМБАЛ „Св. Иван Рилски“, доц. д-р Петя Димова - епилептолог, УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията и Веска Събева – председател на Асоциация на родители на деца с епилепсия (АРДЕ) - член на Международното бюро против епилепсията. \r\n***   \r\nOт 12.00 часа в Столична община ще се проведе заседание на Комисията по образование, култура, наука и културно многообразие в Столична община. На заседанието председателят на БСП – София Калоян Паргов ще представи за гласуване доклад за поставяне на паметна плоча на Сергей Антонов. Предложението е монументът да бъде поставен на територията на Терминал 1 на Аерогара \"София\". \r\n***   \r\nВ 09.00 часа в храм „Св. Марина“ Негово преосвещенство Белоградчишкият епископ Поликарп, викарий на Софийския митрополит ще отслужи Архиерейска света Литургия. \r\n***   \r\nОт 11.00 часа до 13.00 часа в конферентната зала на Българската стопанска камара (София, ул. Алабин 16-20, ет.1) ще се проведе публична дискусия, посветена на влизащите в сила нови изисквания към касовите апарати. \r\n***   \r\nОт 11.00 часа в Съюза на българските журналисти (ул. „Граф Игнатиев” №4) в Клуб „Журналист” ще се проведе пресконференция за кампания за спасяването на кораба „Радецки“. \r\n***   \r\nОт 18.00 часа в Националния природонаучен музей ще бъде открита фотоизложбата „Експедиция в Азербайджан: по стъпките на Кавказкия леопард“. \r\n***   \r\nОт 18.00 часа в Български културен център ще се състои премиерата на поетичната книга „Остров за двама“ на Димитър Христов.  \r\n*** \r\nОт 19.00 часа в Руския културно-информационен център ще се състои презентация на руското образование, която ще проведат представители на Финансовия университет към Правителството на Руската Федерация, на Руската академия за народно стопанство и държавна служба към Президента на Руската Федерация (РАНХиГС) и сътрудници от представителството на Россотрудничество в Република България. \r\n***   \r\nОт 09.00 часа от бензиностанцията на изхода на Асеновград в посока Кърджали доброволци ще положат туристическа маркировка по маршрута между хижите „Марциганица“ и „Свобода“. \r\n***   \r\nОт 10.00 часа в офиса на ПП ГЕРБ на ул. „Черно море“ 24 депутатът Даниела Димитрова ще има приемна за граждани. В разговорите ще участват общинският ръководител Илиян Станоев и други общински съветници от ГЕРБ-Балчик.  \r\n***   \r\nОт 11.00 часа до 15.00 часа в офиса на ПП ГЕРБ на ул. „ Кирил и Методий“ 7 депутатът Дилян Димитров ще проведе приемна за граждани. \r\n***   \r\nОт 10.30 часа в зала 101 на Община Благоевград ще се проведе встъпителна пресконференция, на която ще бъдат представени предстоящите дейности, целите, начините на осъществяване и очакваните резултати от проекта „Социална инфраструктура за услуги за деца”. \r\n*** \r\nОт 16.30 часа в читалнята на Регионална библиотека „Димитър Талев“ ще се проведе детско утро под надслов „Приказките на братя Грим“. \r\n*** \r\nОт 16.00 часа във фоайето на Окръжен съд-Бургас заместник-министърът на правосъдието проф. Николай Проданов ще присъства на откриването на изложба с архивни материали, посветена на 80-годишнината от откриването на сградата на затвора.  \r\n***   \r\nОт 10.00 часа в клуба на ПП ГЕРБ (ул. „Георги Бенковски” №1) народният представител Нели Петрова ще приема граждани. \r\n***   \r\nОт 12.30 часа в клуба на АБВ (ул. „Христо Попович“ № 34) ще се проведе пресконференция на Областния съвет на ПП АБВ – Варна. В нея ще вземе участие председателя на АБВ Румен Петков.  \r\n***   \r\nОт 17.00 часа в Народна астрономическа обсерватория и планетариум „Николай Коперник“ ще се проведе публична лекция за „Жените в астрономията“, с лектор д-р Ева Божурова.  \r\n*** \r\nОт 11.00 часа в Аулата на ВТУ „Св. св. Китил и Методий“ ще се проведе платформата за граждански диалог „Европа в нашия дом“. На форума ще присъстват председателят на ПГ на ГЕРБ и зам.-председател на партията Цветан Цветанов, министърът на образованието и науката Красимир Вълчев, неговите заместници Таня Михайлова и Деница Сачева, зам.-председателят на образователната комисия в парламента Галя Захариева, както и кметът на Велико Търново инж. Даниел Панов и областният управител на Велико Търново проф. Любомира Попова.  \r\n*** \r\nОт 16.00 часа във фоайето на Община Карлово ще бъде открита изложба на Стефан Йорданов, посветена на паметта на Васил Левски. \r\n***   \r\nВ 09.30 часа в зала 1 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д.  \r\n***   \r\nВ 09.30 часа в зала 5 на Окръжния съд ще се проведе заседание по делото срещу Деян М., обвинен че при управление на автомобил по непредпазливост е причинил смъртта на едно лице.  \r\n***   \r\nВ 10.00 часа в зала 10 на Окръжния съд ще се проведе заседание по делото срещу бившия управител на Комплексния онкологичен център д-р Красимир Вальов, обвинен в ощетяване на лечебното заведение.  \r\n***   \r\nВ 10.45 часа в зала 1 на Апелативния съд ще се проведе заседание по делото, с което подсъдимият А. С. (на 25 г.) обжалва постановената от Пловдивския окръжен съд присъда от 5 години лишаване от свобода. Той е признат за виновен, в това че е извършил грабеж на мобилен телефон на стойност 260 лв. от испански гражданин.  \r\n***   \r\nВ 11.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалба на подсъдимия С. Ц. (на 33 г.), който е осъден на 4 години и 6 месеца лишаване от свобода за това, че е придобил близо 480 грама марихуана с цел разпространение в село Димитровче, Свиленградско. През същия ден при катастрофа е причинил три телесни повреди на мъж в Свиленград.  \r\n***   \r\nВ 12.00 часа в офиса на ВМРО-Пловдив ще се състои пресконференция по актуални теми. Ще участват председателят на ВМРО-Пловдив- Борислав Инчев и народният представител Александър Сиди. \r\n***   \r\nВ 12.00 часа в офиса на НФСБ-Пловдив ще се състои пресконференция по актуални теми с участието на народните представители от НФСБ в групата на „Обединени патриоти” Славчо Атанасов и Борис Ячев, както и координаторите на НФСБ Костадин Гаров и Андон Андонов. \r\n*** \r\nВ 13.30 часа в зала 5 на Окръжния съд ще се проведе заседание по делото срещу Алексей Б., обвинен, че при управление на МПС по непредпазливост причинил смъртта на велосипедист.  \r\n***   \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Галя Вучкова и Кети Стамова ще проведат приемни за граждани. \r\n***   \r\nОт 15.00 часа в малката заседателна зала в административния сектор в МБАЛ „Д-р Иван Селимински“ саксонската принцеса Теофана фон Саксен ще направи дарение на болничното заведение.  \r\n***   \r\nОт 17.00 часа в Камерна зала на ДТ ”Стефан Киров” ще бъде представена биографичната книга и документалния филм, посветени на 80-годишнината от рождението на актрисата Невена Коканова. \r\n***   \r\nВ 11.15 часа Теофана фон Саксен, саксонска принцеса от български произход, ще дари 20 болнични легла с шкафчета на УМБАЛ \"Проф. д-р Стоян Киркович\". Ще бъде предоставен и представен модерен термограф за ранна диагностика на рак на млечната жлеза. \r\n***   \r\nОт 19.00 часа в Драматичния театър ще се играе постановката „Сън в лятна нощ“. \r\n***   \r\nОт 11.30 часа в зала 28 на Община Търговище ще се проведе пресконференция, на която подробно ще бъде представена капиталовата програма на Общината за 2019 г. \r\n***   \r\nОт 11.00 часа в офиса на ГЕРБ на ул. „Добруджа“ 3 депутатът вицеадмирал Пламен Манушев ще има приемна за граждани. В разговорите ще участват също общинският ръководител на ГЕРБ-Шабла Живко Спасов и други  общинските съветници от ПП ГЕРБ.  \r\n***   \r\nВ 18.30 часа в Концертна зала на Общински младежки дом – Шумен (ул. \"Съединение\" № 105) председателят на ПГ на ГЕРБ и зам.-председател на партията Цветан Цветанов ще се срещне с членове и симпатизанти в града.", "date": "2019.02.10", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2019/02/10/2621938/", "text": "Как Хуан Гуайдо се превърна в лице на бунта във Венецуела, пише авторитетното американско издание  The Washington Post \r\nНа 13 януари Хуан Гуайдо е мистериозно отвлечен от собствения му автомобил и също така мистериозно освободен \r\n\"Това започна да създава легендата за Хуан Гуайдо\", казва Педро Бурели, активист на опозицията във Венецуела, базиран във Вашингтон. \r\nДнес Гуайдо, 35-годишен политик, който е бил почти непознат в чужбина само преди два месеца, е признат за временен президент на Венецуела от повечето западни страни. Гуайдо - обикновен инженер, обичащ бейзбол, избран в парламента през 2015 година отправя покани към президента Тръмп и други лидери и се обръща към масовите протести. За първи път, откакто дойде на власт през 2013 г., авторитарното, квази-социалистическо правителство на Мадуро има реална опасност да падне от власт. \r\nИсторията за издигането на Гуайдо включва тайни пътувания, дипломатически маневри във Вашингтон, Канада и Южна Америка и месеци на стратегии от страна на венецуелските активисти. Но това е и историята на случайния лидер, който прие мантията на своята партия в момента, в който тя изведнъж имаше значение. \r\nЗа Тръмп Венецуела е приоритет от първата му седмица в Белия дом, когато изненада екипа си по национална сигурност, като призова за брифинг за богатата на петрол страна, насочена към икономически срив. „Той искаше да знае какво правим и как можем да направим повече”, спомня си Фернандо Куц, бивш служител, който участва в сесията. \r\nНо може би най-важното събитие в издигането на Гуайдо беше решение на 4 януари от Канада и дузина латиноамерикански страни известни като „Групата от Лима“  да не признаят Мадуро, когато той се закле за втори мандат на форум, като изборите бяха обявени за нечестни и фалшифицирани. \r\n„Началото беше декларацията на „Групата от Лима”“, заяви Хулио Борхес, влиятелен лидер на опозицията във Венецуела, изгонен в Колумбия. \"Те не признават Мадуро, така че е ясно, че изпълнителните правомощия трябва да бъдат прехвърлени на законодателната власт.\" На следващия ден се закле новият председател на парламента Хуан Гуайдо \r\nОпозицията на Венецуела отдавна се ръководи от богати професионалисти със светла кожа, които доминираха в политиката и бизнеса преди възхода на левия Уго Чавес в края на 90-те години. Произходът на Гуайдо е по-скромен. Син на търговски пилот и учител, той има шест братя и сестри  \r\nСтратегия на опозицията беше да откажат да признаят Мадуро след инагурацията му  на 10 януари. Но активистите са обсъждали  дали да сформират преходен съвет или да направят нещо по-смело - да се позоват на конституционна клауза, за да обяви ръководителя на опозиционния конгрес за временен държавен глава. \"Прекарахме часове и дни да решаваме какво да правим\", каза Борхес. \r\nПрез първите три седмици на януари лидерите на венецуелската опозиция тихо изпратиха емисари до чуждестранни правителства и военни, за да преценят реакцията на евнтуално обявяване на Гуайдо за президент, вероятно на митинг в Каракас на 23 януари. Няколко седмици преди това самият Гуайдо е посетил САЩ, като е напуснал Венецуела нелегално през границата с Колумбия, където се среща с Луис Алмагро-лидер на Организацията на американските държави. \r\nДен преди 23 януари, Тръмп е бил информиран няколко пъти за Венецуела. Конгресмените и сенатори от Флорида, включително републиканския сенатор Марко Рубио, откровен критик на Мадуро, лично призоваха Тръмп да подкрепи Гуайдо. Същата нощ Пенс се обади на Гуайдо, като обеща  подкрепата на САЩ, ако венецуелците следват конституционния ред, заяви официалният представител на Белия дом. \r\n\"Очевидно искахме да се уверим, че преходът ще е мирен, а действията - конституционни\", каза официалният представител. С подкрепата на по-голямата част от страните по света, Гуайдо застана пред тълпата на 23 януари и се закле да поеме правомощията на президент. \r\nВ средата на декември 97% от запитаните венецуелци никога не са били чували за Гуайдо, според „Делфос“, агенция базирана в Каракас. Четири седмици по-късно почти 60 процента от населението го подкрепя.  Юлиян Марков", "date": "2019.02.10", "title": "The Washington Post: Как Хуан Гуайдо се превърна в лице на бунта във Венецуела"}
{"url": "http://www.focus-news.net/news/2019/02/10/2621939/bianka-ravnachka-rzi-blagoevgrad-na-11-fevruari-shte-organizirame-sabitie-svarzano-s-vinoto-i-lyubovta-v-pmg-akad-s-p-korolyov.html", "text": "На 11 февруари ще организираме събитие, свързано с виното и любовта в ПМГ „Акад. С. П. Корольов“. Това каза за  Радио „Фокус“ – Пирин  Бианка Равначка, старши експерт в Дирекция „Обществено здраве“ към Регионална здравна инспекция (РЗИ) – Благоевград. Тя посочи, че ще бъдат обсъдени митовете, поднасящи се към темата. „В понеделник по време на часа на класа осмокласници ще бъдат посетени от свои съученици, които са десети клас. Те ще представят пред тях традиции и обичаи, които се изпълняват на празника Трифон Зарезан“, посочи Бианка Равначка. По думите й урока ще бъде доста интересен. „В учебното заведение ще направим ритуал по зарязване на лозите и ще насочим вниманието на учениците към това какво е да пиеш и какво е да се напиеш, какво е да кажеш наздраве и какво е да останеш без здраве“, каза още Бианка Равначка. Тя изрази надежда, че децата да останат доволни и да имат възможност да направят своя информиран  избор. „Изборът дали да консумираш алкохол или не е строго индивидуален, но ефекта от него е върху всички“, заяви Бианка Равначка. \r\nДенис НИКИФОРОВ", "date": "2019.02.10", "title": "Бианка Равначка, РЗИ – Благоевград: На 11 февруари ще организираме, събитие свързано с виното и любовта в ПМГ „Акад. С. П. Корольов“"}
{"url": "http://www.focus-news.net/news/2019/02/10/2621919/daily-sabah-venetsuela-izpolzva-ruski-banki-za-da-zaobikoli-amerikanskite-sanktsii.html", "text": "Венецуела използва руски банки, за да заобиколи американските санкции, пише турското англоезично издание  Daily sabah . \r\nДържавната петролна компания на Венецуела казва на клиентите на съвместните си предприятия да депозират приходите от продажби на петрол по сметка, която наскоро бе открита в руската Газпромбанк АД, според източници и вътрешен документ, видян от Reuters. \r\nХодът на държавната петролна компания  идва след като САЩ наложиха нови тежки финансови санкции на 28 януари, насочени към блокиране на достъпа на венецуелския президент Николас Мадуро до петролните приходи на страната. \r\nПривържениците на венецуелския опозиционен лидер и самопровъзгласил се за временен президент Хуан Гуайдо наскоро заявиха, че ще бъде създаден фонд, който да приема приходите от продажбата на венецуелски петрол. \r\nСъединените щати и десетки други страни са признали Гуайдо за легитимен държавен държавен глава. Мадуро нарече Гуайдо „марионетка на САЩ, която се стреми да подстрекава преврат“. \r\nРуската \"Газпромбанк\" заяви в неделя, че държавната венецуелска петролна компания е открила сметки в банката преди няколко години и не е откривала нови сметки наскоро. \r\n\"Ние подчертаваме, че не са открити нови сметки и банката не планира да открива нови сметки\", заяви Газпромбанк. \r\nДържавната петролна компания на Венецуела  също така е започнала да натиска върху своите чуждестранни партньори, които притежават дялове в съвместни предприятия в ключовия район около река Ориноко, да решат официално дали ще продължат с проектите, според два източника, запознати с преговорите. \r\nПартньорите на съвместното предприятие включват норвежката компания  „Екинор“, американската „Шеврон“ и френската „Тотал“. \r\n„Бихме искали да ви запознаем официално с новите банкови инструкции за извършване на плащания в щатски долари или евро“, пише в писмото от 8 февруари вицепрезидента на венецуелската държавна петролна компания Фернандо де Кинтал към звеното, което контролира съвместните предприятия. \r\nДори след първия кръг финансови санкции през 2017 г. съвместните предприятия на компанията са успявали да поддържат банкови сметки в САЩ и Европа, за да получават приходи от продажби на петрол. Те също са използвали банки-кореспонденти в САЩ и Европа, за да прехвърлят пари в сметките в Китай. \r\nДържавното дружество преди няколко седмици е информирало клиентите за новите банкови инструкции и е започнало  да прехвърля сметките на своите съвместни предприятия, които могат да изнасят суров петрол отделно. Решението беше взето на фона на напрежението с някои от неговите партньори, които оттеглиха служители от Каракас, след като през януари бяха наложени санкции в САЩ. \r\nСАЩ разпоредиха на американските петролни компании, работещи във Венецуела, включително компаниите „Шеврон“и други петролни компании  краен срок за спиране на всички операции в южноамериканската страна.  Юлиян Марков", "date": "2019.02.10", "title": "Daily Sabah: Венецуела използва руски банки, за да заобиколи американските санкции"}
{"url": "http://www.focus-news.net/news/2019/02/10/2621940/predstoyashti-mezhdunarodni-sabitiya-za-10-fevruari-agentsiya-fokus.html", "text": "***  Изпращане на вербална нота за ратификацията на Договора от Преспа и протокола за приемане на бъдещата Северна Македония в НАТО  \r\n***  Финансовите министри от Еврозоната ще дискутират предложението на Франция за бюджет на Еврозоната \r\n***  Възобновяват се преговорите за уточняване на споразумението между Великобритания и ЕС за Брекзит \r\n***  Държавният секретар на САЩ Майкъл Помпео се среща с унгарския премиер Виктор Орбан \r\n***  Пленарно заседание на Европейския парламент \r\n***  Връчване на наградите „Грами“ \r\n***  Посещение на иранския външен министър Мохамад Джавад Зариф в Ливан \r\n***  Средиземноморска конференция за петролния и газов добив \r\n***  Посещение на френския външен министър Жан-Ив льо Дриан \r\n***  Иран отбелязва 40 години от Ислямската революция", "date": "2019.02.10", "title": "Предстоящи международни събития за  10 февруари  (Агенция \"Фокус\")"}
{"url": "http://www.focus-news.net/news/2019/02/10/2621941/nethr-atakata-na-harvatski-natsionalisti-sreshtu-vaterpolistite-na-tsarvena-zvezda-opropasti-imidzha-na-stranata-sarbite-se-pitat-kakvo-gi-chaka-turistite-ni-v-split-prez-lyatotoi.html", "text": "Атаката на хърватски националисти срещу ватерполистите на белградския \"Цървена звезда\", в резултат на която сърбите бяха принудени да скочат в леденото море, е на път да опропасти имиджа на страната, която разчита твърде много на туризма, пише едно от най-популярните спортни електронни издание  \"Net.hr\" . \r\nНовината за наглата провокация мигновено е обиколила света и от \"САЩ до Австралия медиите цитират изявлението на председателя на  Федерацията по водна топка на Сърбия, Виктор Йеленич, който с тревожно основание пита: \"Какво ги чака нашите туристи на Адриатическата Ривиера през това лято\".  \r\nСпоред \"Net.hr\"сръбският спортен ръководител е заявил, че \"въпреки извиненията на негови колеги от Хърватия това е срам, който не може да се прости.\" \r\n\"В Сърбия подобно нещо не може да се случи. В случая става дума за хулигани и диваци, които не знаят мяра. Те не правят разлика между спортисти, туристи или други обикновени хора\", смята Йеленич. \r\nХърватското издание добавя, че новината за нападението е препредадена от почти всички световни информационни агенции и е намерила водещо място в испанския \"Marca\",  във \"Washington Post\", ESPN и дори \"Sydney Herald\", както и в хиляди постове в Twitter от целия свят.", "date": "2019.02.10", "title": "\"Net.hr\": Атаката на хърватски националисти срещу ватерполистите на \"Цървена звезда\" опропасти имиджа на страната. Сърбите се питат: \"Какво ги чака туристите ни в Сплит през лятото?"}
{"url": "http://www.focus-news.net/news/2019/02/10/2621930/telma-makedoniya-nikola-dimitrov-i-stevo-pendarevski-sa-s-nay-visoka-podkrepa-ot-eventualnite-kandidati-za-prezident.html", "text": "Външният министър на Македония Никола Димитров и координаторът за НАТО Стево Пендаревски са с най-висока подкрепа от евентуалните кандидати за президент, съобщава македонският телевизионен канал  “Телма“ . \r\nЗоран Заев и Християн Мицковски са имената, които получават ще получат най-голяма подкрепа от гражданите. Заев е на 12.7%, следван от Мицковски с 7.8%. И двамата обаче отричат да са кандидати за президентския пост. Това показа последното проучване на телевизията, проведено от от 15 до 30 януари с представителна извадка от 980 анкетирани. \r\nФактът, че и двамата партийни лидери няма да се кандидатират за президент поставя  македонския външен министър  Никола Димитров с подкрепа от  6,9% на първо място, следван от Стево Пендаровски, с подкрепата на 5.8%. Следва Зиядин Села  с 5,4%, и Владко Гьорчев с 4.2%. Трябва да се отбележи, че анкетата е направена преди да стане ясно кои ще бъдат партийните кандидати за президентството, особено в албанския политически блок.  Юлиян Марков", "date": "2019.02.10", "title": "„Телма“ (Македония): Никола Димитров и Стево Пендаревски са с най-висока подкрепа от евентуалните кандидати за президент"}
{"url": "http://www.focus-news.net/news/2019/02/10/2621942/pazardzhik-zapochna-priemat-na-dokumenti-v-ramkite-na-natsionalnata-kampaniya-chista-okolna-sreda-2019-g.html", "text": "За поредна година Министерството на околната среда и водите (МОСВ) и Предприятието за управление на дейностите по опазване на околната среда (ПУДООС) обявиха конкурс в рамките на Националната кампания „Чиста околна среда – 2019 г.“ на тема „Обичам природата – и аз участвам“, съобщиха от  РИОСВ-Пазарджик . В него могат да участват  общини, кметства, държавни и общински училища, детски градини, центрове за подкрепа на личностното развитие и обединени дeтски центрове с проекти за озеленяване, закупуване на спортни уреди, създаване на нови паркови пространства, изграждане на зони за отдих, ремонт на детски и спортни съоръжения и други. Максималният размер на финансирането за общините и кметствата е 10 000 лв. на проект, а за училищата и детските градини – 5000 лв. В класирането няма да бъдат включвани проекти на заявители, които са получили финансиране в кампанията през 2017 г. и 2018 г. Конкурсните проекти следва да се изпращат до деловодството на ПУДООС само по пощата с обратна разписка или куриер. Тази година срокът за подаване на предложения от училища и детски градини в ПУДООС е 15 февруари, а за общини и кметства е 1 март, включително. Класираните проекти ще бъдат обявени на 12 април на интернет страницата на ПУДООС. Най-високо ще бъдат оценявани предложенията, които целят да възпитават отговорности  у младите хора в насока опазване природните ресурси на страната ни и развитие на екологичното възпитание. За общинските проекти е важно  участието на жителите на съответното място, в т.ч. доброволен труд от гражданите, живущи в предлаганите за облагородяване места.", "date": "2019.02.10", "title": "Пазарджик: Започна приемът на документи в рамките на Националната кампания „Чиста околна среда – 2019 г.“"}
{"url": "http://www.focus-news.net/news/2019/02/10/2621943/sport-medvedev-specheli-turnira-sofia-open-2019.html", "text": "Третият в схемата Данийл Медведев е шампионът в четвъртото издание на Sofia Open. На финала руснакът победи с 2:0 сета Мартон Фучович (Унгария), в отделните части 6:4, 6:3. Това е четвърта титла за Медведев и първа за сезона. По-рано през годината той игра и на финала в Бризбън (Австралия). По пътя към трофея в София руснакът загуби само един сет – в първия си мач срещу Робин Хаасе. \r\nТриумфът осигури на Медведев 250 точки за ранглистата, където той ще остане на 16-то място. Освен това той ще получи чек за малко над 90 000 евро. Финалистът Фучович приключи надпреварата със 150 точки и близо 50 000 евро.", "date": "2019.02.10", "title": "Спорт: Медведев спечели турнира Sofia Open 2019"}
{"url": "http://www.focus-news.net/news/2019/02/10/2621944/veliko-tarnovo-s-nov-shtand-shte-se-predstavi-gradat-na-mezhdunarodnata-turisticheska-borsa-vakantsiya-spa-ekspo-2019.html", "text": "С нов, стилен щанд ще се представи Велико Търново на Международната туристическа борса ВАКАНЦИЯ & СПА ЕКСПО 2019, съобщиха от  Общинската агенция по туризъм „Царевград Търнов“ . Уникалните съкровища на българската историческа памет, разнообразните културни събития и атракции ще са заявката на старата столица за най-добра българска дестинация за културен туризъм през годината. 36-тото издание на международното изложение ВАКАНЦИЯ & СПА ЕКСПО ще се проведе от 14 до 16 февруари в Интер Експо център, София. Борсата се организира от  ПРИМ ЕКСПО и се провежда под патронажа на Министерство на туризма, в партньорство със Столична община, БТК, БХРА, БАТА, АБТТА, БУБСПА, Софийски съвет по туризъм. \r\nНа впечатляващия щанд от 35 кв.м. на изложението Общинската туристическа агенция „Царевград Търънов“ ще представи новите туристически пакети и маршрути в града и околностите му. Сред акцентите ще са многобройните културни събития и   национални чествания, на които Велико Търново ще е домакин през 2019 г. Най-значими сред тях са националните чествания на 140 години от Учредителното събрание и Търновската конституция на 16 април;  ХVI-то Международно туристическо изложение „Културен туризъм“ (18-20 април); „Вкусът на Средновековието“-Международния фестивал на историческите възстановки 2019 (28-30 юни); Фестивалът за класическа камерна музика Arbanassi summer music (21-28 юли); Нощта на Самоводската чаршия и фестивала на занаятите (21-23 септември)  и др. \r\nОфициално на ВАКАНЦИЯ & СПА ЕКСПО ще бъде обявена и програмата на „Сцена на вековете“ 2019 – най-големият класически фестивал на открито в България. Четвъртият Летен сезон на българските оперни театри е отличен с престижния лейбъл „Европа за фестивалите. Фестивалите за Европа“ 2019-2020 и ще се проведе от 13 юли до 4 октомври. В афиша на музикалното събитие тази година са включени 7 заглавия – балет, опера и симфоничен концерт. \r\nФестивалът вече е с  международно участие и ще стартира на 13 юли с гостуването на Имперския руски балет, който ще представи едно от най-великите балетни заглавия – .Лебедово езеро“ по музика на Чайковски. \r\nНа откритата сцена в крепостта Царевец ще бъдат показани  два от оперните шедьовъра на Джакомо Пучини – „Турандот“, в изпълнение на Бургаската опера, на 26 юли и „Бохеми“ на 2 август, от Държавна опера-Русе. С Вердиевото заглавие „Симоне Боканегра“ ще гостува на 10 август Театрално-музикален продуцентски  център-Варна. \r\nМузикално-драматичен театър „Константин Киисимов“ ще представи на фестивала най-новото заглавие от своя репертоар -оперетата „Теменужката от Монмартър“ на Имре Калман  на 26 юли. \r\nНа  историческата крепост ще звучи и българска класическа музика по време на симфоничния концерт на Русенската филхармония на 30 август, посветен на 140 години от рождението на Панчо Владигеров. „Сцена вековете“  ще завърши с опера в цирка – „Палячи“ от Руджеро Леонкавало. Продукцията на Държавна опера-Стара Загора и Академичен цирк „Балкански“ ще е на 3 октомври под шапитото на цирковата площадка в кв. Колю Фичето“.", "date": "2019.02.10", "title": "Велико Търново: С нов щанд ще се представи градът на Международната туристическа борса ВАКАНЦИЯ & СПА ЕКСПО 2019"}
{"url": "http://www.focus-news.net/news/2019/02/10/2621908/plovdiv-shte-se-provede-godishno-otchetno-izborno-sabranie-na-obshtinsko-pchelarsko-sdruzhenie-akatsiya-1899-na-2-mart.html", "text": "Ще се проведе годишно отчетно-изборно събрание на Общинско пчеларско сдружение „Акация 1899“ в Пловдив на 2 март. Това съобщиха за  Радио „Фокус“ – Пловдив  от сдружението. Събранието ще се състои от 10.00 часа в салона на ул. „Весела“ 31 в града. Дневният ред ще включва избор на председател, отчет за дейността в периода 2015-2018 година и отчет за финансовата дейност на сдружението, също избор на Управителен и на Контролен съвет. \r\nТони МИХАЙЛОВ", "date": "2019.02.10", "title": "Пловдив: Ще се проведе годишно отчетно-изборно събрание на Общинско пчеларско сдружение „Акация 1899“ на 2 март"}
{"url": "http://www.focus-news.net/news/2019/02/10/2621946/plovdiv-48-godishen-mazh-i-43-godishna-zhena-sa-zadarzhani-pri-aktsiyata-na-ikonomicheska-politsiya-v-kv-trakiya.html", "text": "48-годишен мъж и 43-годишна жена са задържани при днешната акция на Икономическа полиция в кв. „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Те са задържани за 24 часа.  \r\nАкцията на полицията е била заради изготвяне на неистински документи за самоличност на временно пребиваващи чужди граждани и е започнала още в сутрешните часове.  \r\nТони МИХАЙЛОВ", "date": "2019.02.10", "title": "Пловдив: 48-годишен мъж и 43-годишна жена са задържани при акцията на Икономическа полиция в кв. „Тракия“"}
{"url": "http://www.focus-news.net/news/2019/02/10/2621948/plovdiv-pozhar-e-vazniknal-v-tseh-za-meso-kray-selo-voyvodinovo-nyama-postradali.html", "text": "Пожар е възникнал в цех за месо на входа на село Войводиново, откъм Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пожара е получен в 18.30 часа. По първоначални данни базата е на площ от 10 декара, като пламъците са възникнали в помещение за преработка и шакетаж. Към момента на мястото на пожара са изпратени 14 противопожарни екипа. На място е и екип за замерване на чистотата на въздуха. Няма пострадали хора.  \r\nТони МИХАЙЛОВ", "date": "2019.02.10", "title": "Пловдив: Пожар е възникнал в цех за месо край село Войводиново, няма пострадали"}
{"url": "http://www.focus-news.net/news/2019/02/10/2621947/pazardzhik-obshtinskiyat-savet-prie-byudzheta-na-obshtina-panagyurishte-za-2019-godina.html", "text": "Общинският съвет прие бюджета на Община Панагюрище за 2019 година, съобщи за  Радио „Фокус“ – Пазарджик  Радка Костуркова от общинската администрация. Тя обясни, че кметът на община Панагюрище, след проведени обществени обсъждания по всички населени места, обсъждания в постоянните комисии на Общинския съвет, е обобщил в представянето, че бюджетът за 2019 година е реалистичен и изпълним, включващ балансирана капиталова програма в различните сфери за въздействие и последователен по отношение на изпълнение на управленската визия за целенасочени действия за напредък във всички местни секторни политики. Общата рамка на приетия бюджет на община Панагюрище за 2019 година е в размер на 23 040 643 лева и извежда на преден план мерки в областта на развитие на образованието, социалните дейности и благоустрояването на средата – улици – подземна и надземна инфраструктура, площадни и паркови пространства, междуквартални пространства“, коментира Костуркова. \r\nВаня НИКОЛОВА", "date": "2019.02.10", "title": "Пазарджик: Общинският съвет прие бюджета на Община Панагюрище за 2019 година"}
{"url": "http://www.focus-news.net/news/2019/02/10/2621949/veliko-tarnovo-gencho-petkov-i-nikifor-todorov-sa-sred-sedemte-balgari-nositeli-na-titli-na-svetovnata-federatsiya-po-fotografsko-izkustvo.html", "text": "Двама търновци са сред седемте българи, носители на титли на Световната федерация по фотографско изкуство. Това са фотографите Генчо Петков („екселенц“) и Никифор Тодоров (артист). Престижните звания те получиха през миналата година, а съвсем скоро предстои да представят изкуството си в старата столица. Генчо Петков разказа пред  Радио „Фокус“ – Велико Търново , че Световната федерация за фотографско изкуство е учредена 1946 година в Белгия. Целта й е да се популяризира напредъка на фотографските знания в областта на художествено, образователно и научно ниво. „Дават се и почетни звания – „артист“, „екселенц“ и „мастер“, по съответния ред , като има много строги критерии за кандидатстване и не всеки, който се пробва ги получава. Миналата година с Никифор кандидатствахме и бяхме отличени с титлата „екселенц“, тъй като отговаряхме на всички условия“, обясни още Петков. Отличията не дават никакви сериозни облаги, но са изключително престижни и свидетелстват за огромно признание пред таланта на творците. \r\n42 са наградите, които Генчо Петков е получил само през миналата година. Освен фотограф той е  и преподавател по дигитална фотография във ВТУ „Св. св. Кирил и Методий”. \r\nЛуиза ТРАНЧЕВА", "date": "2019.02.10", "title": "Велико Търново: Генчо Петков и Никифор Тодоров са сред седемте българи, носители на титли на Световната федерация по фотографско изкуство"}
{"url": "http://www.focus-news.net/news/2019/02/10/2621952/krasimir-georgiev-akab-iskame-sreshta-s-ministrite-zhelyazkov-i-marinov-za-zakona-za-vodachite.html", "text": "АКАБ искаме среща с министрите Желязков и Маринов за Закона за водачите. Това каза Красимир Георгиев, АКАБ (Асоциация за квалификация на автомобилистите в България), в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Той заяви позиция по темата: „Морга ли са пътищата в България?“ \r\nБеновска посрещна Красимир Георгиев в предаването по темата „Морга ли са пътищата в България?“. „Предстоят поредните промени в различните закони, свързани с движението по пътищата, курсовете и т.н. Това не е ли един нескончаем процес, който продължава да взима своите жертви безнаказано?“ попита Беновска. Георгиев изрази своето съжаление, че наистина това продължава да е така, а промените трудно биха се случили според него, защото неуспехът е заложен изначално в проектите. „Смело мога да твърдя, че не може да има водачи без обучение… защото от 60 члена в закона за водачите само 2 или 3 касаят именно водачите. Нас ни е страх да го кръстим „Закон за обучението и водачите, защото добавяйки думата „обучение“ самото обучение ще има малко по-голяма тежест и малко по-голяма възможност за реакция“ коментира Георгиев. Той добави, че безопасността при движение започва с обучението, а контролът и наказанията са временни. Беновска попита председателя на АКАБ дали ще направят предложения, адресирани към министъра на транспорта, председателя на транспортната комисия в Народното събрание и към министъра на вътрешните работи. Георгиев отговори, че предишният проект на закона се е провалил тотално и е убеден, че предложенията и становищата не са погледнати от никого. Беновска заключи, че след като един от най-големите радетели за качествена подготовка на водачите смята, че няма как да има промяна, то пътищата в България ще останат „моргата на България“. „Това искам да Ви кажа – не е ли по-добре да направим качествено една сграда, вместо да я правим под всякаква критика и вече направена, чисто нова сграда да започнем да я ремонтираме?“ попита Георгиев и подчерта, че когато се прави един закон, то трябва да се знае за кого се прави и защо - за да задоволи определени потребности в обществените отношения, а не за да задоволи желания на група хора от държавната администрация. „Този проектозакон вменява само задължения и санкции на водачите и права на администрацията и контролните органи“ коментира Георгиев. „Какъв закон трябва да има за обучението – отделен ли?“ попита Беновска. „Този закон за обучението е добър, но нека, когато се прави този законопроект да участваме и ние – хората, които се обучили хиляди“ подчерта Георгиев. Председателят на АКАБ сподели, че не е доволен от проекта, защото е писан от хора, които не са обучили дори половин човек през живота си, дори нямат и нужната квалификация. Той обясни, че до ден днешен не се знае коя е групата от експерти, колко са експерти, каква е тяхната квалификация и какви заслуги имат, за да пишат проектозакон. Беновска предложи лично да попита вносителите на проектозакона, но това трябва да е информация достъпна за всеки. Георгиев обясни, че са имали първоначално уверение от администрацията, че ще бъдат поканени за обсъждане, но не са достигнали до министъра на транспорта Росен Желязков и министъра на вътрешните работи Младен Маринов. Председателят на АКАБ сподели, че е имал контакт с министър-председателя при първия му мандат след аферата с купените книжки в Монтана, но смята, че е жалко премиерът да решава и тези проблеми, които във всяка една друга държава са елементарни. „Имате ли готовност да внесете Ваши конкретни предложения за обучението? Лично ще се обърна към двамата министри с молба да приемат и разгледат наистина вашите предложения“ коментира Беновска. Георгиев потвърди, че имат готовност и следващата събота експертна група от АКАБ ще обсъжда всеки член от закона, за да се съставят предложения и становища. Председателят на АКАБ смята, че Автомобилна администрация и някои кръгове в КАТ са изключително самовлюбени, изключвайки Росен Рапчев, който е началник отдел „Пътна полиция“ към главна дирекция на Полицията. „Съставът надолу е под всякаква критика. Наскоро станах свидетел как един контролен орган санкционира за нещо, което не го знае. Аз съм убеден, че Вие знаете какво е паркиране и какво е паркиране за престои, и какво е спиране, за да погледнете къде има място за паркиране. Това дори не е престои. Ето, точно в този момент той пише акт за неправилно паркиране. Икономика е завършил. Ето това е трагичното в тази държава. В Автомобилна администрация просто не искам да говоря“ коментира Георгиев. Той определи новия закон за „лобистки закон за МВР и министерство на транспорта“, който няма да реши проблемите. В него е заложено, че МВР ще провежда обучение на системно провинили се шофьори. Георгиев предложи като инициатива да се направи паралелно обучение от МВР и АКАБ и да се види кое е по-качествено или да се пусне автоизпит на случаен полицай, шофьор и инструктор. Георгиев сподели и че не е чувал за друга държава, в чийто закон е позволено полицаите да карат и да се возят без колани – „те са безсмъртни и живеят с нагласата и вътрешното убеждение, че законът за движение по пътищата важи за Вас, за мен, но не и за тях. Те и сега не ги слагат. Да не говори, че ако спрат автомобил, който се шофира от полицай, който не е на работа и като си покаже картата – щом е колега – няма проблем, окей“.  \r\nБеновска подари на Красимир Георгиев тениската на предаването „Беновска пита“, нейната книга с интервю на Ахмед Доган от 1992 година, както и здрава, червена, българска ябълка. Председателят на АКАБ прие подаръците и от него и от името на Асоциацията подари на предаването книгата „Несломен“. \r\nТака завърши разговорът между Красимир Георгиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10 февруари 2019 година.", "date": "2019.02.10", "title": "Красимир Георгиев: АКАБ искаме среща с министрите Желязков и Маринов за Закона за водачите"}
{"url": "http://www.focus-news.net/news/2019/02/10/2621953/vidin-oblastniyat-savet-za-namalyavane-na-riska-ot-bedstviya-na-teritoriyata-na-oblastta-prie-pravilnik-za-deynostta-si.html", "text": "Под председателството на областния управител Албена Георгиева се проведе заседание на Областния съвет за намаляване на риска от бедствия на територията на област Видин, съобщиха за  Радио „Фокус“ – Видин  от пресцентъра на Областната администрация. Георгиева информира присъстващите, че сформирането на съвета е в следствие на влезлите в сила промени в закона за защита при бедствия. „Считам, че е по-важно да се вземат мерки преди настъпване на кризисните ситуации и да се планират такива превантивни мероприятия, които биха могли да сведат риска до минимум, отколкото да се справяме в последствие с възникнали ситуации. Сред основните задачи на съвета са разработване, преразглеждане и актуализиране на Областния план при защита от бедствия и съгласуване на общинските програми и планове за намаляване на риска от бедствия, както и разработване и координиране изпълнението на Областната програма за намаляване на риска от бедствия. За изпълнение функциите на съвета е необходимо да бъде приет Правилник за устройството и дейността му“, каза областният управител. \r\nНа заседанието на Областния съвет за намаляване на риска от бедствия на територията на област Видин присъстваха кметове и председатели на общински съвети от област Видин, както и представители на държавни институции. \r\nСтилиян Пешев, временно изпълняващ длъжността директор Регионална дирекция „Пожарна безопасност и защита на населението”-Видин,  представи на вниманието на присъстващите проекта на Правилник за устройството и дейността на съвета, който бе приет с пълно мнозинство. На заседанието бе приет още институционален състав на областната координационна група, която ще разработи общите части от Областния план при защита от бедствия и ще изготви и профила на риска.  В закона за защита при бедствия е отбелязано, че задължително във всеки план следва да се включат частите земетресение, наводнение и радиационно-ядрена авария. Днес бе предложено и прието при разработването на Областния план при защита от бедствия  на територията на област Видин да се включат и снегонавяване и обледяване  и промишлена авария, като след разработване на профила на риска ще бъдат добавени и други, ако е необходимо. На заседанието бе утвърден и състава на 5–те работни групи. \r\nВ края на заседанието областният управител Албена Георгиева  изрази надежда, че Областният съвет за намаляване на риска от бедствия на територията на област Видин ще продължи да заседава само с превантивен характер.", "date": "2019.02.10", "title": "Видин: Областният съвет за намаляване на риска от бедствия на територията на областта прие правилник за дейността си"}
{"url": "http://www.focus-news.net/news/2019/02/10/2621951/nimh-utre-shte-bade-slanchevo-s-maksimalni-temperaturi-mezhdu-10-i-15.html", "text": "През нощта облачността ще е разкъсана, предимно висока. В повечето райони ще е почти тихо. Минималните температури ще са между минус 3° и 2°. Утре ще преобладава слънчево време, но преди обяд на много места в низините ще е с ниска облачност или мъгла. Ще се появи слаб до умерен юг-югозападен вятър. След обяд от запад ще се увеличава високата и средна облачност. През деня ще се задържи без валежи. Максималните температури ще са предимно между 10° и 15°. През нощта срещу вторник, вятърът ще се ориентира от северозапад, ще се усили и на много места от запад на изток ще превали. Атмосферното налягане значително ще се понижи и ще е по-ниско от средното за месеца. Това съобщи за  Агенция „Фокус”  дежурният синоптик Георги Цеков  от  Националния институт по метеорология и хидрология (НИМХ) .  \r\nНад Черноморието ще преобладава слънчево време. В сутрешните  часове на места ще има мъгли. Ще духа слаб до умерен юг-югозападен вятър. Максималните температури ще са от 8-9° по северното, до 13-14° на места по южното крайбрежие. Температурата на морската вода е около 7°. Вълнението на морето ще е 2-3 бала. \r\nНад планините преди обяд ще има повече слънчеви часове, а след обяд облачността ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат; максималната на височина 1200 метра ще е около 7°, на 2000 метра – около 1°. \r\nВъв вторник ще бъде много ветровито и ще застудява. Ще духа умерен, временно силен вятър от запад-северозапад. Все още на отделни места ще има и слаби превалявания, предимно от дъжд, в планините - от сняг. През нощта срещу сряда вятърът ще отслабне и ще се обърне от север и от североизток, през деня в източната половина от страната ще бъде умерен. Застудяването ще продължи. Ще има и превалявания от сняг, с по-голяма вероятност в планинските райони и в Северна България. В четвъртък ще се задържи студено. В Източна България ще остане и ветровито, със значителна облачност, но вероятността за валежи е малка. Над Западна България облачността ще се разкъсва и временно ще намалява.", "date": "2019.02.10", "title": "НИМХ: Утре ще бъде слънчево с максимални температури между 10° и 15°"}
{"url": "http://www.focus-news.net/news/2019/02/10/2621955/ekaterina-zaharieva-rabotim-za-poseshtenie-na-premiera-medvedev-prez-mart.html", "text": "Работим за посещение на премиера Медведев през март. Това заяви Екатерина Захариева, заместник министър-председателят по правосъдната реформа и министър на външните работи, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Тя коментира актуалните политически теми: Как работи с президента Румен Радев? \r\n„Горещи теми във Вашия ресор, не само тази седмица. Да започнем по реда, преди малко коментирах поведението на президента Радев, Вие бяхте и в екипа на предишния президент Плевнелиев. Не искам да правим паралел между двамата и не искам да обсъждаме дейността на Плавнелиев като президент, но само ще Ви попитам, Вие, като вицепремиер и министър на външните работи как работите с този човек, от който се очакваше да бъде обединител на нацията и да работи в интерес на България?“, попита водещата Илиана Беновска. Екатерина Захариева отговори, че според нея е задължително министърът на външните работи и министърът на отбраната да се виждат с президента веднъж на няколко месеца, ако не и всеки месец. „За съжаление не ми се отдава, но повярвайте, желанието за координация, което има правителството, ще продължи! Разбира се, за да има диалог, трябва и двете страни да желаят това, независимо дали президентът Радев има желание за това, ние трябва да продължим да правим опити, добре е за България, имаме общи отговорности!“, категорична бе тя. „Нека се опитаме да говорим за президента не политически, фигурата на президента не е решаващата и определящата външната политика на България, но той се опитва да го прави, например случая с Венецуела!“, продължи водещата Илиана Беновска. Екатерина Захариева отговори, че по Конституция МС осъществява вътрешната и външната политика на България, президентът представлява държавата пред международните организации, подписва международни договори, когато му е възложено със закон и трябва да бъде обединител на нацията. Той има думата и по отношение назначаването на посланиците. Това не са малко правомощия и уважавайки институциите МС се опитва да координира позициите. Когато обаче позициите са различни и не може да се стигне до обща позиция, както например по отношение на Венецуела, тогава правителството е в правото си да вземе различно решение. Излъчването на посланици.  \r\n„Казахте, че президентът има думата по отношение на посланиците, каква е неговата роля при определянето им например?“, попита водещата Илиана Беновска. Екатерина Захариева обясни, че е поела ангажимент към президента да съгласуват с него предложенията за посланици преди да започне официалната писмена процедура.  „Вярно ли е, че има сделка за един посланик, няма да спомена името му и държавата, който скоро отиде в една от най-големите, най-великите държави?“, попита водещата Илиана Беновска. Външният министър отговори, че ако става дума за посланика ни в Москва може да каже, че е имало предложение на българското правителство, с което президентът не се е съгласил. Той е предложил посланика ни в Москва в момента и правителството веднага се е съгласило. „Колко още посланици, щом сте толкова открита, предложи президентът Радев в своя двугодишен престой в президентството?“, продължи с въпросите си водещата Илиана Беновска. Вицепремиерът отговори, че е имало и други предложения. Тя обясни, че преди европредседателството на много посланици са им били удължени мандатите, така че настоящата година предстои сериозна ротация в българската дипломатическа служба. „За мен, като български външен министър, е много важно тя да работи спокойно и професионално и никак не ми се иска да става заложник на някакво противопоставяне между президент и правителство! Правя всичко възможно това да не е така, повярвайте ми!“, категорична бе тя.   „В този ред на мисли, докога ще бавим откриването на посолство в Саудитска Арабия?“, попита водещата Илиана Беновска. Гостът й отговори, че няма забавяне, наети са вече два имота, посланикът ни заминава съвсем скоро, това е Димитър Абаджиев. Просто има процедури, които трябва да се спазят. „Аз дочух, че това ще се случи на 22 март, за първа пролет, така ли е?“, попита водещата. Екатерина Захариева отговори, че посланикът ще замине по-рано, а тогава ще бъде официалната церемония по откриването на посолството. Тя обясни, че не е толкова честа практика откриването на посолства, през миналата година сме открили такова в Абу Даби, тази година в Рияд. Опитваме се да увеличаваме дипломатическата служба и търсим места там, където България има интерес. „Къде още бихте искала в мандата Ви, дай Боже да е пълен, да разкрием посолства, където нямаме?“, попита водещата Илиана Беновска. Екатерина Захариева отговори, че много й се иска още тази година да открием генерални консулства в Барселона и Единбург. Хубаво би било да открием посолство и в Чили, както и търговски представителства в някои държави в Африка. „Главното е, че с тези посолства в арабския свят ние връзваме икономиката с политиката!“, отбеляза водещата Илиана Беновска. Вицепремиерът се съгласи и отбеляза, че една от основните задачи на външната политика е да подпомага българския бизнес, да работи за популяризиране на културата, на туризма. „И аз се радвам, че имаме добра координация с колегите в другите министерства, и в икономическото, и в туризма да обединим усилията и да се фокусираме там, където политическите контакти могат да се осъществяват през икономиката и търговията да разкрием по-скоро търговски представителства!“, категорична бе тя.  Ситуацията във Венецуела и българската позиция.  \r\n„Но все пак, кой е президент на Венецуела, Мадуро или Гуайдо?“, попита водещата Илиана Беновска. Външният министър отговори, че единствено венецуелският народ може да каже кой е президент на страната и никой друг няма правото да го прави. Това е и позицията на България. „Защо тогава се наложи провъзгласилият се за президент Гуайдо да бъде признат?“, продължи водещата. Екатерина Захариева обясни, че президентските избори в страната не са били признати от международната общност, както и от голяма част от венецуелския народ. Проучване на една от най-престижните социологически агенции в латиноамериканската държава показва, че 82% от венецуелците искат провеждането на нови президентски избори. Такава е позицията и на ЕС и България, че президентските избори са били нелегитимни, трябва да се проведат нови избори в съответствие с демократичните стандарти. Според венецуелската конституция, когато няма легитимно избран президент, тази длъжност се заема от председателя на парламента. Изтеклата информация, че Николас Мадуро изнася капитали през българска брокерска компания.  \r\n „Искам друго да уточните, вярно ли е това, което изтече по „Ройтерс“ снощи, че президентът Мадуро се е опитва да изнесе големи суми пари чрез българска финансова фирма?“, попита водещата Илиана Беновска. Екатерина Захариева отговори: „Има неща, които не мога да спомена в ефир, но извършваме проучване за това в момента!“. „Това не бива ли да е работа не само на нашето правителство, а да бъде работа и на други разузнавания?“, продължи с въпросите си водещата Илиана Беновска. Външният министър отговори, че всичко, което е необходимо, се прави от българското правителство. Очаква в близките няколко дни да има резултат. „Харесвам Вашия отговор, той е дипломатичен, но веднага поражда размисли, че ако това е така, че ако се опитват да се вкарат венецуелски пари в България, значи „оградата“ ни, не тази телената ограда, която ни предпазва от бежанци, а сигурността ни сякаш не е на най-висока степен?“, попита водещата Илиана Беновска. Екатерина Захариева отговори, че този въпрос няма нищо общо с националната сигурност. Имало ли е политически натиск при решението да купим F16?  \r\n„Предстои Ви другата седмица във Варшава да се видите на форум, мисля, че за втори или трети път, поправете ме, с държавния секретар на САЩ Помпео!“, отбеляза водещата Илиана Беновска. Екатерина Захариева отговори, че доста пъти се е виждала с държавния секретар на САЩ и са разговаряли неофициално в кулоарите на различни форуми. „Добре, но президентът Радев прокрадва и даже го каза ясно, че покупката на F16 става след силна интервенция от страна на САЩ, на Помпео и даже на посланика в България. Особено се набляга на тази среща, която се състоя по време на сесията на ООН между Борисов и Помпео. Върви даже нещо като виц, че Борисов влязъл на срещата и казал, като излязъл оттам, че „самолет носи 3 милиарда“!“, отбеляза водещата Илиана Беновска. Захариева отговори, че е била на въпросната среща и категорично може да каже, че няма такова нещо. Тя продължи, че става дума за прозрачна, дълга и тежка процедура. Тук става дума за стратегически избор, който армията ни чака от дълго време. За Захариева, като външен министър, най-важното е закупената техника да бъде съвместима със съюзниците ни от НАТО и най-вече с нашите съседи. „Веднага да Ви прекъсна, новосъздалият се политически консорциум, ако мога така да се изразя, между Германия и Франция съобщи вчера, че започват да разработват нов самолет, тоест няма да вземат американски или руски!“, отбеляза водещата Илиана Беновска. Екатерина Захариева отговори, че външните министри работят много активно по европейската политика за отбрана. Тя продължи, че Германия и Франция имат доста американски самолети, а най-важният въпрос е какво е най-добро за България. „Това сме го чували от министъра на отбрана и други политици, аз искам да Ви попитам имало ли е американска интервенция?“, попита водещата Илиана Беновска. Външният министър категорично заяви, че политически натиск няма. Изборът си е изцяло наш и трябва да изберем най-доброто за България. Тя продължи, че в момента започват преговорите за цената и конкретните условия.  Ще мине ли „Турски поток” през България? \r\n„Като говорим за най-доброто за държавата и като споменахме прези малко, че политиката и икономиката вървят ръка за ръка, връщам Ви пак към този политически консорциум Германия-Франция, друг проблем, който може би ще се създаде на България или по-скоро няма да се реши, това е „Турски поток“. Ние много се надяваме, след като се отказахме заради Трети енергиен пакет да строим „Южен поток“, но се надявахме да има поне един байпас към нас от „Турски поток“!“, постави водещата Илиана Беновска въпроса за „Турски поток“. Екатерина Захариева отговори, че правителството работи за това, Министерството на икономиката е изключително фокусирано върху този проект. Тя подчерта, че е много важно всички проекти да се случват по европейските правила. „Договорила ли се е Меркел да получава директно газ от Русия през най-близкото море?“, попита водещата. Гостът й отговори, че проектът „Северен поток 2“ е към края на строителството си, а по този въпрос има доста търкания в ЕС. Тя продължи, че за България е много важно да не бъде заобиколена от „Турски поток“. До момента всичко, което се случва по въпроса за втората тръба, съответства на европейското законодателство. „Но Меркел иска „Северен поток“ да ни заобиколи от север!“, отбеляза водещата. Събеседникът й отговори, че този въпрос засяга германската икономика, а притеснението по-скоро е, че този газопровод ще заобиколи Украйна, а не нас. „Добре, но как ще преодолеем опасността „Турски поток“ да ни заобиколи от юг?“, попита водещата. Вицепремиерът отговори, че правителството работи изключително целенасочено по газовия хъб „Балкан“, приключили са пазарните тестове. Правителството прави всичко възможно това да се случи.  Отношенията ни с Македония.  \r\n„Като говорихме преди малко за президента умишлено не споменах една тема, но сега я въвеждам, това е геостратегията на Борисов за Балканите. Борисов обича да споменава и сигурно с основание, че това е най-успешното нещо, което се е случило по време на европредседателството. Нека се спрем на Македония. Как ще преодолеем, дори и от вашите коалиционни партньори ОП възраженията, че Македония трябва да даде ясна декларация, че няма да преиначава историята на България?“, попита водещата Илиана Беновска. Екатерина Захариева отговори, че точно това е било съществото на договора, подписан през 2017 г. Тя подчерта, че преди няколко дни, когато външният министър на Македония е подписвал протокола за присъединяване към НАТО, специално е благодарил на Борисов, защото с подписването на този договор е станало възможно това да се случи. Външният министър заяви, че МС единодушно е взел решение да подкрепи протокола за присъединяване на Македония към НАТО и се надява и парламентът да го ратифицира.  Що се отнася до историята ни, тези въпроси ще се уредят с договора за добросъседство и приятелство. При преговорите за присъединяване към ЕС има глава, наречена „Права на човека“, където се засягат и въпросите за добросъседството. Именно на това ще настоява България. Външният министър изрази надеждата процесите по интеграция на Македония в ЕС и НАТО да се случат колкото се може по-бързо. „Македония трябва да докаже, че може да живее в мир и добросъседство със съседите си, ако иска да бъде част от това семейство, това е посланието ми! За да градим истинско, дългосрочно приятелство, което е целта на двете правителства, ние трябва да стъпим на здрави основи, а здравите основи са истината за миналото ни!”, категорична бе тя.  Ще посетят ли Путин и Медведев България?  \r\n„И ако продължим с този рафиниран тон да обсъждаме външната политика на България, да Ви попитам за нещо, което изтече малко неофициално, вярно ли е, че предстои, мисля че на 4-ти март, да имаме посещение на министър-председателя на Русия Медведев в България?”, попита водещата Илиана Беновска. Екатерина Захариева отговори: „Работим за това, МС ще обяви това тогава, когато има какво да обяви!”. „Този отговор е доста уклончив, посланикът Макаров обяви също толкова уклончиво, че Путин имал покана от президента и премиера и щял да дойде тогава, когато му дойде времето!”, продължи водещата. Външният министър отговори: „Да кажем, че сте близко до информацията, но нека когато има какво да обявим, но нека да стане по реда, така се прави във външната политика!”. \r\n „Неслучайно Ви питам, защото ако това се окаже вярно, ние ще докажем, че външната политика на България не е едностранчива и не е васална!”, отбеляза водещата Илиана Беновска. Екатерина Захариева отговори, че нашата външна политика в никакъв случай не е васална или едностранчива. Тя подчерта, че когато си част от демократичното семейство не можеш да мишкуваш и да се криеш. „Искате ли да ми кажете, че трябва да искаме разрешение от ЕС Путин или Медведев да дойдат?”, попита водещата. Гостът й отговори, че изобщо не е имала предвид това, става въпрос за позициите на страната ни и обвиненията, че преписваме.  \r\n„Хипотетичната дата е 4-ти март, Вие не я потвърдихте, но не я и отрекохте, може ли още малко тогава, ще успеем ли наистина, предишната тема, за която говорихме, за газовите доставки и „Турски поток”, да постигнем някакъв резултат, който да бъде в интерес на България и не под диктата на Европа, така както Меркел постигна своето разрешение за „Северен поток”?”, попита водещата Илиана Беновска. Екатерина Захариева отговори, че точно това правим в момента, газов хъб „Балкан” е приоритетен проект и е получил финансиране. Тя подчерта, че когато България трябва да изрази различна позиция по някоя директива, тя го прави. Но не вижда и смисъл в това да сме контра на всичко, защото според нея имаме само ползи от членството в ЕС. „Понякога сме на различно мнение, случва се, но защото интересът на България го изисква, а не защото по-скоро някой друг ти е продиктувал в случая да си на различна от европейската позиция!”, категорична бе Захариева.  Решението на Радев да отнеме акредитацията на Беновска за президентството.  \r\n„И за финал, понеже в началото споменах, че сте била в екипа на предишния президент Плевнелиев, президентът Радев пък се провъзгласи за защитник на свободата на словото. Вие мислите ли, че той е такъв и ще добавя само едно обстоятелство без да го превръщам в лична драма, въпросът е принципен и да Ви попитам, аз съм с отнета акредитация от първия ден, в който този президент е в сградата на „Дондуков” 2 заради, цитирам имейла, който получих, „несъобразяване с журналистическата етика”, каквото и да значи това? Като бяхте в президентството Вие издавахте ли акредитация на журналистите за съобразяване с журналистическата етика и отнемахте ли ги за несъобразяване?”, попита водещата Илиана Беновска. Екатерина Захариева отговори „Вие ще кажете, аз не помня да сме Ви отнемали акредитацията, въпреки че Вие не бяхте почитател на предишния президент!”. Тя беше категорична, че всеки журналист трябва да може свободно да изразява мнението си. „Какъв акт е това да издадеш или отнемеш акредитация?”, попита водещата. Външният министър отговори, че не е запозната с писмото на сегашния президент. Тя добави, че уважава президентската институция и прави всичко възможно да запази това уважение. „Тоест президентът Радев има право да издава и да отнема акредитации, това ли е Вашето уважение?”, продължи водещата. Вицепремиерът отговори, че като част от президентската администрация дори не са се замисляли дали може да отнемат правото на някой журналист да влиза в президентството. Затова и не може да отговори в момента.   \r\n„Говоря принципно, защото ако министър-председателят Борисов отнеме акредитацията на някого за МС или Вие отнемете на някого за външно, какво ще стане?”, попита водещата. Екатерина Захариева отговори, че наистина не може да си го представи. Амбицията на президента Радев да се изявява като самостоятелен политик.  \r\n„Как си обяснявате това, че президентът продължава да развива самочувствие на самостоятелен политик, той няма политически мисии?”, попита водещата Илиана Беновска. Външният министър отговори, че който каквото да каже от президентската администрация, все едно го казва президентът. Решенията се вземат от едно място, от президента. „В случая къде е мястото, БСП или Решетников?”, попита водещата. Вицепремиерът отговори, че не може да каже, но отговорност за тези неща носи президентът. „Той е изразител и той носи отговорност за тези становища. От тази гледна точка имаме опити за партии на предишни президенти, видяхме какво се случи. Президентът докато е президент няма право да прави това и не е редно толкова ясно да го показва!”, категорична бе Екатерина Захариева!”. „Ще завърша само с едно изречение – ние си го избрахме!”, заяви водещата, с което приключи своя разговор с външния министър Екатерина Захариева в предаването „Беновска пита“ по „Канал 3“ и „Радио К2“ на 10 февруари 2019 г.", "date": "2019.02.10", "title": "Екатерина Захариева: Работим за посещение на премиера Медведев през март"}
{"url": "http://www.focus-news.net/news/2019/02/10/2621954/liderat-na-nfsb-valeri-simeonov-s-parva-nominatsiya-za-vodach-na-listata-na-partiyata-za-evroizborite-obzor.html", "text": "Преди партиите от малката коалиция да са решили в какъв формат ще се явяват на евроизборите, лидерът на НФСБ Валери Симеонов получи първата си номинация за водач на листата на партията. Тя дойде от областния комитет на НФСБ в неговия избирателен район Бургас. Информацията съобщи за „Фокус“  народният представител от ПГ на „Обединени патриоти“ и член на Националната контролна комисия на НФСБ Христиан Митев . Депутатът обясни, че всеки областен комитет може да прави подобни номинации до Изпълнителния комитет, който заедно с политическия съвет взима решение за окончателната подредба на кандидатската листа. „Симеонов е най-подходящият от редиците на НФСБ човек, който да защитава интересите на България и българските граждани в Европейския парламент и съответно пред останалите институции на ЕС“, допълни той. На пресконференция  заместник-председателят на НФСБ Валентин Касабов  заяви, че Валери Симеонов няма конкурент като водач и лидер на НФСБ. Той уточни, че съвсем спонтанно областните структури на Бургас са поставили и издигнали като водач на листата за евроизборите Валери Симеонов. „Бързам да кажа, че това което се случва в Бургас, най-вероятно ще последва и останалите областни центрове“, обясни той.  \r\nОт Бургаската структура изтъкват пет основни мотива за издигане на кандидатурата на лидера на НФСБ за евродепутат: последователната политика за защита на националната сигурност и оградата по границата с Турция; защитата на националните интереси и отхвърлянето на Истанбулската конвенция и Пакта за миграция на ООН;  отстояването  и подпомагането на българския бизнес. \r\nОт партията изтъкват още: инициираните от него през 2017 г. промени в нормативната уредба за получаване на визи за България в рамките на 7 дни от наши сънародници от Молдова и Украйна и  подпомагането на  хотелиерския и ресторантьорски бранш по Черноморието; последователното отстояване на политика за развитие на зимния туризъм в страната; реакциите му срещу опитите за налагане на монопол и за ограничаване на конкуренцията; подкрепата му за действията на правителствата за намаляване и премахване на административната тежест върху бизнеса; реакцията му в казуса с Параходство „Български морски флот“ (БМФ)Валери Симеонов; противопоставянето му на промените Закона за приватизация и следприватизационен контрол; действията на Симеонов при конфликта с участие на роми в Асеновград; заслугата му за спазване на Закона за устройство на територията и на Закона за защита от вредното въздействие на шума в околната среда както по Черноморието, така и в останалите части на страната. НФСБ изброява още ревностното следване на политика в интерес на възрастните хора, както и предприетата от него сериозна ревизия на нормативната уредба, даваща възможност за получаване на фалшиви инвалидни пенсии, които ощетяват държавата и обществото. \r\nДеница КИТАНОВА", "date": "2019.02.10", "title": "Лидерът на НФСБ Валери Симеонов с първа номинация за водач на листата на партията за евроизборите (ОБЗОР)"}
{"url": "http://www.focus-news.net/news/2019/02/10/2621973/yeni-safak-turtsiya-izrael-shte-kompensira-palestintsite-zaradi-sotsialni-pomoshti.html", "text": "Израелското правителство ще приеме закон за конфискуване на средства, които Палестинската автономия (ПА) предоставя на палестинци, участвали в нападения срещу израелски цели. Това обяви министър председателят Бенямин Нетаняху в неделя, пише турският всекидневник  Yeni Safak . \r\nПо време на редовната седмична среща на правителството той е обещал следващата неделя да свика кабинета за сигурност, за да се реши съдбата на тези средства. Съгласно договореностите от Осло (1994) Израел събира данъци и такси от името на базираната в Рамала ПА. Нетаняху е пояснил: „ Парите ще бъдат удържани, в това никой не трябва да се съмнява“.  \r\nМиналата седмица ПА заплаши да не  приеме парите, ако Израел задържа средствата. \r\nПрез юли Кнесетът (парламентът на Израел) прие закон, съгласно който Министерството на отбраната трябва да информира кабинета по сигурността колко се плаща от ПА във фонда за „социални помощи“ за палестинци, участвали в нападения срещу израелски цели.  Ивелина Ватова", "date": "2019.02.10", "title": "Yeni Safak (Турция): Израел ще компенсира палестинците заради „социални помощи“"}
{"url": "http://www.focus-news.net/news/2019/02/10/2621974/varna-do-dve-godini-lavovete-i-tigrite-koito-obitavat-zooparka-tryabva-da-imat-obnoveni-kletki-sas-sreda-po-blizka-do-estestvenata-za-vida-im.html", "text": "До две години лъвовете и тигрите, които обитават варненския Зоопарк, трябва да имат обновени клетки със среда по-близка до естествената за вида им. След предстоящите мащабни ремонти в атракциона, от сектора на хищниците трябва да бъдат скрити бетонът и фаянсовите плочки. Това каза в интервю за  Радио „Фокус“ – Варна  директорът на Зоокъта Иванка Стоянова. По думите й, модернизация на клетките на лъвовете и тигрите не е правена още от основаването на атракциона. След реконструкцията обаче, към външните местообитания на хищниците ще бъде приобщено максимално свободното вътрешно пространство. Иванка Стоянова припомни, че в бюджета за тази година са заложени 1.2 млн. лева за реконструкция и модернизация на Зоопарка. След подписване на договор, дейностите трябва да приключат до 18 месеца. С ремонтите се цели да се подобри състоянието на цялата зона на Зоопарка и по този начин той да стане по-привлекателно място за посетителите, но и да отговаря на съответните стандарти за отглеждане на животни. Ще се създаде един съвременен парк, съчетаващ в себе си различни зони за образование, отдих, научно-изследователска дейност и атракции. Инвестиционните мерки включват обновяване на средата, която да създаде красив, чист, просторен Зоопарк, в който животните ще са спокойни и ще получават грижа, съответстваща на нормативите. Реконструкцията цели да промени остарялата концепция на бетона и асфалта, използвани в строителството на клетките на зоопарковете през 60-те и 70-те години. Ще се създадат условия, които удовлетворяват екологичните нужди на обитателите, осигуряват лично пространство. Това ще създаде по-добри възможности за тяхното размножаване, уточни директорът на атракциона. Тя припомни, че Зоопаркът е с издаден лиценз от Министерството на околната среда и водите, който изтича на 25 август тази година. Документът е издаден под определени условия. Едно от тях е реконструкция на секторите с маймуни, с хищници, местообитанията на тигри, вълци и лъвове. Предвижда се и обновяване на входната зона на Зоопарка, ще бъде реконструирана съществуващата каса. Ще има павилиони за продажба на напитки и на сувенири, както и за храна на животните. Ще се разшири детската площадка, там ще има и зона за отдих. Ще бъдат приложени мерки за достъпна среда, ще се подменят пейки и кошчета за отпадъци. \r\nДиана СТОЕВА", "date": "2019.02.10", "title": "Варна: До две години лъвовете и тигрите, които обитават зоопарка, трябва да имат обновени клетки със среда по-близка до естествената за вида им"}
{"url": "http://www.focus-news.net/news/2019/02/10/2621945/afp-zastoy-na-pregovorite-v-kongresa-veshtae-novo-zatvaryane-na-pravitelstvoto-v-sasht.html", "text": "Застой на преговорите в Конгреса вещае ново „затваряне“ на правителството в САЩ, предава  AFP .  \r\nПреговорите за бюджета на САЩ се оказаха в безизходица по отношение на имиграцията, коментира ключов преговарящ от Републиканската партия в неделя, като подчерта перспективата за второ спиране на дейността на  правителството, ако не бъде постигнато споразумение до края на седмицата. \r\n\"Мисля, че преговорите са в застой в момента,\" каза Ричард Шелби, председател на комисията по бюджета на Сената, пред телевизионния канал  Fox News . \r\nКрайният срок за постигане на споразумение за финансиране е петък, което вика  призрака на повторение на 35-дневното частично спиране на дейността на правителството, което приключи на 25 януари - най-дълго в историята на САЩ. \r\nПреговарящите бяха оптимистични в петък, че ще бъде постигнато споразумение, което включва някои средства за гранична \"бариера\", макар и по-малко от 5,6 милиарда щатски долара, поискани от Доналд Тръмп. \r\nШелби обвини демократите за последното затруднение, заявявайки, че искат да ограничат броя на леглата в центровете за имиграционно задържане. \r\nСамият Тръмп, който в понеделник ще говори на  митинг пред привърженици на границата с Мексико в Ел Пасо, заяви, че преговарящите от Демократическата партия са ограничени от тяхното партийно ръководство. \r\n\"Те предлагат много малко пари за отчаяно необходимата гранична стена и сега, от никъде, искат да бъдат въведени ограничения на леглата за осъдени  насилници, които трябва да бъдат държани в затвора!\" \r\n\"Аз всъщност вярвам, че те (демократите – бел.ред.) искат „затваряне“. Те поставят нова тема!\", каза Тръмп.  Юлиян Марков", "date": "2019.02.10", "title": "АFP: Застой на преговорите в Конгреса вещае ново „затваряне“ на правителството в САЩ"}
{"url": "http://www.focus-news.net/news/2019/02/10/2621972/veliko-tarnovo-mladezhi-shte-razdavat-poslaniya-za-lyubovta-v-tsentara-na-grada-v-denya-na-vlyubenite-14-fevruari.html", "text": "Младежи ще раздават послания за любовта в центъра на Велико Търново в Деня на влюбените – 14 февруари. Това каза за  Радио „Фокус“ – Велико Търново  Йорданка Илиева, гл. експерт в Регионалната здравна инспекция. Акцията се организира съвместно между Община Велико Търново, Градски ученически парламент, Център за междуетнически диалог и толерантност „Амалипе“. Доброволци от организациите ще раздават валентинки с послания за любовта и презервативи  за нерисково сексулано поведение. \r\nСвети Валентин е празник, който се празнува на 14 февруари. На тази дата влюбените изразяват любовта си един към друг, като изпращат поздравителни картички, бонбони или правят дарения на организации анонимно. Обичайно е да се подаряват цветя на Свети Валентин. Името на празника идва от един от двамата християнски мъченици, наречени Валентин, живели през трети век. Първоначално стар римокатолически празник, той започва да се свързва с романтичната любов през Средновековието. \r\nНа този ден още през 14 век започва да става традиция да се разменят любовни послания под формата на т. нар. валентинки. Съвременните символи на любовта сега са сърцето и образа на крилатия Купидон. \r\nНадежда КРЪСТЕВА", "date": "2019.02.10", "title": "Велико Търново: Младежи ще раздават послания за любовта в центъра на града в Деня на влюбените – 14 февруари"}
{"url": "http://www.focus-news.net/news/2019/02/10/2621975/veliko-tarnovo-petima-dushi-sa-zadarzhani-sled-svada-mezhdu-dve-tsiganski-familii-v-byala-cherkva.html", "text": "Петима души са задържани в полицията в Павликени след свада между две цигански фамилии в Бяла черква, предаде  БНР . Няма пострадали, нанесени са материални щети на частен имот. В града има засилено полицейско присъствие. Враждата е възникнала следобед в центъра на града и се прехвърлила в покрайнините.  \r\n„Изпочупени са прозорците на една от къщите на засегнатата фамилия. Тези роми, които са при мен, преселниците от Павликени, имат някакви стари вражди със сватовете си, които са в Русе. В Бяла черква има засилено полицейско присъствие тази нощ, но напрежение в града няма“, съобщи кметът на Бяла черква Албена Тодорова. Директорът на ОДМВР старши комисар Димитър Машов обясни, че образувано е досъдебно производство и продължава установяването и на други съпричастни към инцидента.", "date": "2019.02.10", "title": "Велико Търново: Петима души са задържани след свада между две цигански фамилии в Бяла черква"}
{"url": "http://www.focus-news.net/news/2019/02/10/2621976/", "text": "Изложбата „Който пие, зло не мисли“ с бутилки от края на ХIХ век ще бъде открита от 16.00 часа на 13 февруари в Регионален исторически музей - Варна. Това каза в интервю за  Радио „Фокус“ – Варна   Златка Антова, завеждащ отдел „Най-нова история“ в музея. По думите й, повод за организирането на изложбата е гостуването на експозицията „Алкохол и амбалаж“ на музея в Горна Оряховица. Стана ясно, че експонатите от горнооряховската изложба са допълнени с такива от Регионалният исторически музей във Варна. „Темата на експозицията се разширява и е свързана с любовта. До сега във Варна не е организирана подобна изложба“, каза още Златка Антова. Тя отбеляза, че експозицията се открива в навечерието на 14 февруари и в духа на популярния вече и в България „Ден  на влюбените“ организаторите предлагат на посетителите и един забавен поглед върху любовта и еротиката от края на ХIХ и средата на ХХ в. с автентични материали от фондовете на Регионален исторически музей - Варна.  Изложбата може да бъде посетена до края на месец март. „В експозицията екипът на горнооряховския музей е събрал различни видове алкохолни бутилки, гарафи, чаши, халби и мострени етикети от началото на миналия век“, коментира Златка Антова. Тя добави, че до тях своето място заемат сифони и шишета за сода, лимонада и други газирани придружители на алкохола. „Представени са  и табла с множество черно-бели снимки и фотографии. Изложени са  и реклами на все още набиращата в началото на ХХ век популярност у нас бира“, каза още експертът. Стана ясно, че експонатите са както горнооряховски производства, така и варненски. Като допълнение към изложбата на Историческия музей- Горна Оряховица са представени експонати от фондовете на отдел „Нова история“ и отдел „Най-нова история“ на Регионалния исторически музей – Варна. „Показани са част от колекциите бутилки и чаши за сервиране на ракия и вино, етикети за бутилки от различни видове алкохол, производство на варненски заводи“, каза още Златка Антова. Тя допълни, че е изложен и документален материал-вестници, брошури и др. за трезвеността и вредата от алкохола, но и за гроздолечението. \r\nСияна БУХЛАРСКА", "date": "2019.02.10", "title": "Варна: Изложбата „Който пие, зло не мисли“ с бутилки от края на ХIХ век ще бъде открита в Регионалния исторически музей на 13 февруари"}
{"url": "http://www.focus-news.net/news/2019/02/10/2621977/plovdiv-lokaliziran-e-pozharat-v-tseha-za-prerabotka-na-meso-kray-voyvodinovo-protivopozharni-ekipi-shte-dezhuryat-prez-tsyalata-nosht.html", "text": "Пловдив. Локализиран е пожарът в цеха за преработка на месо край Войводиново, противопожарни екипи ще дежурят през цялата нощ.Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Тепърва ще се изясняват причините за пожара. На територията на обекта е имало животни, но те не са засегнати от пламъците, тъй като са били в друго помещение. Днес е било работен ден за служителите на цеха, но те са били приключили работа и не е имало хора на обекта. Конструкцията на цеха е от термопанели и по тази причина огънят бързо се е разпространил.  На място са пристигнали противопожарни екипи от Пловдив, Карлово и Съединение. Към момента ситуацията е овладяна, според последните данни няма токсични вещества във въздуха. На място е и директорът на Регионална дирекция „Пожарна безопасност и защита на населението“ комисар Георги Мангараков. \r\nТони МИХАЙЛОВ", "date": "2019.02.10", "title": "Пловдив: Локализиран е пожарът в цеха за преработка на месо край Войводиново, противопожарни екипи ще дежурят през цялата нощ"}
{"url": "http://www.focus-news.net/news/2019/02/10/2621978/liderat-na-ataka-volen-siderov-predlaga-s-aneks-kam-dogovora-s-makedoniya-da-ne-se-dopuska-posegatelstvo-kam-balgarskata-istoriya-otzvuk-v-makedonskite-medii-obzor.html", "text": "Лидерът на ПП \"Атака\" и председател на парламентарната група на \"Обединени патриоти\" Волен Сидеров ще предложи за обсъждане в Съвета на коалицията Анекс към Чл. 11 от сега действащия Договор за приятелство и добросъседство с Македония, който да не допуска посегателства към българската история. Лидерът на \"Атака\" изтъква опасенията, които съществуват в българското общество, от всякакви опити за присвояване и пренаписване на определени нейни периоди, като се започне от Първата българска държава (681-1018 г.) и се стигне до национално-освободителните борби и войните за национално освобождение и обединение от началото на миналото столетие. Агенция „Фокус“ първа публикува документа. Новината отразиха и македонските медии.  „Българска партия настоява да признаем, че всички македонски герои са българи“ , предава скопският телевизионен канал  „Алфа“ . Македония да се въздържи от спекулации и да признае за българи практически всички личности от миналото си. Лидерът на българската партия „Атака“ Волен Сидеров заяви, че ще предложи изменение в Чл.11 от Договора за приятелство между България и Македония срещу посегателството към българската история в македонските учебници. Сидеров обявява, че с измененията в договора ще защити личности, които според него са български, а Македония се опитва да присвои. Според българския „Фокус“ лидерът на „Атака“ призовава Македония да се въздържи от нападки спрямо историческите личности, свързани с национално-освободителната борба и борбата за обединение на българския народ в една държава, на територията на Българската екзархия. Според „Алфа“ това в превод означава Македония да се откаже от Гоце Делчев, Даме Груев, Яне Сандански, Григор Пърличев, Кръсте Мисирков и всички останали герои и дейци, които са се борили в този исторически период. „Сидеров от „Атака“ търси промяна в Договора с България“ , предава скопската телевизия  „Канал 5“ . Като причина за предложението си лидерът на „Атака“ посочва опасението в България за опити за присвояване и изменяне на определени части от историята, започвайки от Първата българска държава (681-1018 г.) и стигайки до национално-освободителните борби. Сидеров смята, че трябва да попречи на злоупотребата и присвояването на светите, както ги нарича, „български“ просветители Кирил и Методий, на техните ученици, както и на българските владетели от династията на цар Самуил.  „Българска партия изисква да „признаем“, че Самуил, Кирил и Методий, Делчев... са българи\" , предава македонското електронно издание  „МКД“ . Сидеров казва, че е загрижен, че в българското общество има опасение за присвояване и преработване на определени периоди от българската история. Предложението идва след подписването на Преспанския договор между Гърция и Македония на 17 юни 2018 година, чиято ратификация от двата парламента ефективно сложи край на антиквизацията на македонската история. Като резултат от договора новата Република Северна Македония сега е обвързана да се откаже от своето антично потекло. Отсега нататък винаги ще се прави задължително поясняване, когато антики, личности и събития принадлежат на античната култура.", "date": "2019.02.10", "title": "Лидерът на „Атака“ Волен Сидеров предлага с Анекс към Договора с Македония да не се допуска посегателство към българската история: Отзвук в македонските медии (ОБЗОР)"}
{"url": "http://www.focus-news.net/news/2019/02/10/2621981/sport-rezultati-ot-21-krag-na-germanskata-bundesliga.html", "text": "В неделя се играха две срещи от 21 кръг на германската Бундеслига. Ето резултатите: \r\nВердер Бремен-Аутсбург 4:0 \r\nДюселдорф-Щуртгарт 3:0 \r\nВъв временното класиране: \r\nВердер Бремен - 10 място с 30 т.,  \r\nДюселдорф  - 12 място с  25 точки,  \r\nАугсбург - 15 място с 18 точки, \r\nЩутгарт – 16 място с 15 точки.", "date": "2019.02.10", "title": "Спорт: Резултати от 21 кръг на германската Бундеслига"}
{"url": "http://www.focus-news.net/news/2019/02/10/2621979/alsat-m-makedoniya-zaplahite-na-mitsotakis-za-blokada-ne-sa-realni.html", "text": "Заплахите на лидера на гръцката опозиция Кириакос Мицотакис, който обеща след ратифицикацията на  Договора от Преспа да не се поколебае и да наложи вето, когато Македония започне преговорите си за членство в ЕС, не са реалистични, коментират някои анализатори в Скопие, информира на електронната си страница излъчващият на албански македонски телевизионен канал  Алсат М .  \r\nЕкспертът по европейските въпроси, Малинка Ристевска Йордановска смята, че ако Нова демокрация оглави следващото гръцко правителство, тя няма да е толкова рязка  заради международния фактор. Според професор Лазар Лазаров пък подобна реторика е в името на това да се спечелят политически дивиденти.  \r\nИ все пак, и Йордановска, и Лазаров са на мнение, че властите в Македония трябва да бъдат добре подготвени за пълно прилагане на Договора от Преспа и за изпълнение на задълженията, които произтичат от него. Според Ристовска Йордановска, страната трябва да има дългосрочна стратегия за своята външна политика.  Ивелина Ватова", "date": "2019.02.10", "title": "Алсат М (Македония): Заплахите на Мицотакис за блокада не са реални"}
{"url": "http://www.focus-news.net/news/2019/02/10/2621980/alfa-makedoniya-dachich-razgranichavaneto-e-predpostavka-za-stabilni-otnosheniya-s-albantsite.html", "text": "Според министъра на външните работи на Сърбия Ивица Дачич Косово и Метохия трябва да се разграничават, защото това е една от предпоставките, за да се постигнат трайни и стабилни отношения между сърби и албанци. Той обаче предупреждава, че това не е нито магическа пръчка, нито цялостно решение\", информира на електронната си страница македонският телевизионен канал  Алфа .  \r\nВ неделя пред македонската онлай медия Блиц Ивица Дачич е казал, че сърбите в Косово трябва да получат дългосрочни гаранции за сигурността и просперитета си, пълни граждански и политически права, които, по думите му, \"отдавна не са получавали\". \r\n\"Историческото и културното ни наследство трябва да е максимално защитено, а държавната собственост и активите на нашите граждани да се върне. Навсякъде, където са им отнети. За всичко това трябва да постигнем споразумение с албанците и да получим гаранции от най-важните страни в света \", казва Дачич.  Ивелина Ватова", "date": "2019.02.10", "title": "Алфа (Македония): Дачич: „Разграничаването е предпоставка за стабилни отношения с албанците“"}
{"url": "http://www.focus-news.net/news/2019/02/10/2621950/ahval-turtsiya-samoletite-na-turski-aviolinii-prevozvat-zlato-vmesto-patnitsi-ot-karakas.html", "text": "Самолетите на „Турски авиолинии“ превозват злато вместо пътници от Каракас, пише англоезичната версия на турския вестник  Ahval .  \r\nУлеснявайки транспорта на злато, „Турски авиолинии“ отбелязва, че на 1 януари 2018 г. централната банка на Венецуела започна да доставя злато на Турция с въздушен превоз на метала до Истанбул. Това стана само седмици след посещението на президента Николас Мадуро  в Турция. Доставките през миналата година достигнаха 900 милиона долара, според данни на турското правителство и търговски доклади. \r\nВенецуела през декември 2016 г. обяви директни полети от Каракас до Истанбул на „Турски авиолинии“ . Развитието е изненадващо, като се има предвид ниското търсене на пътувания между двете страни, съобщава Reuters. \"Данните за търговията показват, че тези самолети превозват повече злато отколкото пътници\". \r\nОт 2016 г. лявото правителство на президента Николас Мадуро е закупило 17 тона метал на стойност около 650 милиона долара от така наречените „златотърсачи“, съобщи Reuters, цитирайки най-новите данни от централната банка на страната. \r\nПлатени с почти безсмислените банкноти на страната, тези аматьори от своя страна снабдяват правителството с твърда валута, за да купуват силно необходимите храни и хигиенни продукти. Тази търговия със злато е отзвук на международните пазари. Съединените щати използват санкции и сплашване, за да попречат на Мадуро да използва златото на страната си, за да остане на повърхността, ” заяви агенцията. \r\nТъй като страните от цял свят биват критикувани  за закупуването на злато във Венецуела, се задава въпросът как функционира златната програма на Мадуро. \r\nИзданието отбелязва, че Мадуро е получил решаваща помощ от турския президент Реджеп Ердоган в търговията със злато, за сметка на турските макаронени изделия и млякото на прах, които са  в основата на субсидираната хранителна програма на Мадуро. \r\nТърговията между двете страни нарасна осем пъти миналата година, обръща внимание изданието. \r\nВъпреки факта, че противниците на Мадуро призоваха чуждестранните купувачи на скъпоценни метали на Венецуела да спрат да работят с \"незаконния режим\", златната програма на Мадуро се разви в тандем с задълбочаването на отношенията му с Ердоган. \r\nАнкара, от своя страна, увери американската хазна, че цялата търговия на Турция с Венецуела е в съответствие с международното право, завършва изданието.  Юлиян Марков", "date": "2019.02.10", "title": "Ahval (Турция): Самолетите на „Турски авиолинии“ превозват злато вместо пътници от Каракас"}
{"url": "http://www.focus-news.net/news/2019/02/10/2621982/a1on-makedoniya-ot-ponedelnik-srabskata-opozitsiya-shte-boykotira-rabotata-na-parlamenta.html", "text": "Депутатите от опозиционния Съюз за Сърбия (СзС) ще бойкотират заседанието на сръбския парламент в понеделник, информира македонската онлайн медия  A1on . Те няма да участват  в работата и на местните власти, докато не се изпълнят исканията на протестиращите от инициативата „Един от пет милиона“  и не се проведат честни и свободни избори. \r\nОт централата на СзС са съобщили, че бойкотът е съобразен с „договора, който е предложен на гражданите и за чието осъществяване опозицията гарантира със собствените си подписи“. \r\nСледващата стъпка е да се създаде Асоциация на свободните градски съветници, която да осигурява координация и сработване на всички съветници, когато се бойкотира дейността на местните парламенти.  \r\nОт СзС са категорични: \"Не искаме да сме част от фасадната демокрация, за да се легитимира тоталитарен режим, който задушава всеки инакомислещ, а политическите опоненти се третират като държавни престъпници.“  \r\nТе поясняват: „Искаме да променим системата и да върнем в Сърбия културата на диалог, управлението на закона и политическото благоприличие и нормалност.“   Ивелина Ватова", "date": "2019.02.10", "title": "A1on (Македония): От понеделник сръбската опозиция ще бойкотира работата на парламента"}
