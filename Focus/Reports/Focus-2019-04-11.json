{"url": "http://www.focus-news.net/news/2019/04/11/2645571/petar-gornovski-damtn-yazovirite-na-teritoriyata-na-oblast-shumen-imat-dostatachno-svoboden-obem-koyto-da-poeme-proletnite-dazhdove.html", "text": "Язовирите на територията на Област Шумен имат достатъчно свободен обем, който да поеме пролетните дъждове и снеготопенето. Това заяви председателят на Държавната агенция за метрологичен и технически надзор (ДАМТН) Петър Горновски, който проведе работна среща с областния управител на област Шумен проф. Стефан Желев, съобщиха от  Областна администрация - Шумен . Темата на днешната среща бе ориентирана към засилване на вниманието към водоемите и предприемането на координирани действия с цел ефективно сътрудничество между заинтересованите страни. В хода на работната среща Петър Горновски представи и резултатите от проверките на територията на областта от началото на изминалата година до днес. Инспекторите на ДАМТН са извършили над 141 броя проверки на язовири на територията на Шуменска област, като са периода са констатирани редица изпълнени предписания по техническата и безопасна експлоатация. Важно е да се подчертае, че в тази бройка влизат всички неизправности констатирани при проверките на водните съоръжения, като много от язовири са с повече от едно нарушение, а значителна част от тях са предписания по документацията. По време на днешната среща беше дискутирана и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. По този начин ще се гарантира извършването на ежегодни проверки на язовирите с висока и значителна степен на потенциална опасност. Определената степен ще има значение при определяне на изискванията за експлоатация на съоръженията. В работната среща участие взеха заместник областният управител на Шумен Петко Шаренков и началникът на регионален отдел „Североизточна България“ към Главна дирекция „Надзор на язовирните стени и съоръженията към тях“ Явор Димитров.", "date": "2019.04.11", "title": "Петър Горновски, ДАМТН: Язовирите на територията на област Шумен имат достатъчно свободен обем, който да поеме пролетните дъждове"}
{"url": "http://www.focus-news.net/news/2019/04/11/2645577/plovdiv-predsedatelyat-na-36-to-narodno-sabranie-dots-d-r-aleksandar-yordanov-predstavi-knigata-si-patriotichni-urotsi-v-karlovo.html", "text": "Александър Йорданов представи в Карлово книгата си „Патриотични уроци”, съобщиха за  Радио „Фокус“ - Пловдив  от общината. В 38 урока известният политик и дипломат, председател на 36-то Народно събрание, доцент д-р в Българската академия на науките анализира най-важните събития в нашата и европейска история от 19 и през 20 век. „Патриотични уроци” представят българската гледна точка към тези събития и внушават родолюбието като изконна ценност на народа ни. Тълкуването на историческите факти представлява нов и различен прочит от този, който в недалечното минало е предлагала българската образователна система. „Васил Левски носи в себе си Закона на морала. Апостола е бил свободен, преди още народът ни да разбере и обикне свободата. Неговата идея за освобождението е радикална и смела. Левски не може да бъде партийно знаме, защото за него е имало само една партия – България“, каза доц. д-р Александър Йорданов. \r\nКнигата е посветена на паметта на двама достойни българи – големия писател, драматург и публицист Георги Марков и Илия Минев – борец за свобода и човешки правдини. \r\nКапитан първи ранг о.р. Васил Данов – член на Атлантическия съвет, прочете пред пълната зала „Васил Караиванов” откъс от патриотичния урок за Васил Левски, акцентирайки върху размислите на автора за смисъла на Освобождението според Апостола и истините за българската национална съдба. Събитието уважиха кметът на Карлово д-р Емил Кабаиванов, заместник-кметове, председателят на Общинския съвет Теодор Шойлеков и неговият заместник Анастасия Чолакова, общински съветници, кметове на населени места, общественици, историци, много граждани.", "date": "2019.04.11", "title": "Пловдив: Председателят на 36-то Народно събрание доц. д-р Александър Йорданов представи книгата си „Патриотични уроци” в Карлово"}
{"url": "http://www.focus-news.net/news/2019/04/11/2645572/rumyana-glavcheva-ekspert-seizmolog-dopisen-chlen-na-bani-silno-zemetresenie-e-registrirano-iztochno-ot-yaponskoto-kraybrezhie.html", "text": "Повечето от земетресенията в Япония се случват поради разрушителната граница между плочите – Евроазиатска, Тихоокеанска и плочата на Филипинско море. Това става, когато континентални и океански плочи се сблъскват и по-тежките, по-плътни океански плочи \"потъват\" под континенталната. \r\nДнес в 17:18 местно време (11:18 бълг. време) източно от японския остров Хонсю е регистрирано земетресение с магнитуд 6.1 и дълбочина на огнището 15 километра. Решенията на Европейския и Американския център съвпадат и в локализацията, и в оценката на силата на земетресението. Епицентърът е в Тихия океан, на минимално разстояние от японската суша – префектура Ивате –  \r\nоколо 135 км. Японската метеорологична агенция заяви, че риск от цунами вследствие на земетресението няма. Земетресението е усетено с интензивност до V степен (масово усещане) в префектури Аомори, Ивате и Мияги, а по-слабо в Акита, Ямагата и Фукушима. Сътресения са усетени дори в Токио, на малко повече от 600 км от епицентъра. \r\nНай-близък епицентър на много силно (катастрофално) земетресение от миналото – само на 55 км в северна посока от днешния силен трус, е този на земетресение с магнитуд 8.3, станало през май 1968 година. То е създало сътресение с максимална интензивност от VIII степен в Аомори, префектура Аомори и в Хакодате, префектура Хокайдо. Последствията от него и последвалото го цунами (6 метра) са: погубени 47-52 човешки живота, ранени 281-330. Земетресението е вътреплочово – на контактната област между Курилската падина и Японската падина. То е прекъснало комуникациите между островите Хонсю и Хокайдо. Четириетажна сграда на университета в Хакодате е била срутена. В префектура Аомори ж.п. трасета, магистрали, водо- и газопроводи, както и много сгради са били повредени. \r\nЕпицентърът на гигантското земетресение от 11 март 2011 година, което удари с най-голяма сила североизточния регион Тохоку на остров Хонсю, беше с епицентър на 215 км в юг-югозападна посока от днешния. “Гигантско”, тъй като със своята сила – магнитуд 9.1 – то се нарежда сред петте най-големи земетресения на нашата планета от края на XIX век до днес. Пред мащаба на последствията от него светът замълча -  мощно цунами (10 метра) достигнало чак до африканския континент, изместване на остров Хонсю с 2.4 метра в източна посока, над 13 380 афтершока, близо 15900 мъртви, над 6150 ранени и липсващи над 2500. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.04.11", "title": "Румяна Главчева, експерт-сеизмолог, дописен член на БАНИ: Силно земетресение е регистрирано източно от японското крайбрежие"}
{"url": "http://www.focus-news.net/news/2019/04/11/2645603/ana-mpa-aleksis-tsipras-shte-uchastva-na-sreshtata-na-varha-161.html", "text": "Гръцкият премиер Алексис Ципрас е отпътувал за Дубровник, където в петък ще участва на 8-ата среща на върха на страните от Централна, Източна и Югоизточна Европа и Китай – т.нар. инициатива „16+1“, съобщава  гръцката държавна агенция АНА-МПА . \r\nФорматът 16+1 е инициатива на Пекин и цели да интензифицира и разшири сътрудничеството между 11-те страни-членки на Европейския съюз и петте балкански страни (Албания, Босна и Херцеговина, България, Хърватия, Чешката република, Естония, Унгария, Латвия, Литва, Македония, Черна гора, Полша, Румъния, Сърбия, Словакия, Словения) в сферите на инвестициите, транспорта, финансите, науката, образованието и културата. \r\nПревод и редакция:", "date": "2019.04.11", "title": "АНА-МПА: Алексис Ципрас ще участва на срещата на върха „16+1“"}
{"url": "http://www.focus-news.net/news/2019/04/11/2645575/ivan-ivanov-naop-nikolay-kopernik-varna-pri-parvata-mi-lektsiya-predi-50-godini-mozhehme-da-pokazvame-samo-cherno-beli-diapozitivi-na-zvezdnoto-nebe.html", "text": "При първата ми лекция преди 50 години можехме да показваме само черно бели диапозитиви на звездното небе. Това каза в интервю за  Радио „Фокус“ – Варна  дългогодишният директор на Народна астрономическа обсерватория и планетариум (НАОП) „Николай Коперник“ във Варна по повод 50-тата годишнина от първата му лекция в обсерваторията, която той ще отбележи с лекция на тема „Астрономия и космонавтика“ на 12 април. Той обясни, че по това време във Варна се е намирал и най-модерният апарат „Планетариум“, който е бил нещо невиждано до този момент в България. „Първата ми лекция беше именно на такава тема за съзвездията и можехме да показваме няколко картинки на различни съзвездия, фигурки, които символизираха имената на тези съзвездия. С течение на времето станаха все повече и повече в техническо отношение нещата по-добри“, посочи Иван Иванов. По думите му, технологиите са се развили достатъчно, че да позволят на учените да разкрият много по-дълбоки кътчета на вселената, а и да използват по-модерни мултимедийни проектори, за да покажат своите открития на широката публика. „Но си мечтаем за един хубав, нов планетариум и система за показване на видео върху цялото небе, така нареченото 360-градусово кино или сферично кино. Но това вероятно ще стане в бъдеще, когато има подходящи условия и средства, защото тези нови технологии са значително по-скъпи от тези, които имаме в момента и можем да си позволим“, каза още Иван Иванов. Лекцията ще се състои от 17.00 часа в зала Планетариум на НАОП „Николай Коперник“. Лекторът загатна, че през юли ще се състои по разширена дискусия по темата за астрономията и космическите полети по повод 50 години от полета на Аполо 11, чийто екипаж достига и каца на Луната на 16 юли 1969 г. \r\nБояна АТАНАСОВА", "date": "2019.04.11", "title": "Иван Иванов, НАОП „Николай Коперник“ – Варна: При първата ми лекция преди 50 години можехме да показваме само черно бели диапозитиви на звездното небе"}
{"url": "http://www.focus-news.net/news/2019/04/11/2645580/pazardzhik-obshtinata-shte-napravi-predlozhenie-pred-api-da-izvarshva-poddrazhka-za-svoya-smetka-na-uchastatsi-ot-republikanskite-patishta.html", "text": "Община Пазарджик ще направи предложение пред Агенция „Пътна инфраструктура” към Министерство на регионалното развитие и благоустройството да извършва поддръжка за своя сметка на участъци от републиканските пътища на нейна територия, съобщиха от  Общинската администрация .  Пътните отсечки, които ще поддържа общината са от град Пазарджик до отбивката за село Мокрище, от град Пазарджик до село Добровница, от село Черногорово до отбивката за село Росен. В резултат на това, се очаква, в тези участъци, да не се заплаща такса за ползване на пътната инфраструктура – винетна такса. Сега тези републикански пътища са в утвърдения с Решение № 945 на Министерски съвет от 1 декември 2004 г. списък на републиканските пътища, за които се събира такса за ползване на пътната инфраструктура – винетна такса, на основание чл. 10 от Закона за пътищата.", "date": "2019.04.11", "title": "Пазарджик: Общината ще направи предложение пред АПИ да извършва поддръжка за своя сметка на участъци от републиканските пътища"}
{"url": "http://www.focus-news.net/news/2019/04/11/2645581/vidin-uchenitsi-zasadiha-fidanki-kray-aleyata-na-zdraveto-v-belogradchik.html", "text": "Ученици засадиха фиданки край алеята на здравето в Белоградчик, съобщиха за  Радио „Фокус“ – Видин  от Горското стопанство в града. Фиданките са предоставени от стопанството, като преобладават кестен и липа. Директорът на Горско стопанство Белоградчик Илиян Илиев запозна децата с различните дървесни видове, които те засаждат и участва заедно с тях в засаждането на гората. Учениците са от четвърти началното училище „Васил Левски” в Белоградчик и акцията им е посветена на Седмицата на гората. През миналата година децата подмениха изсхъналите дървета в Полковия парк на Белоградчик, създаден от войниците на 15-ти пехотен Ломски полк, който е бил базиран в града. \r\nАнна ЛОЗАНОВА", "date": "2019.04.11", "title": "Видин: Ученици засадиха фиданки край алеята на здравето в Белоградчик"}
{"url": "http://www.focus-news.net/news/2019/04/11/2645578/vladimir-ampov-grafa-muzikalen-izpalnitel-balgarskata-muzika-ima-badeshte-no-ima-i-neshta-koito-me-pritesnyavat-edno-ot-tyah-e-prekaleniyat-flirt-s-prostashtinata.html", "text": "Българската музика има бъдеще, но има и неща, които ме притесняват – едно от тях е прекаленият флирт с простащината. Това каза в интервю за  Радио „Фокус“ – Пирин  музикалният изпълнител Владимир Ампов – Графа пред концерта му в Благоевград, който ще се проведе на 15 април в зала „Яворов“. „Смятам обаче, че има и много хора, които могат да отстояват позициите и аз като продуцент и творец се стремя да не правя компромис в тази посока, за да може дадена музика да се продава повече от друга. Мисля си, че хубавата и стойността музика винаги си пробива път и това е формулата за бъдещето на българската музика – да се прави повече стойностна и смислена такава, за да може да се върви напред“, каза още Владимир Ампов – Графа. Той добави, че другото нещо, което помага дадена музика да върви напред са концертите на живо. „Това е нещо, което не съм измислил аз, а е световен пример. Вече десетилетия наред виждаме, че когато един изпълнител е успешен, то той прави стотици турнета, а хиляди хора го следват и слушат. Това всъщност е истинския музикален шоу бизнес“, отбеляза Владимир Ампов – Графа. Той допълни, че за него музиката е любов, макар да звучи шаблонно.  „Музиката е нещо, което ме изгаря, което ме кара да се чувствам жив, което може да ме извади от тъмни състояния на духа. Музиката е ѝ нещо, което ми дава смисъл. Ето сега завършвам последния си албум, който ще излезе началото на юни. Поради тази причина спя по 3 – 4 часа на денонощие, но сила ми дава това вдъхновение и това вълшебство, наречено музика, защото творческия процес по създаването на един албум е нещо много незаменимо. Ще ви издам и една тайна. Така беше и когато правих предния албум „Моменти“ – някои песни си представях как ще звучат на живо, пред хората по време на концерти“, заяви Владимир Ампов – Графа. Той отбеляза, че по същия начин е и с част от песните, които сега подготвя за новият си албум. „Представям си как ще звучат на сцената и каква емоция ще изпитаме и аз, и публиката, когато ги представям пред тях. Това са едни искрени и чисти мечти, които са много хубави и аз благодаря на Бог, че ми е дал таланта да се занимавам с тази професия, защото това е една много кристална свобода извън времето“, уточни Владимир Ампов – Графа. \r\nЛивия НИНОВА", "date": "2019.04.11", "title": "Владимир Ампов – Графа, музикален изпълнител: Българската музика има бъдеще, но има и неща, които ме притесняват – едно от тях е прекаленият флирт с простащината"}
{"url": "http://www.focus-news.net/news/2019/04/11/2645582/tsvetelina-randeva-odmvr-burgas-80-rabotni-svobodni-mesta-sa-obyaveni-v-direktsiyata.html", "text": "80 работни свободни места са обявени в ОДМВР. Това каза за  Радио „Фокус“ - Бургас  Цветелина Рандева, говорител на ОДМВР - Бургас. По думите й това се дължи на преподновяване на състава, тъй като към има множество служители, които са се пенсионирали, а други са потърсили кариерно развитие на други места, поради което са обявени въпросните позиции. „За тях могат да кандидатстват, хора които имат желание да ги попълнят и са с специфични изисквания, тъй като става въпрос за три основни категории хора“, каза още Рандева и уточни, че към момента е добре да се прегледат с точни детайли обявите подадени в ОДМВР-Бургас на официалната страница. Според думите й едно от специфичните изисквания е да не са по-възрастни от 40 години към датата на обявяване на конкурса, да притежават диплома за завършено средно образование, да отговарят на минималните изисквания на психологическа и физическа годност и съответно медицинските изисквания за работа в МВР. „Предполагам интересът ще бъде голям, защото последното обявяване на толкова много позиции беше през миналата година на този етап на годината и тогава за позиция кандидатстваха близо по 5 човека“, добави говорителят на полицията. На въпроса дали е достатъчна тази бройка, за да запълни свободните позиции Рандева отговори, че достатъчни, за да могат да бъдат попълнени въпросните места. „Важно е да уточним, че 64 от обявените щатни бройки са за ст. полицай, 13 за младши автоконтрольор I и II степен, а 3 за водач на оперативен автомобил. \r\nДеница ДИМИТРОВА", "date": "2019.04.11", "title": "Цветелина Рандева, ОДМВР - Бургас: 80 работни свободни места са обявени в Дирекцията"}
{"url": "http://www.focus-news.net/news/2019/04/11/2645573/bsp-zapodozrya-opit-za-politicheska-diskreditatsiya-v-proverkite-na-imotite-na-neyni-deputati-ot-strana-na-kpkonpi-obzor.html", "text": "В четвъртък Върховна касационна прокуратура възложи на КПКОНПИ и НАП проверка по публикации в медиите относно произхода на средства за придобиване на недвижими имоти на значителна стойност от народния представител и заместник-председател на ПГ на „БСП за България“ Крум Зарков. Прокуратурата е разпоредила на органите на Комисията да изискват  информация относно притежаваните от проверяваното лице недвижими имоти, историята по собственици на всеки от закупените имоти и декларирането им в съответните общински райони, както и заплащането на продажната цена и дължимите данъци и такси, както и произхода на средствата за покупката. На органите на НАП е възложено извършването на действия в съответствие с правомощията им за спазването на данъчното законодателство във връзка с проверяваните сделки, цитирани в медийните публикации, както и във връзка със съответствието между декларираните и получени доходи.  \r\nВ свой пост в социалната мрежа „Фейсбук“  Крум Зарков  посочи, че е придобил апартамента си през 2015 г., преди да влезе в политиката. „Парите са всичките мои и на съпругата ми спестявания, плюс спестяванията на нейните и моите родители. Освен тях взехме ипотечен кредит на стойност 65 000 евро. Ще изплащаме този кредит още 20 години, тъй че апартаментът ще е напълно наш към 2039г.“, обявява Крум Зарков. В поста си Зарков обяснява, че има и една кола купена също преди 2016г. „Нямам сметки за деклариране, защото по закон на деклариране подлежат само тези над 10 000 лв. Всичките си сметки да сметна заедно, не мога да ги докарам до толкова“, пояснява депутатът. Зарков е вторият депутат от БСП, проверяван от КПКОНПИ.   \r\nПреди това Антикорупционният орган започна проверка и за имоти на  народния представител и член на Изпълнителното бюро на БСП Валери Жаблянов , който посочи, че информациите за семейния му имот са били поднесени тенденциозно и манипулативно с цел политическа дискредитация - неговата и на БСП и то преди изборите за Европейски парламент. Жаблянов посочи, че вилата му е строена, когато не е бил депутат и не е заемал публична длъжност.  Народният представител  уточни, че вилата му е построена от него и от семейството му, като началото на строежа е дадено през октомври 2011 г. след издадено строително разрешение. По думите му строежът се осъществява върху семеен парцел с размер 800 кв. метра, придобит през 2002 г. Той допълни, че през „2013 г. е избран за депутат в 42-рото НС и тогава вилата е в процес на строеж и няма как да бъде декларирана. Жаблянов обясни, че след приключване на строежа, имотът е обявен в годишната му декларация в 2014 г. Той изтъкна, че цялата документация може да бъде проверена. „Повсеместната и безотговорна личностна дискредитация на народни представители, политици от различни партии, предприемачи и обикновени български граждани няма да доведе до нищо друго освен до война на всеки срещу всеки. Жертвите в тази война ще бъдат Конституцията, Републиката и законовия ред, уронването на международния престиж на българската държава. Днес постигането на обществено съгласие е най-важното условие за макар и минимални успехи в нашето държавно развитие“, допълни още Жаблянов. По думите му разрушаването на общественото съгласие, дискредитацията на личности от българската история е най-сигурният път към гибелта на нашата намаляваща нация.  \r\nДеница КИТАНОВА", "date": "2019.04.11", "title": "БСП заподозря опит за политическа дискредитация в проверките на имотите на нейни депутати от страна на КПКОНПИ (ОБЗОР)"}
{"url": "http://www.focus-news.net/news/2019/04/11/2645574/mkd-makedoniya-sarbite-s-plan-kak-da-sabotirat-izborite-v-severno-kosovo-tvardi-prishtinsko-izdanie.html", "text": "Сръбска листа има план как да участва на насрочените от президента Хашим Тачи местни избори в четирите сръбски общини в Северно Косово, предава скопското електронно издание  „МКД“ . \r\nКакто твърди прищинският ежедневник „Коха Диторе“, партията на косовските сърби („Сръбска листа“) ще участва на изборите за кметове в районите със сръбско мнозинство, но веднага след това новоизбраните градоначалници ще си подадат оставките, а изданието оценява този план, като „нова игра“ на сърбите. \r\nТачи насрочи за 19 май т.г. местни избори в Северна Митровица, Звечан, Зубин Поток и Лепосавич, след като през ноември миналата година кметовете на тези общини си подадоха оставките в знак на протест срещу решението на Прищина да въведе 100-процентови мита върху вносните стоки от Сърбия и Босна и Херцеговина и арестуването на четиримата сърби в Северна Митровица, които са заподозрени, че са участвали в убийството на политическия лидер на косовските сърби Оливер Иванович. \r\nКакто се отбелязва, в сряда представители на „Сръбска листа“ са се срещнали с президента н Сърбия Александър Вучич в Белград и страните са се договорили партията да участва в местния вот. \r\nСлед срещата Вучич заяви, че е казал на сънародниците си от Косово да не позволяват на албанците да избират свои представители, а по отношение на решението на кметовете от фракцията да излязат от косовските институции, заяви, че ще каже повече след края на преговорите си с германския канцлер Ангела Меркел и френския президент Еманюел Макрон на 29 и 30 април в Берлин. \r\nПревод и редакция:", "date": "2019.04.11", "title": "„МКД“ (Македония): Сърбите с план как да саботират изборите в Северно Косово, твърди прищинско издание"}
{"url": "http://www.focus-news.net/news/2019/04/11/2645579/tass-voenni-prevrati-i-opiti-za-otstranyavane-na-pravitelstva-ot-voenni-prez-poslednite-5-godini.html", "text": "На 11 април 2019 година армията на Судан обяви, че отстранява от длъжност и арестува Омар ал Башир, който управлява страната 30 години. Агенция  ТАСС  подготви материал за военните преврати и опитите за смяна на властта по света през последните пет години. Буркина Фасо (2014 и 2015) \r\nПрез октомври 2014 година на фона на масовите протести и под натиска на военните напусна поста си президентът на Буркина Фасо Блез Кампаоре, оглавявал страната от 1987 година. Политическата криза бе провокирана от намерението на държавния глава да промени Конституцията и да се кандидатира за нов мандат. Протестните акции на опозицията прераснаха в безредици с полицията и армията. На 30 октомври началникът на Генералния щаб на въоръжените сили генерал Траоре въведе извънредно положение и разпусна правителството и парламента. На следващия ден Кампаоре се отказа от пълномощията си на държавен глава и напусна страната. \r\nНа 16 септември 2015 година, в навечерието на президентските и парламентарни избори в Буркина Фасо, ръководството на Полка на президентската сигурност (ППС) арестува президента Мишел Кафандо, премиера Якубу Исаака Зида и няколко члена на преходното правителство. Този орган е създаден през 2014 г. след отстраняването на президента Блез Кампаоре. На следващия ден пучистите обявиха прехвърлянето на властта на Националния съвет за демокрация, оглавяван от генерал Гилбърт Диендере. Причината за бунта на военните беше взетото малко по-рано решение на преходното правителство да разпусне ППС, както и отказът за регистрация на кандидати от бившата управляваща партия, Конгрес за демокрация и прогрес. Легитимността на военната хунта не беше призната от никоя политическа сила в Буркина Фасо. Държавният преврат беше осъден от ООН, Икономическата общност на западноафриканските държави и Африканския съюз (членството на Буркина Фасо бе спряно на 18 септември). Профсъюзите и политическите партии организираха обща политическа стачка и кампания на гражданско неподчинение. Ръководството на редовната армия поиска ППС да предаде оръжието си и да се върне в казармата. На 18 септември президентът Кафандо бе освободен. На 23 септември, съгласно условията на споразуменията между въстаническите военни ППС и ръководството на редовната армия, която остана вярна на законното правителство, Кафандо се върна  към задълженията си. По време на бунтовете, предизвикани от действията на превратаджиите, 10 души бяха убити,а повече от сто бяха ранени. Тайланд (2014) \r\nНа 22 май 2014 година командващият сухопътните войски на Тайланд генерал Прают Чан-Оча свали временното правителство, създадено на 7 май 2014 година, след като Конституционният съд отправи в оставка премиера Инглук Шинаватра. Повод за преврата бяха безредиците с участието на привърженици и противници на бившия министър-председател. Военните спряха действието на Конституцията, наложиха цензура в медиите и интернет, забраниха демонстрациите и въведоха комендантски час. Законодателната и изпълнителната власт преминаха към военния Национален съвет за поддържане на мира и реда под ръководството на Чан-Очи. Впоследствие кралят на Тайланд Пумпион Адулядет утвърди Прают Чан-Оча за ръководител на Националния съвет за поддържане на мира и реда. През август временният парламент на Тайланд избра Чан-Оча за министър-председател. Турция (2016) \r\nНа 15 юли 2016 година бе предприет опит за преврат в Турция. Група военни взеха под контрол няколко стратегически важни обекта в Анкара, Истанбул и други градове. В столицата те обстреляха сградите на парламента, генералния щаб, централите на полицията и Министерството на вътрешните работи и нанесоха въздушни удари по резиденцията на турския президент Реджеп Таийп Ердоган. Съпротивление на метежниците оказаха верните на правителството военни части и сили за сигурност (пучистите получиха подкрепа само от части на сухопътните войски, жандармерията и ВВС; полицията и войските със специално назначение като цяло останаха на страната на правителството). Стотици излязоха по улиците на големите градове на Турция, за да протестират срещу действията на пучистите. На сутринта на 16 юли метежът бе смазан. В резултат от сблъсъците загинаха 265 души, а повече от две хиляди получиха наранявания. За подготовката и реализацията на опита за преврат Анкара обвини ислямския проповедник Фетуллах Гюлен, който от 1999 година живее в САЩ. Зимбабве (2017) \r\nПрез 2017 година президентът на Зимбабве Роберт Мугабе бе свален от поста. Той управляваше страната 37 години, от момента на обявяването на независимостта й през 1980 година (от 1980 до 1987 като министър-председател). Причината, довела до отстраняването на Мугабе, стана неговият конфликт с първия вицепрезидент Емерсон Мнангагва. На 6 ноември Мугабе уволни Мнангагва, но в подкрепа на вицепрезидента се обяви армията. На 15 ноември Мугабе бе поставен под домашен арест. На 19 ноември той бе отстранен от ръководството на управляващата партия „Африкански национален съюз Зимбабве – Патриотичен фронт“, а на 21 ноември, без да чака импичмънта, той доброволно подаде оставка. Алжир (2019) \r\nНа 2 април 2019 година на фона на политическата криза и под натиска на военните подаде оставка президентът на Алжир Абделазиз Бутефлика, който бе на власт от 1999 година. Той взе това решение в резултат от масовите протести срещу неговото намерение да се кандидатира за пети мандат. Исканията на демонстрантите за оставка на държавния глава бяха подкрепени от главнокомандващия алжирската армия Ахмед Гаид Салех, който фактически постави ултиматум на действащия президент. \r\nПревод и редакция:", "date": "2019.04.11", "title": "ТАСС: Военни преврати и опити за отстраняване на правителства от военни през последните 5 години"}
{"url": "http://www.focus-news.net/news/2019/04/11/2645583/varna-chitalishte-p-r-slaveykov-tarsi-otkradnati-veshti-sled-obir-na-sgradata-na-5-april.html", "text": "Читалище „П. Р. Славейков“ във Варна търси откраднати вещи след обир на сградата на 5 април. Това съобщи за  Радио „Фокус“ – Варна  секретарят на културната институция Мая Друмева. По думите й, все още продължава инвентаризация на вещите в читалището, тъй като крадците са нанесли и много щети, които все още се разчистват. „Всички врати са ни разбити. Така, че повече вандалщина има. То има и откраднати неща, но вандалщината е ужасна. Едната тонколона сме намерили. Надяваме се, че доста хора са бдителни, могат да забележат нещо. Всяко нещо за нас, всяка информация е полезна. Може би на някой ще му се стори смешно, като види нещата, които са ни взети, може би като сума за някой са незначителни, но всяко едно от тези неща ние сме го събирали през годините“, каза Мая Друмева. Част от липсващите вещи и техника, които са установени до този момент са: видеокамера, фотоапарат, тонколони, лаптоп, усилвател, микрофони, прахосмукачка и др. Сред откраднатата собственост на читалището са и икона на „Св. Богородица“ и 21-инчов тъпан. „Пълната инвентаризация не е приключила. Много неща ще излизат може би в процес на работата ни. Тъй като в такова огромна читалище, с 90-годишна история ние сме събирали много неща и не знам какво все още липсва“, посочи Мая Друмева. От читалището апелират всеки, който има някаква информация за вещите са се свърже с тях. \r\nБояна АТАНАСОВА", "date": "2019.04.11", "title": "Варна: Читалище „П. Р. Славейков“ търси откраднати вещи след обир на сградата на 5 април"}
{"url": "http://www.focus-news.net/news/2019/04/11/2645232/pazardzhik-mokri-sa-patnite-nastilki-na-mesta-v-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри на места в областта. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.11", "title": "Пазарджик: Мокри са пътните настилки на места в областта"}
{"url": "http://www.focus-news.net/news/2019/04/11/2645585/ria-novosti-litva-otzova-poslanika-si-ot-rusiya.html", "text": "Литва отзова посланика си в Русия Рямигиюс Мотузас, заяви официалният представител на Министерството на външните работи на републиката Раса Якилайетене, предава  РИА Новости. \r\nОт ведомството считат, че дипломата може да го грози заплаха във връзка с разследването по делото за подкупи при издаване на визи, тъй като Мотзаус има статут на специален свидетел. \r\n„Може би не си струва за определено време той да се намира в тази страна“, цитира литовското МВнР агенция BNS. \r\nПрез тази седмица бившият посланик на Литва в Москва Римантас Шидлаускас бе задържан по подозрение, че е получил подкуп от руснак, владеещ контролен пакет акции в неназована банка. \r\nЛитовските следователи считат, че бившият дипломат е обещал на руснака да „повлияе“ на издаването на шенгенска виза, ползвайки се от своите връзки в дипломатическата служба. \r\nСпоред информация на Sputnik Литва, Службата за специални разследвания е задържала Шидлаускас и още двама души, заподозрени в търговия с влияние. \r\nТой е работил посланик на Литва в Канада от 1999 до 2002 година и посланик в Русия от 2002 до 2008 година. От 2008 до 2009 година е бил посланик за специални поръчения. \r\nНастоящият дипломатически представител твърди, че не знае нищо. \r\nПревод и редакция:", "date": "2019.04.11", "title": "РИА Новости: Литва отзова посланика си от Русия"}
{"url": "http://www.focus-news.net/news/2019/04/11/2645157/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Заседанието на ПАСЕ за членството на Русия в Съвета на Европа, изборите в Израел, ситуацията в Близкия Изток и разследването на кампанията на държавния глава на САЩ Доналд Тръмп са част  \r\nот основните теми, върху които акцентират водещите световни издания. \r\n*** Главният прокурор Уилям Бар е създал разследващ екип, който възнамерява да използва, за да проучи произхода на разследването на ФБР срещу президентската кампания на Доналд Тръмп през 2016 г., пише електронното издание на американския вестник  The Washington Examiner . \r\nСпоред Fox News, Бар е избрал хора от екипа на Министерството на правосъдието, на които смята да се опре, за да проучи как ФБР е решило да разследва Тръмп на първо място. Проверката в крайна сметка доведе до разследването на специалния прокурор Робърт Мюлер за намеса на Русия в президентските избори през 2016 г. \r\nНесъгласните с Тръмп се надяваха, че Мюлер ще намери доказателства за тайни споразумения между кампанията на Тръмп и руските власти, но заключенията на Мюлер  твърдят, че няма доказателства за това. \r\nБар е свидетелствувал пред членове на Конгреса относно аспектите на неговото резюме на доклада на Мюлер, когато ги е уведомил за плановете си да погледне по-сериозно към ФБР. Той каза, че може да преразгледа осем престъпления, подадени от представителя на Девин Нунес (републиканец от Клаифиорния),  за хора, които според Нунес са в основата на разследването на тайно споразумение между Русия и Тръмп. \r\nРепубликанците, включително Нунес и Марк Медоус, отдавна се занимават със собствени разследвания за предполагаеми нарушения и пристрастия в горните ешелони на Министерството на правосъдието и ФБР, включително текстовите съобщения на бившите служители на ФБР Петър Стржок и Лиза Пейдж. Републиканците разследват дали има схема за очерняне на Тръмп. \r\nПроучването на Бар за първоначалното разследване на Русия може да се пресече с разследване на американския адвокат Джон Хубер, който бе назначен от бившия главен прокурор Джеф Сешънс през март 2018 г., за да разгледа твърденията на Републиканската партия за неправомерни действия на ФБР. \r\n***  Лидерите на опозиционната коалиция „Синьо и бяло“, Бени Ганц и Яир Лапид, признаха поражението си от партията на премиера Бенямин Нетаняху („Ликуд“) на парламентарните избори в Израел, но обещата „да останат заедно“, съобщава вестник  The Jerusalem Post .. \r\nКритиците на „Синьо и бяло“ прогнозираха, че коалицията от три партии, които я формират, ще се разпадне, ако загуби изборите в страната. Но двамата лидери увериха, че „няма да доставим това удоволствие“ на своите опоненти.  \r\n „Ще останем заедно. Това е първият ми ден от следващото десетилетие, в което ще служа на хората по всякакъв начин\", категоричен бе Ганц, като допълни, че е „приел решението на нацията“. Лапид се закле, че ще докаже на противниците си, че грешат, заявявайки: „Ще се опитат да ни разделят. Но няма“ да успеят. \r\nАко президентът на Израел Реувен Ривлин бе връчил мандат на „Синьо и бяло“ за съставяне на коалиция, „Ликуд“ щеше да бъде първата партия, към която коалицията щеше да се обърне. Но сега, когато тя е в опозиция, лидерите й увериха, че ще се борят срещу партията на Нетаняху.  \r\n„Ние сме управляваща партия с воля за победа на управляващата партия. Няма просто да отидем в опозиция. Ние сме тук, за да се подготвим за следващите избори. Казваме на „Ликуд“, че ще вгорчим живота им“. Ще направим Кнесета бойно поле и ще покажем каква е реалната алтернатива. Стартирахме кампанията си за 2020 г.\", обеща Лапид. \r\n***  Парламентарната асамблея на Съвета на Европа (ПАСЕ) прие резолюция „ „Предизвикателства пред ПАСЕ“, която първоначално беше предназначена да облекчи санкционния натиск срещу Руската федерация, съобщава кореспондент на украинския вестник  „Европейская правда“ . Документът бе приет с гласовете на 105 от членовете, 30 гласуваха „против“, а 16 се въздържаха.  \r\nДокладът и проектът на това решение бяха подготвени от – според редакцията - проруския депутат от Нидерландия Тини Кокс. При изготвянето на документа за гласуване обаче, ключовите опасни норми бяха премахнати от текста, твърди изданието. \r\nКакто се съобщава, първоначално беше предложено въвеждането на комплексен механизъм за налагане на санкции, като се отмени съществуващата процедура за санкции. Но в приетия документ се казва, че в допълнение към съществуващата ще бъде създадена нова тромава процедура, като сегашното право на ПАСЕ да налага санкции на Русия само по себе си остава непроменено. \r\nВ съответствие с взетото решение, процедурата за допълнителни санкции може да бъде приложена за налагане на строги ограничения срещу държава-членка на Съвета на Европа, включително препоръки за изключването й от него. В решението се подчертава, че това се дължи на ситуацията, която Русия създаде след присъединяването на Крим, поради което тази процедура може да бъде въведена и срещу Москва. Решението следва да се вземе със съответното одобрение на ПАСЕ, Комитета на министрите и генералния секретар на Съвета на Европа. \r\n*** Близкият изток преживява размирици от въстанията и революциите на Арабската пролет. Процесът на контрареволюция започна с военния преврат в Египет през 2013 г. Голяма част от регионалния хаос произтича от Обединените арабски емирства (ОАЕ) и от ръководените от Саудитска Арабия усилия за преустановяване на процеса на демократизация, започнал с арабските въстания, и обезкуражаване на всички демократични искания. \r\nВъпреки че усилията на Саудитска Арабия и ОАЕ могат да успеят в краткосрочен план, повишената политическа осведоменост на хората в региона ще доведе до по-нататъшни демонстрации и искания за демократизация. Последните събития в Алжир и Судан показват, че ще бъде много трудно, ако не и невъзможно, да се спрат тези движения. \r\nПродължаващите демонстрации на различни политически и социални групи в Алжир завършиха със свалянето на  болния президент Абделазиз Бутефлика. По същия начин, мащабни демонстрации в Хартум и други судански градове започнаха да разклащат основите на властта  на суданския президент Омар ал-Башир. ОАЕ и Саудитска Арабия обаче се опитват да контролират процесите, за да не доведат до демократичен обрат и да осигурят политическа атмосфера за укрепване на \"дълбоката\" държава в тези страни. Нелибералната, едностранна и незаконна политика на администрацията на президента Доналд Тръмп, като например решенията, свързани с обединяването на Ерусалим като столица на Израел и признаването на анексирането на Израел на Голанските възвишения, даде началото на нова регионална проекция в Близкия изток. Администрацията на Тръмп и правителството на Нетаняху прегазиха много основни принципи на международното право и сега се опитват да установят йерархичен регионален ред в Близкия изток. Няколко регионални държави, като ОАЕ, Саудитска Арабия и Египет, допринасят за легитимацията на тази нова прогноза. \r\nСвидетели сме на интересни процеси в Близкия изток. САЩ подкрепят регионалните автократи, които предпочитат китайски модел на икономическо развитие и политическа стабилност. Докато САЩ се противопоставят на популярни и демократични социални групи и политически партии, подкрепят устойчиви автократи като ОАЕ и Саудитска Арабия, които допринасят за регионалната нестабилност и следват ревизионистична регионална политика. \r\nОАЕ и Саудитска Арабия са отговорни за гражданската война и хуманитарната криза в Йемен. От една страна, коалиционните сили, водени от Саудитска Арабия, са насочени срещу невинни цивилни в Йемен, убивайки повече от 10 000 души в страната досега. От друга страна, те не позволяват на международните участници да оказват подкрепа на страдащите от Йемен. Въпреки противопоставянето на институциите САЩ, Абу Даби и Рияд продължават да нарушават основни човешки права в Йемен и всички тези зверства остават ненаказани. \r\nТе също така подкрепиха бунтовническите сили на маршал Халифа Хафтар в Либия и по този начин допринесоха за разпадането на страната. След като се срещна със саудитския крал преди две седмици, генерал Хафтар инициира широкомащабно военно нападение на Триполи, където се намира законно признатото правителство на Либия. \r\nОАЕ и Саудитска Арабия се опитват да свалят международно признатото правителство, което се подкрепя и от Турция, и от Катар. Случаят в Либия се превърна в прокси-война между емиратско-саудитските и турско-катарските блокове. Като се има предвид изтеглянето на американските сили от Мисрата и липсата на съпротива срещу агресивните ходове на Хафтар, изглежда, че западните страни ще позволят на Хафтар и неговите поддръжници да поемат контрола над либийската държава. \r\nИзраелският, емиратският и саудитският блок разглеждат Турция, Катар и Иран като най-големите заплахи за реализирането на техните регионални планове за властта. Ето защо те се противопоставят на всички протурски, прокатарски или проирански социални движения и политически групи. Съответно те демонизираха трите страни и се опитваха да ги накажат с подкрепата на САЩ и Израел. \r\nДокато ръководеният от Израел блок нарушава основните принципи на международната система, установена от САЩ, коалицията, ръководена от Турция и Катар, призовава другите да спазват тези принципи, включително правото на самоопределение. Бъдещето на региона ще бъде решено в резултат на тези два конфликтни политически дискурса. Въпреки че днес регионалното равновесие на силите е в полза на водения от САЩ блок, с новодошлите като Русия и особено Китай с регионалното уравнение на властта, балансът може да се промени в близко бъдеще. \r\n***", "date": "2019.04.11", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/11/2645576/prof-nikolay-radulov-getata-sa-se-prevarnali-v-inkubator-na-prestapnost-i-e-vapros-na-vreme-da-nauchim-che-tam-veche-deystvat-i-teroristichni-grupi.html", "text": "Гетата са се превърнали в инкубатор на престъпност и въпрос на време да научим, че там вече действат и терористични групи. Това каза за обзорното предаване „Това е България“ на Радио „Фокус“ експертът по национална сигурност проф. Николай Радулов, бивш зам.-министър на вътрешните работи и секретар на МВР. По думите му херметичността в тези общности дава възможности за укриване на хора, някои от които много вероятно са издирвани в Европа за подготовка и участие в терористична дейност. „Някога нещо се появява в пресата, някой някого издирва. Издирваният се появява и се оказва, че е бил в ромската махала. Но ние нямаме сериозна информация и сериозни изследвания за това, какво всъщност се случва в тези затворени общности. Можем да съдим и да правим сравнителен анализ по отношение на това, какво се случва в сродни групирания например на мароканците около Париж, или в Брюксел – в район Моленбек и така нататък. Тази херметичност в среда, която тези, които са затворени в този анклав, отвътре не могат да преодолеят, а отвън никой няма желание и интерес да преодолее, води до много тежки престъпления“, каза още проф. Радулов. По думите му действащият джихадизъм в Европа е резултат от точно от такива херметично затворени общности. Фактът, че подобно нещо все още не се е случило, не бива да ни успокоява, обобщи експертът по национална сигурност.  \r\nЦоня СЪБЧЕВА", "date": "2019.04.11", "title": "Проф. Николай Радулов:  Гетата са се превърнали в инкубатор на престъпност и е въпрос на време да научим, че там вече действат и терористични групи"}
{"url": "http://www.focus-news.net/news/2019/04/11/2645185/velikobritaniya-ostava-v-es-za-oshte-shest-mesetsa-rezultati-i-posleditsi-ot-izvanrednata-sreshta-na-varha-v-bryuksel-komentari-v-britanskiya-pechat-agentsiya-fokus.html", "text": "Поредното удължаване на срока за Брекзит, съгласувано в рамките на извънредната среща в Брюксел на лидерите на страните-членки на Европейския съюз бе посрещнато с различни реакции от пресата в Обединеното кралство, която не пропусна да обобщи резултатите и последиците от поредния кръг на преговори за „развода“ между Брюксел и Лондон.   представя някои от по-интересните коментари в британските печатни издания. \r\nВеликобритания ще остане държава-член на Европейския съюз до 31 октомври тази година, с възможност да напусне структурите на Общността по-рано, ако премиерът Тереза Мей успее да осигури подкрепата на Камарата на общините за споразумението за Брекзит. Развитието идва на фона на разделение в позициите на Франция и Германия по въпроса за бъдещето на Обединеното кралство, коментират в редакцията на британския национален ежедневник  The Guardian . \r\nМаратонският шестчасов дебат между лидерите на ЕС завърши с предложението към министър-председателя на Обединеното кралство за по-дълга отстрочка за Брекзит, отколкото тя искаше, но това отваря и нови опасения за ситуацията, в която през есента отново ще се стигне до задънена улица за Брекзит без споразумение, пише  The Guardian .  \r\nЕС ще проведе и символична юнска среща на високо равнище, за да преразгледа поведението на Обединеното кралство като държава-членк след открита намеса на френския президент Еманюел Макрон относно необходимостта да се избегне „измама“ на Великобритания, която да подкопае европейския проект. \r\nМакрон се опита да запази натиска върху Великобритания да действа в съответствие със „задължението за искрено сътрудничество“ по време на допълнителния период на членство, аргументирайки позицията си със заплахите, че Обединеното кралство може да се опита да разруши ЕС отвътре. \r\nКрайният срок през октомври дава възможност на ЕС да сложи край на Брекзит преди приключването на мандата на Жан-Клод Юнкер като председател на Европейската комисия през ноември. Това означава също, че през месец май ще трябва да бъдат избрани представители на страната за ЕК, стига парламентът в Лондон да не е приел сделката до датата на гласуването. Вероятно ще остане възможността британското правителство да удължи членството и до 31 март 2020 г., ако е необходимо, разкриха източници от ЕС. \r\nКомпромисната есенна дата беше предложена, след като френско-германският двигател на ЕС се раздели в позициите си по въпроса как да се справи с политическата криза във Великобритания.  \r\nКанцлерът на ФРГ Ангела Меркел влезе в сблъсък с Макрон, като подчерта, че на Мей и на правителството в Лондон може да се гласува доверие. Тя бе категорична, че не трябва да се рискува сценарий без сделка, като се предлага само кратко отлагане на Брекзит, т.е. до 30 юни тази година. Именно това бе искането на британския премиер, припомня изданието.  \r\nМеркел заяви, че краткото отлагане не крие никакви перспективи за срив в Уестминстър. Съгласно думите й,  най-големият стимул за депутатите от Консервативната партия  да подкрепят споразумението е заплахата да се проведат европейски избори поради невъзможност да се завърши процеса по „развода“ между Брюксел и Лондон.  \r\nНо според Макрон няма достатъчно гаранции, че британското правителство ще действа като отговорна държава-членка през следващите шест меседа. Източници разкрива, че Париж се е опитал да принудил европейските столици да се съгласят на по-кратък срок за отлагане на Брекзит.  \r\nФренският президент също така е настоял за преработването на заключителното комюнике след срещата на върха на ЕС. Настояванията му да били да бъде вписано, че Обединеното кралство - по време на извънредният период като държава-членка - ще трябва да се „въздържа от всякакви мерки, които биха могли да застрашат постигането на целите на Съюза, по-специално при участие в процесите на вземане на решения на ЕС“, според информация, с която разполага британският вестник. В документа ЕС-27 подчертава правото си да провежда срещи без Обединеното кралство по ключови въпроси.  \r\nРазличията между Париж и Берлин станаха очевидни по-рано през деня, когато Меркел заяви пред Бундестага, че Лондон вероятно ще получи по-дълга отсрочка, отколкото е поискала. На свой ред при пристигането си в Брюксел Макрон заяви пред репортери, че „нищо не е било решено“, отхвърляйки твърденията за дълга отсрочка за Брекзит като слухове. Макрон настоя за яснота от страна на Мей за това, което Великобритания иска, предупреждавайки, че „нищо не трябва да компрометира европейския проект\". \r\nМинистър-председателят на Обединеното кралство Тереза Мей планира да остане на поста си до момента, в който парламентът в Лондон гласува споразумението за излизане на страната от структурите на Общността, съобщава британският национален ежедневник  The Times , като се позовава на източници от правителството. \r\nАнгажиментът й ще успокои лидерите на страните от Европейския съюз. Мнозина от тях опасяват, че Мей може да бъде заменена на поста от привърженик на твърдата линия за Брекзит, който да се опита да използва отсрочката до края на октомври, за да направи опит за предоговаряне на постигнатото между Лондон и Брюксел споразумение, подчертават от редакцията. \r\nМей участва в критична среща на върха на лидерите на ЕС в Брюксел, в рамките на която увери, че все още е ангажирана с преговорите с лейбъристите.  \r\nЛидерите на страните-членки на ЕС се съгласиха да дадат на Великобритания отсрочка за излизането й от структурите на Общността до края на месец октомври тази година. Те съгласуваха съвместната си позиция в рамките на дискусиите в Брюксел, на които Мей не присъства. \r\nМинистър-председателят на Обединеното кралство Тереза Мей ще разгневи критиците си в редиците на собствената си Консервативна партия, след като стана ясно, че се готви да остане на премиерския пост до зимата, оставайки начело на страната в периода на дългото забавяне на процеса по излизане на страната от структурите на Общността, коментират в редакцията на британския вестник  The Independent . \r\nМиналата седмица Мей обеща пред депутатите в Лондон, ще подаде оставка от поста, след като преговорите за Брекзит приключат – при това в рамките на максималния определен срок от нея – 30 юни. Но след извънредната среща на върха в Брюксел, на която бе договорено отлагане на Брекзит с шест месеца, източник от КП поясни, че оставката на Мей е свързано с приемането на споразумението за „развод“ между Брюксел и Лондон, а не с конкретна дата. Това даде повод на депутатите да обвинят Мей в спиране на процеса за излизане на Великобритания от ЕС. \r\nГоворейки на пресконференция след приключването на преговорите, Мей отново обвини собствените си депутати за забавянето, като заяви пред репортери: „През последните три месеца гласувах три пъти за напускане на Европейския съюз“.  \r\nПротивниците на Мей в Лондон вече се готвят за битка. Бившият лидер на торите Иън Дънкан Смит предупреди, че премиерът трябва да напусне поста си, ако се върне в страната с ново отлагане на Брекзит.  \r\nНо Мей има и съюзници. Министърът на правосъдието Дейвид Гаук заяви, че не е нужно да се бърза с промяна на лидера на кабинета в Лондон и че „това може би е последното нещо, от което се нуждаем“. \r\nМинистърът на външните работи на Обединеното кралство Джереми Хънт предупреди, че в случай на нови избори преди финализирането на споразумението за Брекзит Консервативната партия ще бъде изправена пред „катастрофални последици“, отбелязва евроскептичният британски вестник  The Daily Express . \r\n„Би било катастрофално за нас отново да се изправим хората на общите избори, ако не сме завършили Брекзит“, увери Хърн в интервю за местна медии, дадено на фона на новините от Брюксел за постигане на съгласие за удължаване на британското членство в Общността за срок от още шест месеца. „Брекзит беше централно обещание на последните избори\", припомни първият дипломат на Лондон.  \r\nМей даде обещание да се оттегли от премиерския пост, в случай на одобрение на споразумението, което правителството й постигна в преговорите с Брюксел за излизане на страната от ЕС. Още преди края на срещата в Брюксел, източници на изданието разкриха, че целта на Мей е да получи отсрочка за Брекзит за по-дълъг период от 30 юни. Представител на Консервативната партия обясни: „Тя разбира, че Консервативната партия има усещането, че за втората фаза на преговорите е необходимо ново лидерство“.  \r\nИ докато Мей е в Брюксел, в Лондон бившият лидер на ториъе Иън Дънкан Смит предупреди, че тя ще бъде принудена да напусне поста си, ако получи по-дълъг срок за Брекзит. „Съжалявам, че ще трябва да кажа това, но ако приемем отлагане на Брекзит за година или дори девет месеца, ще получим размазано яйце по лицето си“, увери Иън Дънкан Смит. \r\n***", "date": "2019.04.11", "title": "Великобритания остава в ЕС за още шест месеца – резултати и последици от извънредната среща на върха в Брюксел (Коментари в британския печат – Агенция „Фокус“)"}
{"url": "http://www.focus-news.net/news/2019/04/11/2645158/predstoyashti-sabitiya-v-stranata-za-11-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 9.00 часа в Мултимедийния център на БТА ще се проведе Международна конференция „15 години България в НАТО. Алиансът на 70 г. и неговото бъдеще“. Участници в конференцията ще бъдат вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997г. - 2002г.) Петър Стоянов, президентът на Атлантическия клуб и външен министър на България (2001г. - 2005 г.) Соломон Паси и др. \r\n*** \r\nОт 09.30 часа Конферентната зала на Ректората ще се проведе първата пленарна сесия на Международната конференция по публична администрация: \"30 години реформи на публичното управление в Централна и Източна Европа: следващият хоризонт\". \r\n*** \r\nОт 09.30 часа 4 състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.  \r\n*** \r\nОт 09.45 ч. в МОСВ (бул. „Мария Луиза“ 22, зала „Министър“, етаж 2) министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество в областта на опазването на околната среда и водите.  \r\n*** \r\nОт 10.00 часа 7 състав на Специализирания наказателен съд ще заседава по делото срещу Румен Е., Таня Е. и др., обвинени в образуване и ръководене на организирана престъпна група.  \r\n*** \r\nОт 10.00 часа в Софийски градски съд ще се проведе \"Ден на отворените врати\". Група студенти по право от Софийския университет ще дискутират реални съдебни казуси, които биха могли да приключат с медиация.  \r\n*** \r\nОт 10.00 часа 3 състав на Специализирания наказателен съд ще заседава по делото срещу Димитър М., Ивайло М. и др., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще заседава по делото срещу Христон М., Филип Ч. и др., обвинени в образуване и ръководене на организирана престъпна група.  \r\n*** \r\nОт 10.00 часа 23 състав на Специализирания наказателен съд ще заседава по делото срещу Димитър А. и Стоян Ст., обвинени в ръководството на организирана престъпна група.  \r\n*** \r\nОт 10.00 часа на строеви плац на Военна академия ще започне тържественото честване, на което ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“.  \r\n*** \r\nОт 10.30 часа в новия офис на ПП „Воля“ на шестия етаж на ул. \"Раковски 134\" ще бъде представена листата на Коалиция \"ВОЛЯ-Българските Родолюбци\" за изборите за Европейски парламент. \r\n*** \r\nОт 11.00 часа във вип залата на Софийската опера и балет ще се проведе пресконференция, посветена на премиерата на операта \"Дон жуан\" от Моцарт. \r\n*** \r\nОт 13.30 часа 13 състав на Специализирания наказателен съд ще заседава по делото срещу Пламен И., Явор Ал., и др., обвинени в образуване и ръководене на организирана престъпна група.  \r\n*** \r\nОт 13.30 часа 6 състав на Специализирания наказателен съд ще заседава по делото срещу Петко Ст, Иван Й. и др., обвинени в образуване и ръководене на организирана престъпна група.  \r\n*** \r\nОт 13.30 часа в София Хотел Балкан (зала „Средец“) ще се проведе международна публична дискусия „Социалните медии: предимство или вреда за демокрацията?“. Сред участниците в нея ще са Росен Плевнелиев, президент на България (2012-2017) и Огнян Златев, ръководител на Представителството на ЕК в България. \r\n*** \r\nОт 13.30 часа в сградата на МТСП, етаж 5, зала 5, ул. „Триадица“ № 2, ще се проведе кръгла маса за правата на децата с аутизъм в България. \r\n*** \r\nОт 14.00 часа 22 състав на Софийския градски съд ще гледа УПО по молба на Патрик П., осъден за побой над дете. 22 състав.  \r\n*** \r\nОт 14.00 часа в Пресклуба в сградата на Народното събрание (пл. „Княз Александър І“ №1) ще се проведе първият редовен брифинг на Централната избирателна комисия (ЦИК). Ще вземат участие говорителите на комисията Александър Андреев и Таня Цанева.  \r\n*** \r\nВ 15.00 часа кметът на София Йорданка Фандъкова ще подпише споразумение за сътрудничество с Клийнтех България, InnoEnergy.  \r\n*** \r\nОт 17.00 часа в София Тех парк, Лабораторен комплекс, ет.1, зала 3, ще се информационен ден \"Графен и графенови наноструктури - новите материали на високите технологии\" по проект PEGASUS (H2020-FET Open).    \r\n*** \r\nОт 17.00 часа в Бюрото на Европейския парламент (ул. Г. С. Раковски 124) ще се проведе дискусия на тема \"България и евроатлантическата перспектива пред Западните Балкани – възможности и предизвикателства\".  \r\n*** \r\nОт 17.30 часа в резиденция „Бояна“ съпредседателите на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между България и Северна Македония проф. Ангел Димитров и проф. Драги Георгиев ще дадат брифинг.  \r\n*** \r\nОт 18.00 часа в Мраморното фоайе на Столична библиотека Христо Стоянов ще представи своята най-нова книга. \r\n*** \r\nОт 18.00 часа в Голяма зала на Руския културно-информационен център (РКИЦ)  на ул. „Шипка“ № 34 в гр. София ще се проведе празнична вечер посветена на 40-тата годишнина от космическия полет на първия български космонавт Георги Иванов. \r\n*** \r\nОт 19.00 часа в обучителния център на Телерик Академия в кв. „Младост“ ще се проведе кариерна вечер с безплатни практически работилници по програмиране. \r\n*** \r\nВ 17.30 часа, в Градската библиотека ще бъде отбелязана 90-годишнината от рождението на Йордан Радичков. Ще бъде представена книгата „Сибирски тетрадки” и ще бъде прожектиран документален филм за писателя.  \r\n*** \r\nОт 12.00 часа в \"топлата връзка\" между Община Благоевград и зала \"22 септември\" зам.-кметът Христина Шопова ще даде пресконференция за предстоящото издание на театралния фестивал „Тара-ра-бумбия”. \r\n*** \r\nОт 17.00 часа в спортна зала „Бойчо Брънзов“ отборите „Черноморец“ и „Шумен“ ще излъчат финалиста в „А“ баскетболна група в трети мач. \r\n*** \r\nОт 19.00 часа в Културния дом на Нефтохимика ще се проведе концерт, посветен на творчеството на Емил Димитров. \r\n*** \r\nОт 9.00 ч. в „Естрея Резиденс“ в курорта „Св. Св. Константин и Елена“ Варненският свободен университет „Черноризец Храбър“ ще обучи над 100 директори на образователни институции от Варна по темата „STE(А)M – Стратегии, политики, методики и практики“.  \r\n*** \r\nОт 10.00 ч. в Учебно-спортния комплекс на ВСУ „Черноризец Храбър“ ще се проведе „Masterclass Work 4.0“. \r\n*** \r\nОт 11.00 часа в зала „Дарзалас” на хотел „Димят” ще се проведе XVI-та Редовна отчетно-изборна Конференция на СРС КТ Подкрепа Варна.  \r\n*** \r\nОт 14.00 часа в зала 114 на първия етаж в Машинно-технологичния факултет заместник-министърът на образованието д-р Петър Николов ще се срещне с академичния състав и студентите от ТУ - Варна.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Надя Георгиева ще приема граждани.  \r\n*** \r\nОт 14.00 часа в Инфоцентъра на общината ще бъде представена информационна и консултантска дейност за ученици.  \r\n*** \r\nОт 17.30 часа в РБ „Петко Р. Славейков“ ще се проведе представяне на „Ръкавица за Студената война“ на Румяна Захариева.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на Фотоизложба „110 години – клуб по пешеходен туризъм”.  \r\n*** \r\nОт 18.00 часа в Изложбени зали „Рафаел Михайлов“ ще се проведе откриване на изложба „Изкуство от пламъка“ - изложба от специалност керамика, стъкло и метал на Национален университет по изкуствата - Букурещ. \r\n*** \r\nОт 18.30 часа в Клуб 7 Владимир Висоцки ще бъде представен през погледа на Анатоли Петров.  \r\n*** \r\nОт 19.00 часа в голяма зала на МДТ ще се проведе Пролетният концерт на Музикално-драматичен театър „Константин Кисимов”. \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на  Наредба за изменение и допълнение на Наредба за изграждане и възстановяване на елементите на техническата инфраструктура на територията на общината. \r\n*** \r\nОт 17.00 часа в Малка зала на ХГ „Иван Фунев“ ще се състои откриване на съвместна изложба с Художествената галерия в Мездра на художника Любомир Минковски по повод 85 години от неговото рождение. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 10.30 часа кметът на Димитровград Иво Димов ще открие форума „Професионалното образование - предизвикателства и перспективи”. \r\n*** \r\nОт 10.00 часа в Общински младежки център „Захари Стоянов“ ще бъде открита изложба на детски рисунки от общински кръг на Международен конкурс за детска рисунка „С очите си видях  бедата“. \r\n*** \r\nОт 11.00 часа на площад „Свобода“ ще се проведе Панорама на средните училища. \r\n*** \r\nОт 11.00 часа в малката заседателна зала ще се проведе брифинг след среща на извънредния и пълномощен посланик на Чешката република в България Н. Пр. Душан Щраух и кмета на Добрич Йордан Йорданов. \r\n*** \r\nОт 18.30 часа в Концертна зала „Добрич“ ще се проведе юбилеен концерт по повод  \r\n55 години Духов оркестър – Добрич и 60 години Стоян Монов – диригент. \r\n*** \r\nОт 19.00 часа в Драматичен театър „Йордан Йовков“ ще се играе спектакълът  \r\n„Любовен пилотаж“ от Марк Камолети на Драматичен театър „Йордан Йовков“. \r\n*** \r\nОт 11.00 часа в хотел „Интернационал“, к.к. Златни пясъци за първи път ще се проведе HOST EXPO - работен експозиционен форум, който, непосредствено преди активния летен сезон, представя пълния спектър от продукти и услуги, необходими за функционирането и добрия стандарт на всеки туристически обект. \r\n*** \r\nОт 13.15 часа в хотел „Интернационал” в курорта „Златни пясъци“ ще се състои теглене на жребий за първа група хотелиери в Първото национално състезание „Най-добър млад хотелиер“.  \r\n*** \r\nОт 17.30 часа в Дом на културата Арсенал в Казанлък ще се проведе среща-дискусия на тема \"Да спрем 30-годишния преход към дъното\". \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита Изложба живопис на Богомил Благоев. \r\n*** \r\nОт 9.30 часа в зала „Панорама“ ще се проведе заседание на Общинския съвет. \r\n*** \r\nОт 12.00 часа в НЧ ”Елин Пелин - 1903 г.” с постановката „Разкажи ми приказка” ще гостуват  ученици от ОУ „Г. С. Раковски”. \r\n*** \r\nОт 13.00 часа в Конферентната зала на ОК Дворец на културата ще се проведе Национална среща на детските и младежки съвети и парламенти. \r\n*** \r\nОт 18.30 часа в Художествена галерия „Кракра“ ще бъде открита експозиция на възпитаници на Нов български университет. \r\n*** \r\nОт 18.30 часа в театрален салон, ЦПЛР-ОДК Перник ще се играе постановката „Спътникът на Алтея” – постановка на ДЮТ „Мускетарите”. \r\n*** \r\nОт 11.00 часа в пресклуба на БТА временно отстраненият от поста кмет на Община Червен бряг инж. Данаил Вълов ще даде пресконференция. \r\n*** \r\nОт 16.40 часа в хотел „Балкан“ ще се проведе сесия „Пациенти и лекари“ с участието и на Пациентски организации „Заедно  теб“. \r\n*** \r\nОт 18.00 часа в Драматично-куклен театър ,,Иван Радоев\" ще се играе постановката ,,Грозното патенце\" по  Х.К. Андерсен. \r\n*** \r\nОт 9.00 часа ще се проведе заседание на Общинския съвет. \r\n*** \r\nОт 9.30 до 10.30 часа на Летище „Пловдив“ ще се проведе предполетен брифинг. От 11.30 ч. до 14.30 ч. журналистите ще имат възможност да снимат излитането на самолетите за изпълнение на последните задачи от програмата на ETAP-C 19-2. В 15.00 ч. ще започне официалната церемония по закриване на летателното учение  и връчване на сертификати на участниците.  \r\n*** \r\nОт 14.00 часа в Хуманитарната гимназия ще бъде показан единственият документален филм за писателя, драматург и сценарист Йордан Радичков „Черказки хроники“ на режисьора Димитър Петков. \r\n*** \r\nОт 15.30 часа в зала „Париж“, Гранд Хотел Пловдив, ул.“Златю Бояджиев“ №2, ще се проведе семинар на тема: “Капиталовият пазар като източник за растеж на малки и средни компании“. \r\n*** \r\nОт 17.30 часа в парк Бунарджика ще започне Фестивалът „Квартална сцена“. \r\n*** \r\nОт 18.00 часа в Малка Базилика  ще бъде представена книгата „Добър вечер, столетие мое!“ за Стоянка Мутафова и среща с обичаната актриса.  \r\n*** \r\nОт 19.00 часа в пространството на ул. “Христо Дюкмеджиев“ 10 в Капана ще бъде представен филмът „Длъжен да оцелее“ на Мартин Карбовски по повод 40 години от първия български полет в Космоса.  \r\n*** \r\nОт 16.30 часа в НЧ „Св.Св.Кирил и Методий“ ще бъдат представени картините  и техните автори, които участваха в конкурса на Община Раковски за картина-подарък за Папа Франциск.  \r\n*** \r\nОт 10.00 часа ръководството на ОДМВР-Силистра ще даде редовен месечен брифинг. \r\n*** \r\nОт 17.00 часа в Централна поща Силистра – паричен салон ще бъде открита Пета филателна изложба „Силистра – 2019“. Изложбата е посветена на 140 годишнината от създаването на  Български пощенски съобщения, 140 години Българска пощенска марка  и 140 години ПТТ станция Силистра.  \r\n*** \r\nОт 15.00 часа в зала 2 на общината ще се проведе пресконференция. \r\n*** \r\nОт 18.30 часа в комплекс „Зеления хълм” ул. Никола Икономов №6 СНЦ „Клуб на работодателя – Стара Загора” организира среща с Проф. Живка Овчарова от Техническия университет в Карлсруе и центъра му по виртуално инженерство. \r\n*** \r\nОт 15.00 часа в Славейковото училище ще се проведе Състезание по история в музея. \r\n*** \r\nОт 11.00 часа в залата на втория етаж на Общината ще се проведе пресконференция по повод 47-ото издание на конкурса за дебютна литература. \r\n*** \r\nОт 11.00 часа в Съдебната палата административният ръководител на Окръжната прокуратура в Шумен Маргарита Георгиева ще даде брифинг по отчетния доклад за работата на прокурорите през 2018 г. \r\n*** \r\nОт 11.00 часа в офиса на Областен информационен център – Шумен ще се проведе анонсиращо събитие за старта на Национална кампания на Мрежата от 27 ОИЦ в страната и включването на ОИЦ-Шумен в нея. \r\n*** \r\nОт 14.00 часа в зала 203 на общината ще се проведе заседание на Постоянната комисия по просвета, образование и наука за определяне на носителите на „Наградата на Шумен“ в системата на образованието. \r\n*** \r\nОт 14.00 часа ще се проведе пресконференция в заседателна зала на театъра относно театралния фестивал \"Нова българска драма\" \r\n*** \r\nОт 17.30 ч. в Регионална Библиотека „Стилиян Чилингиров” гостува Георги Гаврилов с представяне на третата си самостоятелна стихосбирка „Сините часове”. \r\n*** \r\nУченици от шести клас в десет шуменски училища ще се включат във викторина, посветена на 120 години от рождението на Панчо Владигеров.", "date": "2019.04.11", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2019/04/11/2645160/sport-rezultati-ot-shampionska-liga.html", "text": "Барселона победи като гост Манчестър Юнайтед с 1:0 в първи мач от четвъртфиналите на Шампионска лига. Попадението за гостите бе автогол на Люк Шоу в 12-ата минута. Каталунците до момента не бяха печелили никога на „Олд Трафорд“ - те имат 2 загуби и 2 равенства на този стадион. \r\nВ другия мач Аякс и Ювентус завършиха наравно 1:1. Кристиано Роналдо откри резултата в 45-ата минута, а Давид Нерес изравни веднага след почивката.", "date": "2019.04.11", "title": "Спорт: Резултати от Шампионска лига"}
{"url": "http://www.focus-news.net/news/2019/04/11/2645184/spad-v-krazhbite-na-tok-prez-poslednite-godini-otchita-ministerstvoto-na-energetikata-obzor.html", "text": "Спад в кражбите на ток през последните години отчита Министерството на енергетиката. Това съобщи енергийният министър Теменужка Петкова по време на дискусия за кражбите на електроенергия. Според Петкова темата е важна, защото засяга пряко, както търговските дружества, така и обикновените потребители, като същевременно вреди и на енергийната инфраструктура. „Темата трябва да бъде пречупвана и през призмата на националната сигурност, защото сектор „Енергетика“ е стожер на националната сигурност“, подчерта енергийният министър. Петкова изтъкна, че за последните три години са положени доста усилия от всички институции, но има още много неща, които трябва да бъдат решени.  \r\nМинистърът на правосъдието Данаил Кирилов коментира, че има промяна в наказуемостта и движението на криминалните деяния, свързани с електрическа и друга енергия. „Законово една съществена част от уврежданията на електроразпределителната и електропреносната система сме ги квалифицирали по толкова ефективен начин, че биха могли да се преследват и като тероризъм. Целили сме постигане на максимална наказателна защита на тези отношения“, подчерта Кирилов и посочи, че все още има правни въпроси за решаване, но се върви в правилната посока. \r\nПредседателят на КЕВР доц. Иван Иванов заяви, че до месец ще бъдат готови правилата за измерването на количествата ел. енергия, като в тях ще се запази принципът, че енергията трябва да се заплаща на технологичен разход. \"Чрез тези правила КЕВР създава основата електроснабителните дружества да не бъдат ощетени от това, че е имало неправомерно използвана ел. енергия“, каза още той и посочи, че и по Наказателния кодекс могат да се търсят права. „КЕВР в тези правила е разписала ясно и различните хипотези, когато има неправомерно ползване на ел. енергия, която не е отчетена. Най-често това, което се среща, е промяна на схемата на свързване, както и неправомерно присъединяване. Срокът, в който трябва да се възстанови сумата, отговаряща на определено ползване на ел. енергия, в първия случай е 3 месеца, а във втория – 6 месеца. Сумите, които трябва да бъдат заплатени от такива нарушители на дружествата с цел да не им бъде причинена загуба, варират от 1000 до 10 000 лв.“, обясни доц. Иванов. По думите му КЕВР се стреми да търси баланс, който да позволи в правилата да залегнат норми, с които това, което трябва да се заплати, да бъде справедливо, пропорционално и възпиращо. \"Според мен единственият начин, по който кражбите ще намалеят, не са санкциите, а използването на технологичните възможности, които имат изключително добър ефект. Както и цената, по която се заплащат неправомерно използваните количества енергия“, каза още доц. Иванов. \r\nЦветилена СИМЕОНОВА", "date": "2019.04.11", "title": "Спад в кражбите на ток през последните години отчита Министерството на енергетиката (ОБЗОР)"}
{"url": "http://www.focus-news.net/news/2019/04/11/2645161/rossiyskaya-gazeta-sasht-razglezhdat-balkanite-kato-arena-za-protivopostavyane-na-rusiya.html", "text": "САЩ активно разширяват присъствието си на Балканите и формират своеобразен югоизточен бастион, чиято цел е през следващите години да изтласка от региона Русия, Турция, Китай и Европейския съюз. Това е заключението на експерти, участвали в кръгла маса, посветена на представянето на изследването „САЩ на Балканите: 20 години след бомбардировките\", съобщава руският вестник  „Российская газета“ . \r\nСпоред Александър Пивоваренко, старши изследовател в Института за славянски науки към Руската академия на науките, най-жестоките и кървави събития са тези в бившата Съюзна република Югославия през април 1999 г. Членовете на НАТО решиха да увеличат интензивността на бомбардировките, тъй като Белград не се отказа и не коленичи. На 12 април бяха нанесени въздушни удари над дванадесет града на Сърбия, включително по предприятия, пътища, мостове и други обекти в тях.  \r\nАнализаторът смята, че американската политика в Югоизточна Европа се свежда до разширяване на политическото и военното присъствие и създаване на дългосрочна военна инфраструктура в региона. В интерес на НАТО започнаха да се използват военни съоръжения, създадени в социалистическа Югославия. Балканският регион е използван за прехвърляне на оборудване и работна ръка в „горещи точки\" в Близкия изток и Северна Африка. Агресията от 1999 г. може да се тълкува като продължение на унищожаването на сръбския военен потенциал. „В следващите две години ще има време за търсене и формиране на тактически съюзи. Стабилността в региона зависи от това каква ще бъде конфигурацията на отношенията между водещите световни играчи\", е заключението на Пивоваренко. \r\nЕкспертите смятат, че предприемането на подобни действия като тези отпреди две десетилетия, е по-трудно осъществимо днес с оглед промените в света и отношението към тях в САЩ. Въпреки това инерцията на доминиращта сила, от която американците все още не са отказали, принуждава елитите да поискат от администрацията на Доналд Тръмп да запази позициите, които са придобили някога.  \r\nВъв връзка с това Вашингтон активно играе „руската карта\". След 2014 г. Русия се превърна в удобен инструмент за „налагане на съюзи” на Балканите, вдъхна нов живот на идеите за разширяване на евроатлантическото пространство. През последните години американското влияние – освен в Сърбия и Черна гора, се разпространи и в Албания и Македония. Ситуацията е сложна около Косово и Босна и Херцеговина. Възможно е именно това направление да се използва за нови провокации срещу Русия, отбелязаха участниците в кръглата маса. Тереза Герова", "date": "2019.04.11", "title": "„Российская газета“: САЩ разглеждат Балканите като арена за противопоставяне на Русия"}
{"url": "http://www.focus-news.net/news/2019/04/11/2645159/ria-novosti-sasht-priznavat-che-ne-sa-mogli-da-ubedyat-es-da-se-otkazhe-ot-severen-potok-2.html", "text": "САЩ признаха, че не са могли да убедят държавите членки на ЕС да се откажат от изграждането на газопровода „Северен поток—2“, отбелязва руската информационна агенция  РИА Новости . \r\nПо думите на държавния секретар на САЩ Майк Помпео, Вашингтон продължава да обсъжда с Германия вариант, при който ще бъде гарантиран транзит на руски газ през Украйна след изграждането на „Северен поток—2“. \r\n„Направили сме почти всичко възможно, за да разубедим европейците, и най-вече на Германия относно изграждането на „Северен поток—2“, но на този момент разговорите ни са без успех“, заяви първият дипломат на Вашингтон пред Сената. \r\nМиналата седмица министърът на външните работи на Германия Хайко Маас заяви, че Берлин не смята да променя политиката си по отношение на газопровода.  \r\nВ края на краищата държавният глава на Руската федерация Владимир Путин обясни защо САЩ не може да прекрати проекта „Северен поток—2“. По негови думи, газопроводът е икономически изгоден за Европа. При това руският лидер отбеляза, че е трудно да се сътрудничи с ЕС, тъй като почти всички решения се взимат с взаимното съгласие на страните-членки. \r\n„Така в последните 60 години нашите американски партньори с всички сили противодействаха на нашите планове. Въобще проектът „тръбопроводен газообмен“, който имахме с Германия, имаше подобни проблеми“, заяви Путин.  Той припомни, че подобна ситуация е имало и около газопровода „Северен поток — 1\".  \r\nРИА Новости припомня кой подкрепя „Северен поток-2“.  Изпълнението на проекта е връчено на компанията „Норд Стрийм 2 АГ“. Половината средства идват от компанията „Газпром“, а останалата част се предоставят от европейските партньори „Шел“, ОМВ, „Енжи“, „Унипер“ и „Винтершел“. \r\nЗа строителството на газопровода се застъпва Германия, като изтъква икономическата изгодност на проекта. Както добави министърът на икономиката Петер Алтмайер, „Северен поток —2“ следва да допринесе за стабилизирането на газовите доставки за Европа. \r\nВ поддръжка на проекта също така се изказа Австрия, която е заинтересована от надеждността на доставката на синьо гориво. При това във Виена подчертават, че плановете на САЩ  да наложат санкции на участващите в проекта компании „поражда въпроси, касаещи международното право“. Както каза президентът на австрийската компания ОМВ Райнер Зеле, от много време Москва се е доказала като надежден доставчик на енергийни ресурси.   \r\nОсвен това, проектът поддържа Норвегия, чието правителство притежава 30 процента от акциите на компанията „Кваернер“, която е една от инвеститорите в проекта. Тереза Герова", "date": "2019.04.11", "title": "РИА Новости: САЩ признават, че не са могли да убедят ЕС да се откаже от „Северен поток-2“"}
{"url": "http://www.focus-news.net/news/2019/04/11/2645163/izvestiya-destabilizirashtiyat-aktyor-sarbiya-obvinyava-nato-za-razklashtaneto-na-balkanite.html", "text": "Руският вестник  „Известия“  публикува статия за действията на НАТО на Балканския полуостров, които според събеседниците на редакцията засилват опасностите от избухването на нов конфликт в региона.  \r\nПолитиката на НАТО дестабилизира целия Балкански регион, подхранва проекта за „Велика Албания“, а също и подкрепя радикалните ислямисти в Босна и Херцеговина. Това заяви за руския вестник сръбският посланик в Москва Славенко Терзич. Въпреки милитаризацията на Европа Белград не възнамерява да се присъедини към западния военнополитически блок и да се откаже от неутралния си статут, увери дипломатът. Същевременно от парламента в Белград отбелязаха, че политиката на НАТО възпрепятства решаването на косовския въпрос и има за цел само да разбие тесните отношения между Русия и Сърбия. Отсъствие на гаранции \r\nРазширяването на НАТО на Балканите е сериозен проблем не само в руските политически кръгове, но и в официалния Белград. Ситуацията на полуострова остава изключително напрегната поради неразрешени териториални спорове и множество различия, свързани с религиозното и етническото разнообразие на региона. А съживяването на Алианса в региона само засилва потенциала за конфликти. \r\n„НАТО не е гарант за стабилността на региона, това бе доказано през последните 30 години: Блокът подкрепя някои много опасни проекти, като например този за Велика Албания, което дестабилизира целия балкански регион. Друг пример за такова поведение е подкрепата за радикалните ислямисти, предимно в Босна и Херцеговина и южната сръбска провинция Косово и Метохия“, подчертава Терзич.  \r\nДипломатът добави, че опитът на сръбските отношения с НАТО през последните три десетилетия е тъжен. През 90-те години на миналия век, Алиансът бомбардира позициите на армията на тогавашната Република Сръбска Крайна, след това нападна Република Сръбска в Босна и Херцеговина, а през 1999 г. извърши агресия срещу Съюзна република Югославия. Затова Белград няма намерение да се присъедини към военния блок, обясни сръбският дипломат.  \r\n„Спомените за ужасните последствия от бомбардировките все още са пресни. Сърбия е военно неутрална страна и не иска да се присъедини към нито един военен блок, включително НАТО. Какво означава по-нататъшна агресивна милитаризация на Европа? Срещу кого се подготвя НАТО да се бое? Вижте къде бяха източните граници на НАТО преди 30 години и къде са се преместили днес“, подчерта Терзич.  \r\nАлтернативата на милитаризацията трябва да бъде мирът в Европа и мирното съвместно съществуване на различни култури и традиции, успешното икономическо развитие, запазването на диалога и политиката на взаимно разбирателство вместо общо въоръжение, обобщи сръбският дипломат. Да обградят Белград, да отделят Москва \r\nПолитиката на НАТО на Балканите е насочена към предотвратяване на сближаването на Русия със страните от региона, твърди Александър Шешел, депутат от Сръбската радикална партия (СРП). Освен това Западът иска да прекъсне исторически тесните връзки между Москва и Белград, заяви в интервю за „Известия\" депутатът. Съгласно думите му, през 2017 г. Черна гора бе вкарана в НАТО без референдум, с игнориране недоволството на голяма част от населението. Сега принудиха Скопие да промени името на страната, за да може Северна Македония скоро да стане 30-ия член на Алианса. Междувременно Вашингтон вече обяви, че страната може да се присъедини към НАТО следващата есен. \r\n„Западните страни активно работят за интегрирането на Босна и Херцеговина в НАТО. И ако погледнете картата на света, тогава ще видите, че Сърбия скоро ще бъде заобиколена от военния блок. Освен това западните държави и НАТО открито подкрепят албанското население, като подхранват идеята за обединяване на Косово с Албания и други територии“, предупреди Шешел.  \r\nРуското външно министерство многократно е заявявало, че разширяването на Северноатлантическия съюз подкопава паневропейската стабилност и сигурност. По-конкретно, руският външен министър Сергей Лавров отбеляза по-рано тази година, че „Западът преследва безцеремонна линия на „засмукване“ на Балканите в НАТО, без да взема под внимание нито волята на народите на съответните страни, нито уроците от историята, нито елементарните дипломатически приличия“. \"Буря\" в Косово \r\nРазширяването на НАТО и създаването на нови линии за демаркация създават експлозивна ситуация на Балканите и отлагат разрешаването на косовския въпрос - основният фактор за нестабилността на Балканите, алармира Александър Шешел. Основната причина за кризата е свързана с неразрешения статут на Косово, което през 2008 г. едностранно, с подкрепата на повечето западни страни, обяви независимост. Според сръбската конституция, Косово е неразделна част от сръбската територия, която има статут на автономия. Солидарността с Белград е изразена например не само от Москва и Пекин, но и от пет страни от ЕС - Гърция, Испания, Република Кипър, Румъния и Словакия. \r\nМинистърът на външните работи на Сърбия Ивица Дачич заяви миналата седмица, че Белград се страхува от отприщването на нова „Буря\" на територията на непризнато Косово (военна операция срещу сръбското население в Хърватия през 1995 г. – бел. „Известия“). И ако международните сили не успеят да гарантират сигурността на сърбите, живеещи в Косово, Белград ще намери собствено решение. Една от най-големите американски военни бази в Европа се намира в косовския град Урошевац. „Бондстийл“ има американски военен контингент, който оперира като част от КФОР (международните сили, ръководени от НАТО, отговорни за осигуряване на стабилност в Косово). \r\n„Ако ръководството на косовските албанци реши да разположи своите въоръжени сили на територията на северната част на региона, където живее основно сръбското население, тогава Белград ще трябва да изпрати войски, за да защити сънародниците си. Подобно развитие би могло да означава началото на война“, заяви за изданието  каза Олег Бондаренко, директор на Фондацията за прогресивна политика и експерт по Балканите. \r\nАко силите на НАТО се намесят в потенциален конфликт, тогава не се изключва пълна дестабилизация на региона. Бондаренко отбеляза: това може да бъде предотвратено чрез разграничаване на териториите между Белград и Прищина, но сега е доста трудно да се направи това поради липсата на воля от страна на Косово.  Тереза Герова", "date": "2019.04.11", "title": "„Известия“: Дестабилизиращият актьор: Сърбия обвинява НАТО за разклащането на Балканите"}
{"url": "http://www.focus-news.net/news/2019/04/11/2645166/bsp-alarmira-za-razpredelenieto-na-kvotite-v-rik-mezhdu-gerb-i-dps-obzor.html", "text": "БСП алармира за разпределението на квотите в РИК. На пресконференция от опозицията коментираха последните решения на новата ЦИК. Заместник-председателят на БСП Кирил Добрев заяви, че ДПС и ГЕРБ ще управляват изборния процес на 26 май с мълчаливото съгласие на „Обединени патриоти“. „През последния месец бяха проведени 31 консултации при областните управители при конструирането на РИК. Оказа се, че от това няма никакъв смисъл, тъй като управляващото мнозинство в ЦИК служебно пренареди всички РИК, за които имаме споразумение и подписани протоколи с другите политически сили“, подчерта Добрев. Той обърна внимание, че в РИК има две позиции, които са ключови- едната е на председателя, другата е на секретаря. Според него ЦИК е направила служебно разпределение, обезсмислила е преговорите и служебно е наложила ПП ГЕРБ. Добрев отчете, че е нормално управляващата партия да има най-сериозно присъствие и към момента партията има 29 председателски места и две секретарски. „БСП е втора политическа сила и има 1 председателско място и 13 секретарски места. БСП присъства в ръководствата на РИК в 14 области“, допълни той. „Третата политическа сила бяха „Обединени патриоти“, те имат 29 заместник-председателски места или 29 директора на водопади, на атмосферното налягане и хора, които ще гледат как едни протоколи се движат и се попълват от ДПС и ГЕРБ едновременно“, каза още Кирил Добрев. „Ударът е при четвъртата политическа сила – тя има 1 председателско място и 16 секретарски места. Тя се нарежда на второ място след ГЕРБ като представителство в РИК“, заяви Кирил Добрев. Той съобщи, че БСП е обжалвала пред ВАС решенията на ЦИК за 8 области.  \r\nПо-късно Върховният административен съд обяви първите решения по жалби срещу решения на Централната избирателна комисия (ЦИК) за определяне на състава на районни избирателни комисии. Съдът отмени решението на ЦИК от 4 април, с което е назначена РИК в 16 район- Пловдив за изборите за Европейския парламент на 26 май. Отменя се и решението от същата дата за назначаването на РИК в 17 район- Пловдив. ВАС отхвърля жалбите на БСП срещу решенията за РИК в Силистра, Велико Търново, Шумен и Враца.  \r\nДруга тема, по която от БСП обявиха, че ще потърсят правата си в съда е за марката „Коалиция за България“. Според него нелепо е 15 години по-късно Румен Петков да използва прийомите на враговете си. Заместник-председателят на БСП Кирил Добрев посочи, че към момента „Коалиция за България“ има четири евродепутати– Сергей Станишев, Георги Пирински, Момчил Неков и Петър Курумбашев и като такива до 26 май са под ръководството на Румен Петков. „От вчера Румен Петков е в състояние да търси сметка от тези четирима депутати как гласуват. Имаме един месец до 26 май. Предлагам да им събере и членски внос“, коментира Добрев. \r\nПреди изявленията на БСП доц. Георги Кючуков, член на Изпълнителното бюро на АБВ и на Изпълнителното бюро на партията посочи, че претенциите на БСП за регистрацията на „Коалиция за България“ за предстоящите европейски избори са отхвърлени от членовете на ЦИК. Той заяви, че БСП ще обжалват решението на ЦИК, но най-вероятно това няма да попречи на АБВ. „Щеше да бъде смешна, ако не беше тъжна тази конфронтация в лявото пространство“, коментира доц. Кючуков. Според него АБВ е от лявото политическо пространство и техни опоненти се явяват ГЕРБ и партиите в дясно. \r\nДеница КИТАНОВА", "date": "2019.04.11", "title": "БСП алармира за разпределението на квотите в РИК между ГЕРБ и ДПС (ОБЗОР)"}
{"url": "http://www.focus-news.net/news/2019/04/11/2645162/emanyuel-makron-vsyako-otlagane-na-brekzit-shte-zastrashi-es.html", "text": "Държавният глава на Франция Еманюел Макрон предупреди участниците в срещата на върха в Брюксел, че всяко отлагане на Брекзит ще „застраши“ Европейския съюз, предава телевизионният канал  Sky News . \r\nМедията цитира източници, според които дипломати на страни-членки на Общността са изразили раздразнение от изявлението на Макрон, защото – съгласно думите им, по този начин Париж внася още по-голяма несигурност в срещат на върха на лидерите на ЕС.  \r\n„Поведението им е дразнещо, просто послание, за да покажат колко са важни и силни\", цитира телевизията един от дипломатите на ЕС. Тереза Герова", "date": "2019.04.11", "title": "Еманюел Макрон: Всяко отлагане на Брекзит ще застраши ЕС"}
{"url": "http://www.focus-news.net/news/2019/04/11/2645164/afp-generalniyat-sekretar-na-oon-prizovava-za-prekratyavane-na-oganya-v-libiya-za-da-se-izbegne-karvava-bitka-za-tripoli.html", "text": "Генералният секретар на ООН Антонио Гутереш призова за прекратяване на огъня в Либия, за да се предотврати борбата за контрол над Триполи, предава  AFP . \r\n„Все още е време да спрем\", зави Гутереш пред репортери, след като информира Съвета за сигурност на ООН за ситуацията в северноафриканската страна в рамките на закрито заседание. \r\n„Все още е време за прекратяване на огъня, за прекратяване на военните действия и за избягване на най-лошото, което би било драматична кървава битка за Триполи\", привежда агенцията думите на португалеца. Тереза Герова", "date": "2019.04.11", "title": "AFP: Генералният секретар на ООН призовава за прекратяване на огъня в Либия, за да се избегне „кървава битка за Триполи\""}
{"url": "http://www.focus-news.net/news/2019/04/11/2645170/politico-ot-dauning-striyt-potvardiha-che-tereza-mey-se-e-varnala-na-sreshtata-v-bryuksel-za-izslushvane-na-predlozhenieto-na-es.html", "text": "От Даунинг стрий потвърдиха, че министър-председателят на Обединеното кралство Тереза Мей се е върнала на извънредната среща на върха в Брюксел, за да чуе предложението на Европейския съюз за отсрочката за Брекзит, предава  Politico . \r\nДокато са траели дискусиите на лидерите на 27-те страни-членки, Мей се е оттеглила в резиденцията на британския посланик в Брюксел Тим Бароу, където е вечеряла.  \r\nЛидерите на страните-членки на ЕС се съгласиха да дадат на Великобритания отсрочка за излизането й от структурите на Общността до края на месец октомври тази година. Те съгласуваха съвместната си позиция в рамките на дискусиите, на които Мей не присъства. Председателят на Европейския съвет Доналд Туск ще представи предложението на Мей за нейното официално одобрение. Тереза Герова", "date": "2019.04.11", "title": "Politico: От Даунинг стрийт потвърдиха, че Тереза Мей се е върнала на срещата в Брюксел за изслушване на предложението на ЕС"}
{"url": "http://www.focus-news.net/news/2019/04/11/2645173/vecher-makedoniya-ot-makedonskite-diplomaticheski-misii-sa-izcheznali-200-hilyadi-evro.html", "text": "През последните дни в медиите от региона се разпространява информация за възможна финансова злоупотреба, в която са замесени седем консулски служби на Македония, подчертават в редакцията на електронното издание на скопския вестник  „Вечер“ . \r\nСтава въпрос за македонските дипломатически консулски служби в Киев, Прищина, Рим, Ватикана, Ню Йорк, Берн и Токио, които, според балканските медии, са заподозрени в извършването на финансови злоупотреби, които са стрували 200 хиляди евро на държавата. Твърди се, че властите в Скопие вече са започнали разследване по случая.  \r\nСпоред местните средства за масова информация това не е първият случай, в който от македонските задгранични представителства се търси отговорност за изразходването на държавни пари. Това е посочено и в окончателния доклад на Държавната сметна палата за проверените финансови отчети на Министерството на външните работи за 2017 г. Тереза Герова", "date": "2019.04.11", "title": "„Вечер“ (Македония): От македонските дипломатически мисии са изчезнали 200 хиляди евро"}
{"url": "http://www.focus-news.net/news/2019/04/11/2645172/yonhap-kim-chen-un-prizova-za-nanasyaneto-na-udar-sreshtu-stranite-prilagashti-sanktsii-s-tsel-zadushavane-na-severna-koreya.html", "text": "Лидерът на Пхенян призова за предотвратяване на плановете на „враждебните сили“, прилагащи санкции с цел „задушаване“ на Северна Корея, предава южнокорейската информационна агенция  Yonhap , като уточнява, че съответното той е заявил в рамките на пленарна сесията на ЦК на Трудовата партия на Корея. \r\n„Необходимо е да се нанесе съкрушителен удар срещу враждебните сили, които са в заблуда, че санкциите ще ни накарат да се предадем\", цитира агенцията Ким Чен-ун. Съгласно думите му, подобни действия „само потвърждават правилността на правителствената политика за разчитане на собствените ни сили\", според която националната икономика трябва да бъде самодостатъчна и да разчита на собствените си технологии и ресурси. \r\nПредседателят на Държавния съвет на КНДР подчерта, че „самодостатъчната национална икономика е основата за развитието на социализма и ще определи бъдещето на революцията\". Тереза Герова", "date": "2019.04.11", "title": "Yonhap: Ким Чен-ун призова за нанасянето на удар срещу страните, прилагащи санкции с цел „задушаване“ на Северна Корея"}
{"url": "http://www.focus-news.net/news/2019/04/11/2645175/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Вечната тема за интересите на великите сили на Балканите, резултатите от проведената по-рано тази седмица среща на върха ЕС-Китай, газопроводът „Турски поток“ и амбициите на Москва в Артика са част от основните теми, върху които акцентират водещите руски печатни издания. \r\n***  Руският вестник  „Известия“  публикува статия за действията на НАТО на Балканския полуостров, които според събеседниците на редакцията засилват опасностите от избухването на нов конфликт в региона.  \r\nПолитиката на НАТО дестабилизира целия Балкански регион, подхранва проекта за „Велика Албания“, а също и подкрепя радикалните ислямисти в Босна и Херцеговина. Това заяви за руския вестник сръбският посланик в Москва Славенко Терзич. Въпреки милитаризацията на Европа Белград не възнамерява да се присъедини към западния военнополитически блок и да се откаже от неутралния си статут, увери дипломатът. Същевременно от парламента в Белград отбелязаха, че политиката на НАТО възпрепятства решаването на косовския въпрос и има за цел само да разбие тесните отношения между Русия и Сърбия. \r\nОтсъствие на гаранции \r\nРазширяването на НАТО на Балканите е сериозен проблем не само в руските политически кръгове, но и в официалния Белград. Ситуацията на полуострова остава изключително напрегната поради неразрешени териториални спорове и множество различия, свързани с религиозното и етническото разнообразие на региона. А съживяването на Алианса в региона само засилва потенциала за конфликти. \r\n„НАТО не е гарант за стабилността на региона, това бе доказано през последните 30 години: Блокът подкрепя някои много опасни проекти, като например този за Велика Албания, което дестабилизира целия балкански регион. Друг пример за такова поведение е подкрепата за радикалните ислямисти, предимно в Босна и Херцеговина и южната сръбска провинция Косово и Метохия“, подчертава Терзич.  \r\nДипломатът добави, че опитът на сръбските отношения с НАТО през последните три десетилетия е тъжен. През 90-те години на миналия век, Алиансът бомбардира позициите на армията на тогавашната Република Сръбска Крайна, след това нападна Република Сръбска в Босна и Херцеговина, а през 1999 г. извърши агресия срещу Съюзна република Югославия. Затова Белград няма намерение да се присъедини към военния блок, обясни сръбският дипломат.  \r\n„Спомените за ужасните последствия от бомбардировките все още са пресни. Сърбия е военно неутрална страна и не иска да се присъедини към нито един военен блок, включително НАТО. Какво означава по-нататъшна агресивна милитаризация на Европа? Срещу кого се подготвя НАТО да се бое? Вижте къде бяха източните граници на НАТО преди 30 години и къде са се преместили днес“, подчерта Терзич.  \r\nАлтернативата на милитаризацията трябва да бъде мирът в Европа и мирното съвместно съществуване на различни култури и традиции, успешното икономическо развитие, запазването на диалога и политиката на взаимно разбирателство вместо общо въоръжение, обобщи сръбският дипломат. \r\nДа обградят Белград, да отделят Москва \r\nПолитиката на НАТО на Балканите е насочена към предотвратяване на сближаването на Русия със страните от региона, твърди Александър Шешел, депутат от Сръбската радикална партия (СРП). Освен това Западът иска да прекъсне исторически тесните връзки между Москва и Белград, заяви в интервю за „Известия\" депутатът. Съгласно думите му, през 2017 г. Черна гора бе вкарана в НАТО без референдум, с игнориране недоволството на голяма част от населението. Сега принудиха Скопие да промени името на страната, за да може Северна Македония скоро да стане 30-ия член на Алианса. Междувременно Вашингтон вече обяви, че страната може да се присъедини към НАТО следващата есен. \r\n„Западните страни активно работят за интегрирането на Босна и Херцеговина в НАТО. И ако погледнете картата на света, тогава ще видите, че Сърбия скоро ще бъде заобиколена от военния блок. Освен това западните държави и НАТО открито подкрепят албанското население, като подхранват идеята за обединяване на Косово с Албания и други територии“, предупреди Шешел.  \r\nРуското външно министерство многократно е заявявало, че разширяването на Северноатлантическия съюз подкопава паневропейската стабилност и сигурност. По-конкретно, руският външен министър Сергей Лавров отбеляза по-рано тази година, че „Западът преследва безцеремонна линия на „засмукване“ на Балканите в НАТО, без да взема под внимание нито волята на народите на съответните страни, нито уроците от историята, нито елементарните дипломатически приличия“. \r\n\"Буря\" в Косово\r\n \r\nРазширяването на НАТО и създаването на нови линии за демаркация създават експлозивна ситуация на Балканите и отлагат разрешаването на косовския въпрос - основният фактор за нестабилността на Балканите, алармира Александър Шешел. Основната причина за кризата е свързана с неразрешения статут на Косово, което през 2008 г. едностранно, с подкрепата на повечето западни страни, обяви независимост. Според сръбската конституция, Косово е неразделна част от сръбската територия, която има статут на автономия. Солидарността с Белград е изразена например не само от Москва и Пекин, но и от пет страни от ЕС - Гърция, Испания, Република Кипър, Румъния и Словакия. \r\nМинистърът на външните работи на Сърбия Ивица Дачич заяви миналата седмица, че Белград се страхува от отприщването на нова „Буря\" на територията на непризнато Косово (военна операция срещу сръбското население в Хърватия през 1995 г. – бел. „Известия“). И ако международните сили не успеят да гарантират сигурността на сърбите, живеещи в Косово, Белград ще намери собствено решение. Една от най-големите американски военни бази в Европа се намира в косовския град Урошевац. „Бондстийл“ има американски военен контингент, който оперира като част от КФОР (международните сили, ръководени от НАТО, отговорни за осигуряване на стабилност в Косово). \r\n„Ако ръководството на косовските албанци реши да разположи своите въоръжени сили на територията на северната част на региона, където живее основно сръбското население, тогава Белград ще трябва да изпрати войски, за да защити сънародниците си. Подобно развитие би могло да означава началото на война“, заяви за изданието  каза Олег Бондаренко, директор на Фондацията за прогресивна политика и експерт по Балканите. \r\nАко силите на НАТО се намесят в потенциален конфликт, тогава не се изключва пълна дестабилизация на региона. Бондаренко отбеляза: това може да бъде предотвратено чрез разграничаване на териториите между Белград и Прищина, но сега е доста трудно да се направи това поради липсата на воля от страна на Косово. \r\n***  САЩ активно разширяват присъствието си на Балканите и формират своеобразен югоизточен бастион, чиято цел е през следващите години да изтласка от региона Русия, Турция, Китай и Европейския съюз. Това е заключението на експерти, участвали в кръгла маса, посветена на представянето на изследването „САЩ на Балканите: 20 години след бомбардировките\", съобщава руският вестник  „Российская газета“ . \r\nСпоред Александър Пивоваренко, старши изследовател в Института за славянски науки към Руската академия на науките, най-жестоките и кървави събития са тези в бившата Съюзна република Югославия през април 1999 г. Членовете на НАТО решиха да увеличат интензивността на бомбардировките, тъй като Белград не се отказа и не коленичи. На 12 април бяха нанесени въздушни удари над дванадесет града на Сърбия, включително по предприятия, пътища, мостове и други обекти в тях.  \r\nАнализаторът смята, че американската политика в Югоизточна Европа се свежда до разширяване на политическото и военното присъствие и създаване на дългосрочна военна инфраструктура в региона. В интерес на НАТО започнаха да се използват военни съоръжения, създадени в социалистическа Югославия. Балканският регион е използван за прехвърляне на оборудване и работна ръка в „горещи точки\" в Близкия изток и Северна Африка. Агресията от 1999 г. може да се тълкува като продължение на унищожаването на сръбския военен потенциал. „В следващите две години ще има време за търсене и формиране на тактически съюзи. Стабилността в региона зависи от това каква ще бъде конфигурацията на отношенията между водещите световни играчи\", е заключението на Пивоваренко. \r\nЕкспертите смятат, че предприемането на подобни действия като тези отпреди две десетилетия, е по-трудно осъществимо днес с оглед промените в света и отношението към тях в САЩ. Въпреки това инерцията на доминиращта сила, от която американците все още не са отказали, принуждава елитите да поискат от администрацията на Доналд Тръмп да запази позициите, които са придобили някога.  \r\nВъв връзка с това Вашингтон активно играе „руската карта\". След 2014 г. Русия се превърна в удобен инструмент за „налагане на съюзи” на Балканите, вдъхна нов живот на идеите за разширяване на евроатлантическото пространство. През последните години американското влияние – освен в Сърбия и Черна гора, се разпространи и в Албания и Македония. Ситуацията е сложна около Косово и Босна и Херцеговина. Възможно е именно това направление да се използва за нови провокации срещу Русия, отбелязаха участниците в кръглата маса. \r\n***  Европейският съюз застави Китай да подпише ново споразумение за инвестиции и да изравни правата на европейските и китайските компании. Това беше резултатът от срещата на високо равнище Китай-ЕС, по време на която страните обсъдиха всички натрупани противоречия. Не беше възможно обаче напълно да се избегне острия тон: страните постигнаха консенсус, след като представителите на Брюксел заплашиха да се оттеглят от форума без окончателен документ. Това се очакваше: няколко седмици преди срещата на върха Европейската комисия нарече КНР „системен противник“, коментират в редакцията на руския вестник  „Коммерсант“ . \r\nДо известна степен представителите на Брюксел приложиха тактиката на американския президент Доналд Тръмп: преди важните преговори врагът трябва да бъде уплашен, а ситуацията да бъде представена като много по-лоша от реалността, така че самият противник да бъде склонен да направи поне малки отстъпки. \r\nНа 12 март, месец преди срещата на върха между Китай и Европа, Европейската комисия издаде документ, наречен ЕС-КНР: Стратегически преглед, в който определи Пекин като „системен противник, който насърчава алтернативен модел на управление“. Мнението на всички наблюдатели е, че тези изявления са най-тежката в дългосрочен план критика по отношение на Китай от страна на  обичайно сдържаните представители на ЕС.  \r\nНа срещата на върха, която започна на 9 април, представителите на ЕС използваха по-помирителен тон и се фокусираха върху традиционните въпроси от двустранния дневен ред: търговията и икономиката. „Преговорите бяха трудни, но те донесоха плодове\", заяви председателят на ЕС Доналд Туск в реч след събитието. „Успяхме да постигнем съгласие по съвместното изявление, което ще постави тона на нашето партньорство въз основа на реципрочност\". Най-важно Туск определи „съгласието на Китай да реформира правилата на СТО по отношение на промишлените субсидии\", което според поляка е „истински пробив\". \r\nОт редакцията припомнят, че Западът настоява за намаляване на подкрепата на Пекин за китайските компании, тъй като това противоречи на принципа на лоялна конкуренция. Доналд Туск отбеляза също, че е постигнат пробив в друга важна посока: изравняване на правата на китайските и европейските фирми на пазара в азиатската страна.  \r\nВ съвместно изявление в края на срещата се казва, че през 2020 г. страните планират да подпишат всеобхватното инвестиционно споразумение, което ще премахне най-досадните бариери пред чуждестранните фирми в Китай, включително изискването за трансфер на технологии. \r\nЗаслужава да се отбележи, че изискванията на ЕС са идентични с тези на администрацията на президента на САЩ Доналд Тръмп, който също вярва, че чужденците са изложени на много по-голяма дискриминация на китайския пазар, отколкото са китайците в Европа или САЩ. \r\nПрактически няма други особености в документа: по повечето точки страните са успели да се споразумеят само за „разширяване и задълбочаване на сътрудничеството”. Това се отнася за критични области като защитата на интелектуалната собственост, предотвратяването на индустриален шпионаж, защитата на географските имена и т.н. Коментирайки този факт, ръководителят на Европейската комисия Жан-Клод Юнкер отбеляза, че „напредъкът е по-бавен, отколкото очаквахме“. Въпреки това, мнозина забелязаха, че подобен компромис струва скъпо: Китай се съгласи да включи важни точки за ЕС, само след като представителите на Брюксел заплашиха да нарушат събитието, без да подпишат нищо. \r\nТуск отбеляза също, че са повдигнати въпроси, свързани с правата на човека, „както в общи, така и в конкретни случаи“. Въпреки факта, че проблемът с преследването на уйгурите в Синдзян-уйгурския автономен регион на Китай не е изрично споменат в документа, източници потвърждават, че проблемът е една от основните точки на несъгласие на страните. \r\nСпоред експерт по Китай Якуб Якубовски от полския мозъчен тръст OSW, представителите на Европейския съюз са получили значителни отстъпки от Китай. „Сега е важно тази реторична победа да се превърне в реална\". \r\nЕкспертът също така поясни, че „търговската война\" между САЩ и Китай косвено е повлияла на резултата от срещата на върха в Брюксел: натискът на Вашингтон кара Пекин да бъде по-приятелски настроен в диалог с по-меки опоненти. \r\nРъководството на ЕС се опитва да се наложи в ролята на колективен преговарящ от името на европейските държави в момент, когато Пекин активно се опитва да раздели политически континента, заиграайки се противоречията в различните му краища. \r\nОт Брюксел китайският премиер Ли Къцян отпътува за Хърватия, където се състоя форумът „16 + 1“ . В рамките му Пекин води отделен диалог със страните от Централна и Източна Европа, като ги призовава да сътрудничат по-активно с Китай в заобикалянето на структурите на ЕС. Друг типичен пример за липсата в Европейския съюз на една единствена позиция по отношение на Китай е подписването на 23 март на споразумението за присъединяване на Италия към китайския проект „Поясът и пътят”. \r\nПоследният документ от срещата на върха включва и няколко точки, които могат да се разглеждат като атаки срещу САЩ. Например, съвместното изявление относно безусловната подкрепа за Парижкото споразумение за климата и Всеобхватния план за действие за Иран, от които преди това държавният глава на САЩ Доналд Тръмп се отказа. Въпреки това, разликата в подходите на Вашингтон и Брюксел към Пекин не трябва да бъде преувеличавана, твърди Якуб Якубовски. Въпреки това ръководството на ЕС е напълно наясно, че по отношение на КНР интересите на ЕС и САЩ съвпадат, особено що се отнася до търговията, премахването на китайските индустриални субсидии и други подобни неща\". \r\n*** Транзитната тръба на „Турски поток“ едва ли ще влезе в експлоатация  преди 2021 година, пише руският вестник  “Независимая газета“ . \r\nНовината, че по време на преговорите в Москва, президентите на Русия и Турция Владимир Путин и Реджеп Тайип Ердоган, не можеха да се споразумеят за цената на газа, развълнува обществеността. Експерти смятат, че най-вероятно страните ще стигнат до компромис: възможна е отстъпка, но в замяна на нещо - например достъп до пазара на дребно в Турция. По-сериозните опасения са предизвикани от съдбата на втората транзитна линия: „Турският поток - 2“ едва ли ще бъде пуснат преди 2021 г., казват експерти. Този път Сърбия се явява проблемният участник в проекта. \r\n“Владимир Путин и Реджеп Тайип Ердоган не са се споразумели за цената на руския газ”, съобщиха информационните агенции по повод на преговорите между президентите на Русия и Турция. \r\n„Що се отнася до енергоносителите, за които говори Ердоган, те (цените на газа - НГ) се формират не по волята на„ Газпром “, а по пазарен метод. Това са цените на пазара, те не са определени от Газпром по директен начин ”, заяви руският президент на пресконференция след преговорите. \r\n„И тук има въпроси, има проблеми. Нашите турски приятели настояват за някои варианти, поради търговски причини, \"Газпром\" предлага други решения, каза Путин. \"Но тези решения ще продължат да съществуват, ще ги търсим, защото ценим турския пазар и отношенията с турските партньори.\" \r\n\"Даже не толкова цените, въпреки че това е много важен параметър\", продължи президентът.  „Става въпрос за стабилността на доставките на руски газ. Турция има много договори в областта на доставките на газ, не всички изпълняват своите договорни задължения, а Русия последователно изпълнява както обемите, така и цените, работи на базата на дългосрочни договори и, въпреки всички ценови показатели, създава основни условия за развитието на турската икономика, защото бизнесът разбира как ще живее в бъдеще, уверен съм в тези доставки. \" \r\nОсвен това, както отбеляза Путин, в есенно-зимния период Русия увеличава обема на доставките по искане на турското правителство, \"защото други партньори на Турция не са в състояние да се справят със задълженията си\". \r\nВ резултат на това разногласията заплашват ли цените на проекта? Експертите, попитани от изданието, смятат, че въпреки различията всъщност заплахата за пускане на първата тръба на „Турски поток“ е минимална. - Това не е първият такъв случай. Можем да си припомним историята на проекта за директен газопровод от Русия до Турция – „Син поток“, който в момента работи. Когато са били построени, в Турция са казали същото, че руският газ е скъп и е необходима отстъпка. Но постепенно газопроводът бе запълнен до 100%, ситуацията беше решена. Така е и тук - казва Сергей Правосудов, директор на Националния енергиен институт. \r\nКакто експертът очаква, партньорите ще седнат на масата за преговори, ще обсъдят предложенията и ще се намери компромис, \"защото страните са много зависими един от друг.\" Освен това Турция вече има дългосрочен договор с Русия, от който няма да може да се откаже за една нощ. \r\n\"Отстъпка е възможна в замяна на нещо\", продължава Правосудов. Той посочва един хипотетичен пример: възможно е да се организират не само доставки на границата, но да се създаде съвместно предприятие, което започва да работи на пазара на дребно, където цената е значително по-висока. В резултат на това, както обяснява експертът, предоставяйки отстъпка в търговията на едро, в рамките на съвместно предприятие, компанията доставчик не губи нищо, защото започва да печели от доставки на дребно. \r\n„Ние вярваме, че първата тръба на „Турски поток“ ще бъде пусната в експлоатация съгласно плана в края на 2019 г., а преди пускането на газопровода Русия и Турция ще разрешат всички въпроси по ценообразуването”, съгласява се Наталия Милчакова, заместник-директор на центъра „Алпари”. \"Особено след като строителството на първата линия вече е към завършване: през март морската и наземната част на първата линия на газопровода бяха свързани.\" \r\n\"Изграждането на морския участък на газопровода е завършено, строителството на сушата продължава както е планирано\", увери Ердоган предния ден. \r\n„Не става дума за пълен отказ на Турция от руския газ. Ако например Москва откаже да определи приемлива цена за Турция в договора, то тогава турският потребител няма да намери по-евтин от газта на съществуващия пазар и не може да бъде намерен в такъв обем, какъвто желаят ”, коментира Александър Пахомов, директор на Фонда за развитие и медиация на горивата и енергийния комплекс. , Според него, ние виждаме опита на Турция да разбере на каква отстъпка от \"Газпром\" може да разчита. \r\nМного по-тревожна е съдбата на втората тръба на „Турски поток” - все още с нея има много проблеми. В началото на 2018 г., когато \"Газпром\" получи разрешение да постави втора линия в изключителната икономическа зона и териториалните води на Турция, председателят на \"Газпром\" Алексей Милер обяви: \"Сега точно и двата газопровода ще бъдат пуснати в експлоатация до крайния срок, до края на 2019 година. \" \r\nЕкспертите се съмняват. Правосудов припомня: „Първата тръба ще осигури газ за Турция. В резултат на това ще се освободят газопреносни мощности на територията на Украйна, Румъния и България, чрез които днес се осъществява транзита на руски газ за Турция. Тези мощности могат да бъдат пуснати в обратен режим, така че газът да преминава от Турция към България. Проблемът може да възникне в Унгария и Сърбия, които в момента получават транзит на газ през Украйна. За да се присъединят към „Турски поток” е необходимо да се изгради свързващ газопровод между България и Сърбия, както и да се модернизират българските и сръбските газопреносни системи до границата с Унгария . \r\n„Тези дни Сърбия трябваше да започне изграждането на свързващ газопровод, но засега това не се е случило. Така ще започне ли строителството; ако започне, ще бъде ли завършено навреме, до края на тази година, както е обещано в Сърбия, това е въпрос, има големи съмнения за това ”, каза Правосудов . \r\nСпоред него най-вероятно Сърбия няма да има време - \"това означава, че втората тръба няма да бъде заредена или ще бъде заредена минимално\". Това ще изисква модернизация на старата инфраструктура, изграждане на свързващи маршрути. \"До края на 2021 г. вероятно цялата тази работа ще бъде завършена\", казва експертът. \r\nТези опасения не са неоснователни. Забавянето на създаването на газопреносна инфраструктура в Централна и Източна Европа ще принуди Газпром да изчака поне една година след приключването на строителството на газопровода „Турски поток”, така че да може да изпълни втората фаза на проекта за доставка на газ за Европа; газопроводите, свързващи „Турски поток“ с югоизточната част на Европа, ще бъдат готови не по-рано от януари 2021 г., съобщава Интерфакс, като цитира източници, близки до проектите. \r\n\"Що се отнася до втората тръба, времето за нейното изграждане и въвеждане в експлоатация е трудно да се предскаже\", признава Милчакова. Експертите припомнят, че по-рано самите руски служители многократно са изисквали \"засилени конкретни гаранции\" както от Европейския съюз, така и от самата България по отношение на съдбата на втората тръба, но такива досега не са получени. \r\n*** Западът започна да губи самообладание заради руските амбиции в Арктика, пише вестник  „Московский Комсомолец“ \r\nАрктика отново привлича окото. Нещо повече, недружелюбните погледи стават все повече. Така една от основните теми на V Международния арктически форум, която започна на 9 април в Санкт Петербург, беше добива на ресурси. Това означава, че никой няма да се ангажира да изключи в близко бъдеще истинска война за арктическите ресурси. В този случай Русия, която силно се противопоставя на \"разделянето \" на Арктика в името на шепа вкаменелости, се превръща в пречка. \r\nЗа мнозина това „показване на мускули“ около Арктика е ясна като „две или две”: Северния морски път и практически безкрайни въглеводородни запаси. Първата причина затруднява преди всичко Обединеното кралство. Откриването на Северния морски път за редовен търговски трафик от Тихоокеанския регион до Европа е за тях „кост в гърлото“. \r\nАнглия се движи бързо от плановете си към бизнеса - още в началото на октомври 2018 г. 800 британски командоси пристигнаха в Норвегия. Те бяха подсилени с верижни бронирани превозни средства \"Викинг\" и противокорабни  самолети \"Посейдон\". Както се оказа, това е първата \"лястовица\" от Британските острови - през 2019 г. министъра на отбраната на Великобритания Гавин Уилямсън обеща да открие пълноценна военна база в Норвегия с до около три хиляди души персонал. \r\nИнформация за пристигането на въоръжени британци потвърди и  министърът на отбраната на Норвегия Франк Баке-Йенсен. Твърдението за изграждането на английския преден пост в Арктическия регион, той веднага обаче отрече. \"Това не означава, че ще създадем собствена военна база за англичаните на север\", каза министърът. Според него тази британска експанзия е в съответствие с дългосрочната стратегия за развитие на отбраната на Норвегия. \r\nВъпреки това Великобритания, с изключение на разходката на командосите си по ледените брегове, е безсилна да направи нещо. В така наречения Арктически клуб, който включва Русия, САЩ, Норвегия, Финландия, Канада, Швеция, Дания и Исландия, тя има само наблюдателна позиция. \r\nОт година на година Съединените щати и техните канадски приятели все повече търсят покритите със сняг полета на Арктика. За тях това не е само гръден кош със скъпоценни минерали, но и отлична база за поражение на \"заклетия \" съперник - Русия. \r\n„На Запад те разбират геополитическото и военното значение на Арктика - това е най-кратката посока за удари към Русия от САЩ. Маршрутите на стратегическите бомбардировачи на военновъздушните сили на САЩ се намират в цялата Арктика ”, обяснява председателят на Президиума на“ Руските офицери ”, героят  на Русия Сергей Липов. – „Възможни са удари по тези обекти, в които се намират стратегически ресурси: Норилск, Салехард, Диксон, петролната и газова инфраструктура. \r\nВ същото време експертът се съмнява в решимостта на американските сили и техните съюзници от НАТО да нанесат удари. Според Сергей Липов, арктическите станции за радиолокация, военната авиация, пристанищата и летищата, пунктовете за противовъздушна отбрана и, разбира се, ядрената ледоразбивателна флота са твърде опасни за тях, обещавайки големи загуби. \r\nОсвен това, както казват експертите за изданието, Алиансът все още не разполага с въздухоплавателни средства, които да работят при изключително ниски температури. Да, и арктически кораби няма. \r\nНезависимо от това, САЩ и техните спътници продължават да се подготвят за победна арктическа кампания. Така миналата година \"ястребите\" на Пентагона изпратиха попълнение на Норвегия. С мълчаливото съгласие на норвежкото министерство на отбраната броят на „морските тюлени“ в страната ще се увеличи от 330 на 700 души. \r\nВажен момент – двойно увеличената американска група се премести от Трондхайм по-близо до руската граница. Сега янките ще бъдат заселени в арктическата норвежка провинция Трьомсьо, която е само на 500 километра от Русия. \r\nКакто обясни за изданието военният  експерт Алексей Леонков, тези маневри на Съединените щати имат една цел - да адаптират своите специални сили възможно най-добре към суровите условия на Задполярието и Арктика. \r\n„Не е изключено, че впоследствие ще донесат там някаква лека бронетехника и артилерия. Така че те, както ми се струва, създават някакъв вид оперативно-тактическа група близо до руските арктически граници. Защо? Да се опита да устои на легитимното разширяване на влиянието на Русия върху арктическия пояс“, заключава експертът. И при това не се брои армията на норвежците. \r\nКакво ще се случи в ситуации на екстремни военни напрежения със все още военно необвързаните Швеция и Финландия? \r\n\"Най-вероятно те ще спазват неутралитет\", казва Сергей Липов. - В същото време те могат да предоставят своята територия и ресурси, както е било по време на Втората световна война. \r\nЕкспертът припомня, че Финландия, въпреки териториалните си претенции, не влиза във войната със СССР. В същото време тя предостави своята територия, бази и летища на германските войски. И едва тогава, когато Червената армия претърпя поражение след поражение, тя сама атакува Съветския съюз. \r\n„Теоретично, ситуацията може да се повтори, особено след като финландците имат териториални претенции срещу Русия, - продължава Сергей Липов. - Въпреки това, подчертавам, това е само теория. Няма военни ресурси за сериозен натиск върху Русия в Арктика!“ \r\nМеждувременно не само Западът иска да претендира за по-голям арктически дял. Скрити в снега и леда, ресурсите привличат азиатските страни от десетилетия. Те вече се стремят да включат арктическите въпроси в техните интереси. Твърденията за участие в решаването на проблемите в региона са заявени от Китай, Индия, Индонезия, Малайзия и дори Австралия. Ето защо, Арктика става постепенно затоплящ регион. И не само заради глобалното затопляне. \r\n***", "date": "2019.04.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/11/2645174/kommersant-evropa-specheli-retorichna-pobeda-nad-kitay.html", "text": "Европейският съюз застави Китай да подпише ново споразумение за инвестиции и да изравни правата на европейските и китайските компании. Това беше резултатът от срещата на високо равнище Китай-ЕС, по време на която страните обсъдиха всички натрупани противоречия. Не беше възможно обаче напълно да се избегне острия тон: страните постигнаха консенсус, след като представителите на Брюксел заплашиха да се оттеглят от форума без окончателен документ. Това се очакваше: няколко седмици преди срещата на върха Европейската комисия нарече КНР „системен противник“, коментират в редакцията на руския вестник  „Коммерсант“ . \r\nДо известна степен представителите на Брюксел приложиха тактиката на американския президент Доналд Тръмп: преди важните преговори врагът трябва да бъде уплашен, а ситуацията да бъде представена като много по-лоша от реалността, така че самият противник да бъде склонен да направи поне малки отстъпки. \r\nНа 12 март, месец преди срещата на върха между Китай и Европа, Европейската комисия издаде документ, наречен ЕС-КНР: Стратегически преглед, в който определи Пекин като „системен противник, който насърчава алтернативен модел на управление“. Мнението на всички наблюдатели е, че тези изявления са най-тежката в дългосрочен план критика по отношение на Китай от страна на  обичайно сдържаните представители на ЕС.  \r\nНа срещата на върха, която започна на 9 април, представителите на ЕС използваха по-помирителен тон и се фокусираха върху традиционните въпроси от двустранния дневен ред: търговията и икономиката. „Преговорите бяха трудни, но те донесоха плодове\", заяви председателят на ЕС Доналд Туск в реч след събитието. „Успяхме да постигнем съгласие по съвместното изявление, което ще постави тона на нашето партньорство въз основа на реципрочност\". Най-важно Туск определи „съгласието на Китай да реформира правилата на СТО по отношение на промишлените субсидии\", което според поляка е „истински пробив\". \r\nОт редакцията припомнят, че Западът настоява за намаляване на подкрепата на Пекин за китайските компании, тъй като това противоречи на принципа на лоялна конкуренция. Доналд Туск отбеляза също, че е постигнат пробив в друга важна посока: изравняване на правата на китайските и европейските фирми на пазара в азиатската страна.  \r\nВ съвместно изявление в края на срещата се казва, че през 2020 г. страните планират да подпишат всеобхватното инвестиционно споразумение, което ще премахне най-досадните бариери пред чуждестранните фирми в Китай, включително изискването за трансфер на технологии. \r\nЗаслужава да се отбележи, че изискванията на ЕС са идентични с тези на администрацията на президента на САЩ Доналд Тръмп, който също вярва, че чужденците са изложени на много по-голяма дискриминация на китайския пазар, отколкото са китайците в Европа или САЩ. \r\nПрактически няма други особености в документа: по повечето точки страните са успели да се споразумеят само за „разширяване и задълбочаване на сътрудничеството”. Това се отнася за критични области като защитата на интелектуалната собственост, предотвратяването на индустриален шпионаж, защитата на географските имена и т.н. Коментирайки този факт, ръководителят на Европейската комисия Жан-Клод Юнкер отбеляза, че „напредъкът е по-бавен, отколкото очаквахме“. Въпреки това, мнозина забелязаха, че подобен компромис струва скъпо: Китай се съгласи да включи важни точки за ЕС, само след като представителите на Брюксел заплашиха да нарушат събитието, без да подпишат нищо. \r\nТуск отбеляза също, че са повдигнати въпроси, свързани с правата на човека, „както в общи, така и в конкретни случаи“. Въпреки факта, че проблемът с преследването на уйгурите в Синдзян-уйгурския автономен регион на Китай не е изрично споменат в документа, източници потвърждават, че проблемът е една от основните точки на несъгласие на страните. \r\nСпоред експерт по Китай Якуб Якубовски от полския мозъчен тръст OSW, представителите на Европейския съюз са получили значителни отстъпки от Китай. „Сега е важно тази реторична победа да се превърне в реална\". \r\nЕкспертът също така поясни, че „търговската война\" между САЩ и Китай косвено е повлияла на резултата от срещата на върха в Брюксел: натискът на Вашингтон кара Пекин да бъде по-приятелски настроен в диалог с по-меки опоненти. \r\nРъководството на ЕС се опитва да се наложи в ролята на колективен преговарящ от името на европейските държави в момент, когато Пекин активно се опитва да раздели политически континента, заиграайки се противоречията в различните му краища. \r\nОт Брюксел китайският премиер Ли Къцян отпътува за Хърватия, където се състоя форумът „16 + 1“ . В рамките му Пекин води отделен диалог със страните от Централна и Източна Европа, като ги призовава да сътрудничат по-активно с Китай в заобикалянето на структурите на ЕС. Друг типичен пример за липсата в Европейския съюз на една единствена позиция по отношение на Китай е подписването на 23 март на споразумението за присъединяване на Италия към китайския проект „Поясът и пътят”. \r\nПоследният документ от срещата на върха включва и няколко точки, които могат да се разглеждат като атаки срещу САЩ. Например, съвместното изявление относно безусловната подкрепа за Парижкото споразумение за климата и Всеобхватния план за действие за Иран, от които преди това държавният глава на САЩ Доналд Тръмп се отказа. Въпреки това, разликата в подходите на Вашингтон и Брюксел към Пекин не трябва да бъде преувеличавана, твърди Якуб Якубовски. Въпреки това ръководството на ЕС е напълно наясно, че по отношение на КНР интересите на ЕС и САЩ съвпадат, особено що се отнася до търговията, премахването на китайските индустриални субсидии и други подобни неща\". Тереза Герова", "date": "2019.04.11", "title": "„Коммерсант“: Европа спечели реторична победа над Китай"}
{"url": "http://www.focus-news.net/news/2019/04/11/2645165/iztochnik-na-tass-pozitsiite-na-es-po-vaprosa-za-otlaganeto-na-brekzit-varirat-znachitelno.html", "text": "Позициите на страните-членки на Европейския съюз по отношение на продължителността на срока за отлагането на Брекзит варират значително. Това съобщи пред кореспондент на ТАСС източник в делегацията на една от страните от Общността в кулоарите на провеждащата се в Брюксел извънредна среща на върха. \r\n„В момента е трудно да се предскаже нещо, защото дискусията в заседателната зала изглежда като чисто поле: различни предложения, мнения, въпроси, съмнения, изисквания. И нищо не е ясно\", уверява източникът на руската агенция.  \r\nСпоред дипломата Франция заема твърда позиция. „Париж настоява, че е невъзможно да се отложи Брекзит за която и да е дата след 30 юни. За кратко отлагане настоява също и главният преговарящ на ЕС, Мишел Барние\", обясни той. \r\nСрещата на високо равнище на ЕС за предоставяне на Обединеното кралство на нова отсрочка за напускане на Общността започна в сряда в 18:00 часа (19:00 българско време). В самото й начало лидерите на 27-те държави-членки на ЕС изслушаха в министър-председателя на Обединеното кралство Тереза Мей, която преди това бе поискала отлагане на Брекзит до 30 юни. След това тя напусна срещата.  \r\nКъм настоящия момент Брекзит е насрочен за 12 април, а ако не бъде дадена нова отсрочка, Обединеното кралство ще излезе от организацията без споразумение.  Тереза Герова", "date": "2019.04.11", "title": "Източник на ТАСС: Позициите на ЕС по въпроса за отлагането на Брекзит  варират значително"}
{"url": "http://www.focus-news.net/news/2019/04/11/2645177/afp-velikobritaniya-shte-glasuva-na-evropeyskite-izbori-ili-shte-napusne-es-na-1-yuni-tvardi-irlandskiyat-premier.html", "text": "Великобритания се е съгласила да участва в изборите за Европейски парламент през май. В противен случай ще напусне структурите на Общността на 1 юни. Това обяви министър-председателят на Ирландия Лео Вардакар, предава  AFP . \r\n„Великобритания ще участва в изборите за ЕП или ще трябва да напусне на 1 юни без споразумение“, написа Вардакар в социалната мрежа „Туитър“ след срещата с колегите си от страните-членки на Общността в Брюксел.  Тереза Герова", "date": "2019.04.11", "title": "AFP: Великобритания ще гласува на европейските избори – или ще напусне ЕС на 1 юни, твърди ирландският премиер"}
{"url": "http://www.focus-news.net/news/2019/04/11/2645178/the-guardian-tereza-mey-se-saglasi-na-oktomvriyski-brekzit-na-fona-na-frensko-germanskoto-razdelenie.html", "text": "Великобритания ще остане държава-член на Европейския съюз до 31 октомври тази година, с възможност да напусне структурите на Общността по-рано, ако премиерът Тереза Мей успее да осигури подкрепата на Камарата на общините за споразумението за Брекзит. Развитието идва на фона на разделение в позициите на Франция и Германия по въпроса за бъдещето на Обединеното кралство, коментират в редакцията на британския национален ежедневник  The Guardian . \r\nМаратонският шестчасов дебат между лидерите на ЕС завърши с предложението към министър-председателя на Обединеното кралство за по-дълга отстрочка за Брекзит, отколкото тя искаше, но това отваря и нови опасения за ситуацията, в която през есента отново ще се стигне до задънена улица за Брекзит без споразумение, пише  The Guardian .  \r\nЕС ще проведе и символична юнска среща на високо равнище, за да преразгледа поведението на Обединеното кралство като държава-членк след открита намеса на френския президент Еманюел Макрон относно необходимостта да се избегне „измама“ на Великобритания, която да подкопае европейския проект. \r\nМакрон се опита да запази натиска върху Великобритания да действа в съответствие със „задължението за искрено сътрудничество“ по време на допълнителния период на членство, аргументирайки позицията си със заплахите, че Обединеното кралство може да се опита да разруши ЕС отвътре. \r\nКрайният срок през октомври дава възможност на ЕС да сложи край на Брекзит преди приключването на мандата на Жан-Клод Юнкер като председател на Европейската комисия през ноември. Това означава също, че през месец май ще трябва да бъдат избрани представители на страната за ЕК, стига парламентът в Лондон да не е приел сделката до датата на гласуването. Вероятно ще остане възможността британското правителство да удължи членството и до 31 март 2020 г., ако е необходимо, разкриха източници от ЕС. \r\nКомпромисната есенна дата беше предложена, след като френско-германският двигател на ЕС се раздели в позициите си по въпроса как да се справи с политическата криза във Великобритания.  \r\nКанцлерът на ФРГ Ангела Меркел влезе в сблъсък с Макрон, като подчерта, че на Мей и на правителството в Лондон може да се гласува доверие. Тя бе категорична, че не трябва да се рискува сценарий без сделка, като се предлага само кратко отлагане на Брекзит, т.е. до 30 юни тази година. Именно това бе искането на британския премиер, припомня изданието.  \r\nМеркел заяви, че краткото отлагане не крие никакви перспективи за срив в Уестминстър. Съгласно думите й,  най-големият стимул за депутатите от Консервативната партия  да подкрепят споразумението е заплахата да се проведат европейски избори поради невъзможност да се завърши процеса по „развода“ между Брюксел и Лондон.  \r\nНо според Макрон няма достатъчно гаранции, че британското правителство ще действа като отговорна държава-членка през следващите шест меседа. Източници разкрива, че Париж се е опитал да принудил европейските столици да се съгласят на по-кратък срок за отлагане на Брекзит.  \r\nФренският президент също така е настоял за преработването на заключителното комюнике след срещата на върха на ЕС. Настояванията му да били да бъде вписано, че Обединеното кралство - по време на извънредният период като държава-членка - ще трябва да се „въздържа от всякакви мерки, които биха могли да застрашат постигането на целите на Съюза, по-специално при участие в процесите на вземане на решения на ЕС“, според информация, с която разполага британският вестник. В документа ЕС-27 подчертава правото си да провежда срещи без Обединеното кралство по ключови въпроси.  \r\nРазличията между Париж и Берлин станаха очевидни по-рано през деня, когато Меркел заяви пред Бундестага, че Лондон вероятно ще получи по-дълга отсрочка, отколкото е поискала. На свой ред при пристигането си в Брюксел Макрон заяви пред репортери, че „нищо не е било решено“, отхвърляйки твърденията за дълга отсрочка за Брекзит като слухове. Макрон настоя за яснота от страна на Мей за това, което Великобритания иска, предупреждавайки, че „нищо не трябва да компрометира европейския проект\". Тереза Герова", "date": "2019.04.11", "title": "The Guardian: Тереза Мей се съгласи на октомврийски Брекзит на фона на френско-германското разделение"}
{"url": "http://www.focus-news.net/news/2019/04/11/2645168/reuters-liderite-na-es-dadoha-otsrochka-za-brekzit-do-kraya-na-oktomvri.html", "text": "Лидерите на страните-членки на Европейския съюз, които се събраха на извънредна среща на върха в Брюксел, се съгласиха да дадат на Великобритания отсрочка за излизането й от структурите на Общността до края на месец октомври тази година, предава  Reuters , като се позовава на източници от дипломатическите кръгове. \r\nПредставителите на 27-те страни съгласуваха съвместната си позиция в рамките на дискусиите. Очаква се председателят на Европейския съвет Доналд Туск да представи предложението на британския премиер Тереза Мей за нейното одобрение. Тереза Герова", "date": "2019.04.11", "title": "Reuters: Лидерите на ЕС дадоха отсрочка за Брекзит до края на октомври"}
{"url": "http://www.focus-news.net/news/2019/04/11/2645169/parlamentat-prie-ostavkata-na-deputata-delyan-dobrev-kato-naroden-predstavitel-obzor.html", "text": "Парламентът прие оставката на Делян Добрев като народен представител. \"За\" оставката на Добрев гласуваха 96 народни представители, \"против\" - 7 и \"въздържали се\" - 3-ма, с което тя бе приета. Във вторник стана ясно, че Делян Добрев е взел това решение след разговор с председателя на ГЕРБ и министър-председател на България Бойко Борисов. Добрев бе избран за народен представител от 29-ти МИР Хасково на парламентарните избори през 2017 г. Досега той бе председател на Комисията по енергетика към Народното събрание. В свое телевизионно участие Делян Добрев посочи, че си тръгва, защото се е уморил да защитава името си от всякакви спекулации. „Сега вече съм доубит в политическия смисъл на думата. Това, което се случва в политиката, тия постоянни нападки и клевети, които петнят политиците от едната и от другата страна, най-вече от нашата страна, защото се случва на ГЕРБ, са изключително неприятни. Не мога да приема за нормално да ме плюят”, коментира Добрев. \r\nВ рамките на дебата по неговата оставка имаше само едно изказване. Депутатът от ГЕРБ и бивш конституционен съдия Георги Марковкоментира, че няма да гласува за оставката на Делян Добрев, защото Конституцията го задължава да гласува по съвест. По думите му Делян Добрев е честно момче. \r\nВ кулоарите на Народното събрание, а и в партийните централи темата бе една от най-обсъжданите.  \r\nНародният представител от ГЕРБ Тома Биков предположи, че на Делян Добрев му е дошла в повече цялата помия, която се е изляла върху него. Биков определи поведението му като достойно. „Това е стандарт, който виждате, че се спазва от всички. При съмнение, при сянка на съмнение, се подават оставки. Това е стандарт, който е в ГЕРБ. В останалите политически сили, те да си направят техния стандарт“, каза той.  \r\nЛидерът на НФСБ Валери Симеонов посочи, че той и депутатите от партията му са гласували „против“ оставката на Делян Добрев, защото дори в политиката трябва да има здрав разум. Според него сме свидетели на „отвратителен“ процес, който по думите му трябва да бъде прекратен. Той прогнозира, че в следващия парламент никой не трябва да има апартамента, а не дай Боже и фирма. Според него, когато масово принуждаваш членове от ръководството на партията си за оставки, неизбежно изниква въпросът и за твоята. \r\nЛидерът на „Атака“ и председател на ПГ на „Обединени патриоти“ заяви, че парламентът не се „оголва“ с оставките в ГЕРБ. Според него има достатъчно подготвени кадри. Според него не трябва да се възбужда патос и нервност по този въпрос. „Оставките са нещо нормално и естествено. Преценил е човекът – подал е оставката си. Това е лична воля на всеки, който го прави. Не виждам защо трябва да правим драма от това и да обявяваме края на света“, посочи той. По думите му всички тези истории може би ще доведат до поука и за сегашните политици, и за тези, които влизат в Народното събрание, да имат едно наум, че с имоти и с отстъпки всичко трябва да е точно и да няма подобни случаи занапред. \r\nСпоред „Воля“ по-скоро става въпрос за махленщини. \r\nВ централата си от БСП също направиха коментар на оставките от последните дни и на тази на Делян Добрев. Заместник-председателят на партията Кирил Добрев определи това като „втори успешен опит на Делян Добрев“ и го поздрави за решителната постъпка. „Надявам се да няма скъсани ризи и „На кой ни оставяш“, коментира той. Според него оставките в държавата показват, че моделът е един и същ и че се транспонира на различни нива. \r\nМеждувременно Лиляна Радева и Ралица Добрева се заклеха като народни представители от ПГ на ГЕРБ. \r\nЛиляна Радева заема мястото на Данаил Кирилов след като той стана министър на правосъдието. Радева е избрана в 23-ти МИР – София. Радева ще бъде депутат, докато Данаил Кирилов изпълнява функциите министър на правосъдието. С решение от 7 април 2019 г. ЦИК обявява Ралица Добрева за народен представител от 15-ти МИР – Плевен. Повторното й обявяване се налага, тъй като по-рано тя бе обявена за депутат за времето, в което Цецка Цачева изпълнява функциите министъра на правосъдието. След като Цачева подава оставка като министър, тя е изпратила писмо до ЦИК, с което се отказва от мястото си в парламента и сега се наложи Добрева отново да положи клетва. \r\nДеница КИТАНОВА", "date": "2019.04.11", "title": "Парламентът прие оставката на депутата Делян Добрев като народен представител (ОБЗОР)"}
{"url": "http://www.focus-news.net/news/2019/04/11/2645181/obedineni-patrioti-prizovaha-za-speshni-konsultatsii-s-gerb-za-deklaratsiya-sreshtu-izkazvaneto-na-chavushoglu-obzor.html", "text": "Изказването на външния министър на Турция Мевлют Чавушоглу за Закона за вероизповеданията в края на март все още отеква в българския политически живот. То бе същия ден, в който депутатите приеха Закона за вероизповеданията на второ четене, и предизвика дипломатическо напрежение. Тогава Чавушоглу заяви, че промените в българския закон са били насочени срещу мюсюлманската общност, срещу всички видове основни права и свободи. По думите му затова Турция е била принудена да се намеси, след което България променила закона. От българска страна беше връчен демарш на турската, поискано бе и извинение.  \r\nПо искане на „Обединени патриоти“ в сряда се проведе изслушване на вицепремиера и министър на външните работи Екатерина Захариевав парламента.  \r\nПред депутатите Захариева посочи, че демаршът е най-острата реакция, която може да имаме. Министърът посочи, че изказването на турския външен министър е неприемливо и като такова го е определило Министерство на външните работи. „Министър-председателят г-н Борисов на среща с вицепрезидента на Република Турция направи остър демарш. Още в същия ден по мое нареждане посланикът на Република Турция беше извикан“, допълни още външният министър. По думите й отмяната на посещението у нас на турския й колега е една от най-тежките реакции. Според нея, както страната ни не бива да си позволява намеса във вътрешните работи на друга държава, така и Турската страна не трябва да го прави повече в бъдеще. Тя призова всички да бъдат толкова активни и когато става дума за опит за намеса във вътрешните ни работи и от други държави. Министър Захариева обясни, че натиск върху Външно министерство от Турция не е имало. Тя посочи, че не може да отговаря от името на политическите партии.  \r\nВ отношение към изслушването лидерът на НФСБ Валери Симеонов предложи Народното събрание да излезе с декларация, осъждаща поредната нагла намеса на Турция във вътрешните работи на суверенна България. Той призова ръководството на „Обединени патриоти“ и ГЕРБ да проведат спешни консултации до края на седмицата и да излязат и предложат общ текст на декларацията. Според него актът на Чавушоглу е нагъл опит за дискредитация на парламентаризма в България и на подобни действия трябва да се реагира категорично. \r\nПредседателят на Външна комисия и депутат от ГЕРБ Джема Грозданова обясни, че правителството е реагирало адекватно на създалата се ситуация с изказването на Чавушоглу. „Получихме категоричен отговор. Освен категоричния отговор смятам, че бяха предприети и категорични действия. Все пак искам да поздравя „Обединени патриоти“, че тази тема трябваше да бъде повдигната. По тази тема трябва да се пита и да се получават отговори. Въпреки това смятам, че по тази тема трудно се говори публично. Ако беше предизвикано заседание на Комисията по външна политика, щяхте да получите много повече детайли по темата. За мен не бива да има дори и съмнение за намеса във вътрешните работи. Ако такава е имало опит да бъде направено, е категорично недопустимо“, посочи Грозданова. \r\nДеница КИТАНОВА", "date": "2019.04.11", "title": "„Обединени патриоти“ призоваха за спешни консултации с ГЕРБ за декларация срещу изказването на Чавушоглу (ОБЗОР)"}
{"url": "http://www.focus-news.net/news/2019/04/11/2645183/afp-zapochnaha-obshtite-izbori-v-indiya.html", "text": "В Индия започнаха общи избори, на които настоящият министър-председател Нарендра Моди ще се бори за втори мандат, предава  AFP . \r\nГласуването ще продължи шест седмици – до 19 май, като избирателните секции в североизточната част на страната станаха първите, които бяха отворени, пояснява редакцията. Гласуването ще се проведе в рамките на седем отделни етапа. Право на глас в страната имат близо 900 милиона избиратели. Тереза Герова", "date": "2019.04.11", "title": "AFP: Започнаха общите избори в Индия"}
{"url": "http://www.focus-news.net/news/2019/04/11/2645179/the-daily-express-britanskiyat-vanshen-ministar-predupredi-za-katastrofalni-posleditsi-v-sluchay-na-novi-izbori-bez-finaliziran-brekzit.html", "text": "Министърът на външните работи на Обединеното кралство Джереми Хънт предупреди, че в случай на нови избори преди финализирането на споразумението за Брекзит Консервативната партия ще бъде изправена пред „катастрофални последици“, отбелязва евроскептичният британски вестник  The Daily Express . \r\n„Би било катастрофално за нас отново да се изправим хората на общите избори, ако не сме завършили Брекзит“, увери Хърн в интервю за местна медии, дадено на фона на новините от Брюксел за постигане на съгласие за удължаване на британското членство в Общността за срок от още шест месеца. „Брекзит беше централно обещание на последните избори\", припомни първият дипломат на Лондон.  \r\nМей даде обещание да се оттегли от премиерския пост, в случай на одобрение на споразумението, което правителството й постигна в преговорите с Брюксел за излизане на страната от ЕС. Още преди края на срещата в Брюксел, източници на изданието разкриха, че целта на Мей е да получи отсрочка за Брекзит за по-дълъг период от 30 юни. Представител на Консервативната партия обясни: „Тя разбира, че Консервативната партия има усещането, че за втората фаза на преговорите е необходимо ново лидерство“.  \r\nИ докато Мей е в Брюксел, в Лондон бившият лидер на ториъе Иън Дънкан Смит предупреди, че тя ще бъде принудена да напусне поста си, ако получи по-дълъг срок за Брекзит. „Съжалявам, че ще трябва да кажа това, но ако приемем отлагане на Брекзит за година или дори девет месеца, ще получим размазано яйце по лицето си“, увери Иън Дънкан Смит. Тереза Герова", "date": "2019.04.11", "title": "The Daily Express: Британският външен министър предупреди за „катастрофални последици“, в случай на нови избори без финализиран Брекзит"}
{"url": "http://www.focus-news.net/news/2019/04/11/2645187/zhan-klod-yunker-predupredi-velikobritaniya-napuska-es-na-31-oktomvri-tochno-v-polunosht.html", "text": "След извънредната среща на върха на лидерите на Европейския съюз в Брюксел, на която бе съгласувано отлагане на Брекзит за срок от още шест месеца, председателят на Европейската комисия Жан-Клод Юнкер предупреди, че Обединеното кралство ще напусне Общността на 31 октомври 2019 г. „точно в полунощ“, предава  РИА Новости . \r\n„Договорихме се за отлагане на Брекзит до 31 октомври. Трябва да приключа мандата си до 1 ноември, затова много се надявам, че на 31 октомври няма да стоим до сутринта, в противен случай ще ми се наложи да напусна срещата точно в полунощ“, заяви Юнкер на пресконференция, свикана в малките часове на деня по повод резултатите от преговорите в Брюксел.  Тереза Герова", "date": "2019.04.11", "title": "Жан-Клод Юнкер предупреди: Великобритания напуска ЕС на 31 октомври точно в полунощ"}
{"url": "http://www.focus-news.net/news/2019/04/11/2645182/the-independent-britanskite-deputati-obviniha-tereza-mey-v-spirane-na-protsesa-za-izlizane-na-velikobritaniya-ot-es.html", "text": "Министър-председателят на Обединеното кралство Тереза Мей ще разгневи критиците си в редиците на собствената си Консервативна партия, след като стана ясно, че се готви да остане на премиерския пост до зимата, оставайки начело на страната в периода на дългото забавяне на процеса по излизане на страната от структурите на Общността, коментират в редакцията на британския вестник  The Independent . \r\nМиналата седмица Мей обеща пред депутатите в Лондон, ще подаде оставка от поста, след като преговорите за Брекзит приключат – при това в рамките на максималния определен срок от нея – 30 юни. Но след извънредната среща на върха в Брюксел, на която бе договорено отлагане на Брекзит с шест месеца, източник от КП поясни, че оставката на Мей е свързано с приемането на споразумението за „развод“ между Брюксел и Лондон, а не с конкретна дата. Това даде повод на депутатите да обвинят Мей в спиране на процеса за излизане на Великобритания от ЕС. \r\nГоворейки на пресконференция след приключването на преговорите, Мей отново обвини собствените си депутати за забавянето, като заяви пред репортери: „През последните три месеца гласувах три пъти за напускане на Европейския съюз“.  \r\nПротивниците на Мей в Лондон вече се готвят за битка. Бившият лидер на торите Иън Дънкан Смит предупреди, че премиерът трябва да напусне поста си, ако се върне в страната с ново отлагане на Брекзит.  \r\nНо Мей има и съюзници. Министърът на правосъдието Дейвид Гаук заяви, че не е нужно да се бърза с промяна на лидера на кабинета в Лондон и че „това може би е последното нещо, от което се нуждаем“. Тереза Герова", "date": "2019.04.11", "title": "The Independent: Британските депутати обвиниха Тереза Мей в спиране на процеса за излизане на Великобритания от ЕС"}
{"url": "http://www.focus-news.net/news/2019/04/11/2645167/afp-za-maduro-vitseprezidentat-na-sasht-e-glupak.html", "text": "Държавният глава на Венецуела Николас Мадуро подчерта, че вицепрезидентът на САЩ Майк Пенс се е направил на „глупак“, като е призовал ООН да признае Хуан Гуйдо за законен лидер на латиноамериканската страна, предава  AFP . \r\n\"Не мога да разбера неговата арогантност и самочувствие, неговият расов супермачизъм\", подчерта Мадуро в изявление по телевизията, коментирайки обръщението на Пенс пред Съвета за сигурност на ООН.  Тереза Герова", "date": "2019.04.11", "title": "AFP: За Мадуро вицепрезидентът на САЩ е \"глупак\""}
{"url": "http://www.focus-news.net/news/2019/04/11/2645189/b92-sarbiya-prez-sarbiya-mozhe-da-otvori-novi-glavi-ot-pregovorite-za-chlenstvo-v-es.html", "text": "През юни Сърбия може да отвори нови отвори нови глави от преговорите за членство в Европейския съюз, предава белградската електронна медия  B92 . \r\nРумъния, която е ротационен председател на Съвета на ЕС, предвижда датата 18 юни като възможна за организирането на междуправителствена конференция. Към настоящия момент за реалистично се приема отварянето на две нови глави от преговорите с Общността.  \r\nПонастоящем западната ни съседка е отворила пет преговорни глави (2, 4, 9, 21 и 11). Очаква се Глава 14, посветена на транспорта, да влезе в процедура. При взимането на решение за това колко глави ще бъдат отворени, членовете на ЕС отново ще се съсредоточат върху състоянието на правовата държава в Сърбия, съответно глави 23 и 24. \r\nМайските избори за Европейски парламент ще отложат в краткосрочен план доклада на Европейската комисия за напредъка на страните в интеграцията в ЕС. За разлика от предходната година, когато докладите и стратегията за разширяването бяха публикувани през април, тяхното представяне сега се очаква след изборите за ЕП, т.е. не преди 29 май. \r\nНа този етап не е ясно дали държавите-членки на ЕС ще имат достатъчно време да вземат решения до средата на юни за нови стъпки в процеса на присъединяване на страните от Западните Балкани след публикуването на доклада на ЕК. Тереза Герова", "date": "2019.04.11", "title": "B92 (Сърбия): През Сърбия може да отвори нови глави от преговорите за членство в ЕС"}
{"url": "http://www.focus-news.net/news/2019/04/11/2645190/pregled-na-mezhdunarodnite-novini-do-6-chasa-agentsiya-fokus.html", "text": "Великобритания ще остане държава-член на Европейския съюз до 31 октомври тази година, с възможност да напусне структурите на Общността по-рано, ако премиерът Тереза Мей успее да осигури подкрепата на Камарата на общините за споразумението за Брекзит. Развитието идва на фона на разделение в позициите на Франция и Германия по въпроса за бъдещето на Обединеното кралство, коментират в редакцията на британския национален ежедневник  The Guardian . \r\nМаратонският шестчасов дебат между лидерите на ЕС завърши с предложението към министър-председателя на Обединеното кралство за по-дълга отсрочка за Брекзит, отколкото тя искаше, но това отваря и нови опасения за ситуацията, в която през есента отново ще се стигне до задънена улица за Брекзит без споразумение, пише  The Guardian .  \r\nЕС ще проведе и символична юнска среща на високо равнище, за да преразгледа поведението на Обединеното кралство като държава-членки след открита намеса на френския президент Еманюел Макрон относно необходимостта да се избегне „измама“ на Великобритания, която да подкопае европейския проект. \r\nМакрон се опита да запази натиска върху Великобритания да действа в съответствие със „задължението за искрено сътрудничество“ по време на допълнителния период на членство, аргументирайки позицията си със заплахите, че Обединеното кралство може да се опита да разруши ЕС отвътре. \r\nКрайният срок през октомври дава възможност на ЕС да сложи край на Брекзит преди приключването на мандата на Жан-Клод Юнкер като председател на Европейската комисия през ноември. Това означава също, че през месец май ще трябва да бъдат избрани представители на страната за ЕК, стига парламентът в Лондон да не е приел сделката до датата на гласуването. Вероятно ще остане възможността британското правителство да удължи членството и до 31 март 2020 г., ако е необходимо, разкриха източници от ЕС. \r\nКомпромисната есенна дата беше предложена, след като френско-германският двигател на ЕС се раздели в позициите си по въпроса как да се справи с политическата криза във Великобритания.  \r\nКанцлерът на ФРГ Ангела Меркел влезе в сблъсък с Макрон, като подчерта, че на Мей и на правителството в Лондон може да се гласува доверие. Тя бе категорична, че не трябва да се рискува сценарий без сделка, като се предлага само кратко отлагане на Брекзит, т.е. до 30 юни тази година. Именно това бе искането на британския премиер, припомня изданието.  \r\nМеркел заяви, че краткото отлагане не крие никакви перспективи за срив в Уестминстър. Съгласно думите й,  най-големият стимул за депутатите от Консервативната партия  да подкрепят споразумението е заплахата да се проведат европейски избори поради невъзможност да се завърши процеса по „развода“ между Брюксел и Лондон.  \r\nНо според Макрон няма достатъчно гаранции, че британското правителство ще действа като отговорна държава-членка през следващите шест меседа. Източници разкрива, че Париж се е опитал да принудил европейските столици да се съгласят на по-кратък срок за отлагане на Брекзит.  \r\nФренският президент също така е настоял за преработването на заключителното комюнике след срещата на върха на ЕС. Настояванията му да били да бъде вписано, че Обединеното кралство - по време на извънредният период като държава-членка - ще трябва да се „въздържа от всякакви мерки, които биха могли да застрашат постигането на целите на Съюза, по-специално при участие в процесите на вземане на решения на ЕС“, според информация, с която разполага британският вестник. В документа ЕС-27 подчертава правото си да провежда срещи без Обединеното кралство по ключови въпроси.  \r\nРазличията между Париж и Берлин станаха очевидни по-рано през деня, когато Меркел заяви пред Бундестага, че Лондон вероятно ще получи по-дълга отсрочка, отколкото е поискала. На свой ред при пристигането си в Брюксел Макрон заяви пред репортери, че „нищо не е било решено“, отхвърляйки твърденията за дълга отсрочка за Брекзит като слухове. Макрон настоя за яснота от страна на Мей за това, което Великобритания иска, предупреждавайки, че „нищо не трябва да компрометира европейския проект\". \r\n***  През юни Сърбия може да отвори нови отвори нови глави от преговорите за членство в Европейския съюз, предава белградската електронна медия  B92 . \r\nРумъния, която е ротационен председател на Съвета на ЕС, предвижда датата 18 юни като възможна за организирането на междуправителствена конференция. Към настоящия момент за реалистично се приема отварянето на две нови глави от преговорите с Общността.  \r\nПонастоящем западната ни съседка е отворила пет преговорни глави (2, 4, 9, 21 и 11). Очаква се Глава 14, посветена на транспорта, да влезе в процедура. При взимането на решение за това колко глави ще бъдат отворени, членовете на ЕС отново ще се съсредоточат върху състоянието на правовата държава в Сърбия, съответно глави 23 и 24. \r\nМайските избори за Европейски парламент ще отложат в краткосрочен план доклада на Европейската комисия за напредъка на страните в интеграцията в ЕС. За разлика от предходната година, когато докладите и стратегията за разширяването бяха публикувани през април, тяхното представяне сега се очаква след изборите за ЕП, т.е. не преди 29 май. \r\nНа този етап не е ясно дали държавите-членки на ЕС ще имат достатъчно време да вземат решения до средата на юни за нови стъпки в процеса на присъединяване на страните от Западните Балкани след публикуването на доклада на ЕК. \r\n***  Лидерът на Пхенян призова за предотвратяване на плановете на „враждебните сили“, прилагащи санкции с цел „задушаване“ на Северна Корея, предава южнокорейската информационна агенция  Yonhap , като уточнява, че съответното той е заявил в рамките на пленарна сесията на ЦК на Трудовата партия на Корея. \r\n„Необходимо е да се нанесе съкрушителен удар срещу враждебните сили, които са в заблуда, че санкциите ще ни накарат да се предадем\", цитира агенцията Ким Чен-ун. Съгласно думите му, подобни действия „само потвърждават правилността на правителствената политика за разчитане на собствените ни сили\", според която националната икономика трябва да бъде самодостатъчна и да разчита на собствените си технологии и ресурси. \r\nПредседателят на Държавния съвет на КНДР подчерта, че „самодостатъчната национална икономика е основата за развитието на социализма и ще определи бъдещето на революцията\". \r\n***  Министърът на отбраната на Гърция Евангелос Апостолакис приветства представянето в Сената на САЩ на законодателство за преструктуриране на стратегията на страната за Източното Средиземноморие, описвайки го като „стъпка в правилната посока\", съобщава електронното издание на атинския ежедневник  Kathimerini . \r\nЗаконът за партньорство за сигурност и енергетика в Източното Средиземноморие от 2019 г., представен от сенаторите Боб Менендес и Марко Рубио, ще позволи на САЩ изцяло да подкрепят тристранното сътрудничество на Израел, Гърция и Кипър чрез инициативи в областта на енергетиката и отбраната - включително чрез премахване на оръжейното ембарго на Кипър. \r\n„Това е стъпка в правилната посока. Мисля, че тя подчертава ролята на Гърция като много сериозен играч в региона на Източното Средиземноморие“, подчерта Апостолакис пред журналисти по време на презентация за военно изложение за отбрана, което ще се проведе в Атина през 2020 година. \r\n„Мисля, че това е първият път, в който Сенатът на САЩ показва такъв интерес дори по отношение на нарушенията на въздушното пространство, които се извършват в цялото Егейско море и Кипър от страна на Турция\", допълни гръцкият министър на отбраната, отбелязвайки, че това е резултат от стратегическия диалог, който южната ни съседка води със САЩ. \r\nАпостолакис заяви, че проектозаконът показва, че усилията на Гърция за поддържане на мира и сигурността в по-широкия регион са марката на страната като надежден играч в отбраната. \r\n***  Твърденията на Либийската национална армия (ЛНА) за свален самолет на ВВС на международно признатото правителство на Либия не отговаря на действителността. Това заяви официален представител на Триполи за телевизия  Al Jazeera .  \r\nПо-рано либийската национална армия (ЛНА) на маршал Халифа Хафтар съобщи, че е свалила самолет на ВВС на международно признатото правителство на северноафриканската страна. Съответното обяви говорителят на ЛНА – бригаден генерал Ахмед ал-Мисмари в ефира на телевизионния канал Al Hadath. \r\n***  Кампанията за президентските избори в Македония продължава – в сряда вечер кандидатът на управляващия СДСМ Стево Пендаровски участва в митинги в Тетово и Йегуновце, а на ВМРО-ДПМНЕ Гордана Силяновска Давкова – в Бутел и Карпош, предава скопската телевизия  „Канал 5“  . \r\n„Със срещи с граждани, трибуни и с митинги кандидатите за президентския пост завършиха 10-тия ден от предизборната кампания с представяне на техните програми и концепции“, подчертава медията. \r\nВ речите си в Бутел и Карпош кандидатът на опозицията отбеляза, че с победата си ще покаже как трябва да се водят евроатлантическите процеси и интеграция, добавяйки, че СДСМ и премира Зоран Заев използват ЕС и НАТО като алиби за тяхното съществуване. \r\n***", "date": "2019.04.11", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/11/2645176/donald-tusk-premierat-na-obedinenoto-kralstvo-prie-predlozhenieto-na-es-za-otlagane-na-brekzit-do-31-oktomvri.html", "text": "Министър-председателят на Обединеното кралство Тереза Мей е приела предложението на Европейския съюз за отлагане на Брекзит до 31 октомври тази година. Това обяви председателят на Европейския съвет Доналд Туск в социалната мрежа „Туитър“ след края на извънредната среща на върха в Брюксел, предава  AFP . \r\n„ЕС-27 и Великобритания се съгласиха за гъвкаво удължаване на Брекзит до 31 октомври. Това означава допълнителни шест месеца за Великобритания да намери възможно най-доброто решение“, съобщи Туск.  Тереза Герова", "date": "2019.04.11", "title": "Доналд Туск: Премиерът на Обединеното кралство прие предложението на ЕС за отлагане на Брекзит до 31 октомври"}
{"url": "http://www.focus-news.net/news/2019/04/11/2645188/950-lv-shte-stane-nachalnata-zaplata-na-spetsialistite-po-zdravni-grizhi-obzor.html", "text": "По време на редовното си заседание в сряда правителството гласува допълнителни около 50 млн. лв. по бюджета на Министерството на здравеопазването за повишаване на заплатите специалистите по здравни грижи. Така началната заплата, предвидена по Колективен трудов договор, на медицинските сестри, акушерките и др., ще стане 950 лв. Премиерът Бойко Борисов посочи, че увеличаването идва на фона на това, че всички сфери на българската икономика се развиват добре. Той подчерта, че е заръчал на здравния министър Кирил Ананиев контролът по разходването на средствата да бъде засилен. \"Да не стане така, както имаше сигнали – в някакви болници директорите да ги дадат за ДМС-та ида не стигнат до сестрите. Така че затова го правя публично“, заяви Борисов. По думите му отпуснатите допълнителни средства ще спомогнат за запазване на работните места особено в далечните и труднодостъпните райони. \r\nОт своя страна, министър Кирил Ананиев обясни, че направеният от министерството анализ на всички лечебни заведения показва диспропорции и отклонения в механизмите за начините на формиране и разпределение на разходите по икономически елементи – в това число и разходите за персонал. „Основна причина за нуждата от допълнителните средства са демографските проблеми, които съществуват в нашата страна, и нееднаквото разпределение на населението. Така ще се създадат предпоставки да бъде оценен по достойнство трудът на медицинския персонал\", обясни здравният министър. Той посочи, че министерството си е поставило за цел да подобри условията в болниците и квалификацията на медицинските специалисти. По думите му до 15 май ще бъде готова методиката за разпределение на средствата. \r\nПо-късно за БНР представители на медицинските сестри обявиха, че не са съгласни с предложените от МС заплати и протестите им ще продължават. \r\nЦветилена СИМЕОНОВА", "date": "2019.04.11", "title": "950 лв. ще стане началната заплата на специалистите по здравни грижи (ОБЗОР)"}
{"url": "http://www.focus-news.net/news/2019/04/11/2645191/the-washington-post-darzhavniyat-sekretar-na-sasht-zapochva-obikolka-v-latinska-amerika.html", "text": "Държавният секретар на САЩ Майк Помпео започва обиколка Латинска Америка, за да отправи призива на администрацията на президента Доналд Тръмп за политически преход във Венецуела, съобщава водещото американско издание  The Washington Post . \r\nОчаква се първият дипломат на Вашингтон да посети Кукута – колумбийски град, разположен в близост до границата на Венецуела, и първа спирка на хиляди, бягащи от кризисната страна. \r\nВ рамките на обиколката Помпео ще затвърди двустранните връзки със съюзниците в региона. Преди да посети Кукута, Коломбия, града на границата на Венецуела, който е първата дестинация за хиляди, които бягат от страната. Помпео ще направи спирки и в Сантяго, Чили; Асунсион, Парагвай; и Лима, и Перу.  Тереза Герова", "date": "2019.04.11", "title": "The Washington Post: Държавният секретар на САЩ започва обиколка в Латинска Америка"}
{"url": "http://www.focus-news.net/news/2019/04/11/2645171/the-times-izvanrednata-sreshta-na-varha-v-bryuksel-tereza-mey-uspokoi-es-che-shte-ostane-na-premierskiya-post-do-glasuvane-na-sporazumenieto-za-brekzit.html", "text": "Министър-председателят на Обединеното кралство Тереза Мей планира да остане на поста си до момента, в който парламентът в Лондон гласува споразумението за излизане на страната от структурите на Общността, съобщава британският национален ежедневник  The Times , като се позовава на източници от правителството. \r\nАнгажиментът й ще успокои лидерите на страните от Европейския съюз. Мнозина от тях опасяват, че Мей може да бъде заменена на поста от привърженик на твърдата линия за Брекзит, който да се опита да използва отсрочката до края на октомври, за да направи опит за предоговаряне на постигнатото между Лондон и Брюксел споразумение, подчертават от редакцията. \r\nМей участва в критична среща на върха на лидерите на ЕС в Брюксел, в рамките на която увери, че все още е ангажирана с преговорите с лейбъристите.  \r\nЛидерите на страните-членки на ЕС се съгласиха да дадат на Великобритания отсрочка за излизането й от структурите на Общността до края на месец октомври тази година. Те съгласуваха съвместната си позиция в рамките на дискусиите в Брюксел, на които Мей не присъства.  Тереза Герова", "date": "2019.04.11", "title": "The Times: Извънредната среща на върха в Брюксел: Тереза Мей успокои ЕС, че ще остане на премиерския пост до гласуване на споразумението за Брекзит"}
{"url": "http://www.focus-news.net/news/2019/04/11/2645192/sport-ayaks-i-yuventus-zavarshiha-naravno-11.html", "text": "Аякс и Ювентус завършиха наравно 1:1. Кристиано Роналдо откри резултата в 45-ата минута, а Давид Нерес изравни веднага след почивката. \r\nЕдинственият останал отбор в Шампионска лига, преминал през квалификациите, е Аякс. Холандците стигнаха до четвъртфиналите, като детронираха Реал Мадрид след три годишната му хегемония. Това стана с 4:1 насред \"Сантяго Бернабеу\". \r\nЮвентус за първи път в своята история заличиха пасив от 0:2 и след 3:0 над Атлетико Мадрид в Торино, също са сред осемте най-добри отбора в турнира на богатите. \r\nВенцислав ДРАГОМАНОВ", "date": "2019.04.11", "title": "Спорт: Аякс и Ювентус завършиха наравно 1:1"}
{"url": "http://www.focus-news.net/news/2019/04/11/2645194/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most.html", "text": "Интензивен е трафикът за товарни автомобили на изход на ГКПП „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.04.11", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“"}
{"url": "http://www.focus-news.net/news/2019/04/11/2645195/euractive-v-dubrovnik-shte-se-provede-sreshta-na-formata-161.html", "text": "В хърватския град Дубровник ще се проведе среща на формата „16+1“, предава  Euractive , като пояснява, че форумът започва в петък. В него освен Китай и страните от Централна и Югоизточна Европа ще участват също и държави от Западните Балкани. Представителите им ще обсъждат инвестициите в региона, които – според редакцията – ще открият нов фронт в борбата за влияние в периферията на ЕС.  В последните шест години Китай е новия играч в района, който се конкурира по инвестиции с ЕС. \r\nНа срещата ще се обсъждат проектите за пристанища, магистрали, заводи, финанси и заеми за страните от региона.", "date": "2019.04.11", "title": "Euractive: В Дубровник ще се проведе среща на формата „16+1“"}
{"url": "http://www.focus-news.net/news/2019/04/11/2645196/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nПрез нощта валежи ще има на малко места – главно в крайните югозападни и североизточни райони. Над останалата част от страната ще има и временни разкъсвания на облачността, но в края на нощта в много райони видимостта ще бъде намалена. Ще бъде тихо с минимални температури между 5° и 10°. На 11.04.2019 г. въздушната маса ще се задържи неустойчива, облачността - предимно значителна, около и след обяд - купесто-дъждовна. На много места ще има краткотрайни валежи, в отделни райони в Източна България, придружени и с гръмотевична дейност. Преобладаващите максимални температури ще са между 13° и 18°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.; \r\nВъвежда се реверсивно движение в лявото платно посока София от км 33+960 до км 40+310. Движението в дясното платно посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 като се обособяват две ленти в посока София и една лента в посока Варна. Срок до 12:00 часа на 11.04.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. “Повеляново” – п.в. “Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе-Варна. Ограничено е качването в посока София от п.в. Слънчево и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка с.Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nДвижението в участъка Монтана – с. Сумер от км 110+307 до км 123+909 се осъществява в една лента поради изсичане на храсти. Срок до 12.04.2019 г. \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно ограничаване на движението. Срок до 15.04.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 12.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението по път І-7 Силистра – Шумен от км 0+000 до км 56+120 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание поради подмяна на ограничителни системи, една от лентите за движение е стеснена. Ограничението е сигнализирано с пътни знаци. Срок до 23.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 Монтана--с. Долно Церовене от км 102+000 до км 114+642 се осъществява в една лента и с повишено внимание поради изсичане на храсти. Срок до 12.04.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-162: Движението по път ІІІ-162 с. Миланово – с. Горна Бела речка от км 11+900 до км 18+768 се осъществява в една лента и с повишено внимание, поради изсичане на храсти. Срок до 12.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС:  \r\nПът III-2302: Движението по път ІІІ-2302 Сеново – Просторно – път ІI-49 е ограничено в участъка от кръстовището с общински път RAZ 2112 до кръстовището с път II-49 Разград – Кубрат от км 39+760 до км 41+600 поради на ремонт на ж.п. прелез до с. Просторно на км 41+359 по железопътен път в междугарието Просторно – Разград. Движението на затворения участък се регулира с временна сигнализация, и от сигналисти. Срок от 08:30 часа до 11:30 часа на 11.04.2019 г.,  \r\nОбходен маршрут: при км 39+760 кръстовище с общински път RAZ 2112 - през село Просторно – кръстовище на път ІІ-49 „Разград – Кубрат“ с път III-4902 „ІІ-49 – Побит Камък – Завет“ при км 50+220. \r\nРемонтни дейности:  \r\nПът III-204: Движение по път III-204 Разград – Попово в участъка от км 5+036 до км 16+332 се осъществява с повишено внимание поради извършване на частични ремонтни дейности на асфалтовата настилка. Движението се регулира с временна сигнализация и от сигналисти. Срок до 12.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира чрез пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.11", "title": "Актуална пътна обстановка"}
{"url": "http://www.focus-news.net/news/2019/04/11/2645198/predstoyashti-mezhdunarodni-sabitiya-za-11-april-agentsiya-fokus.html", "text": "***  Парламентарни избори. \r\n***  Приемане на закон, ограничаваш продажбата на оръжия. \r\n***  Сесия на Върховното народно събрание. Възможна е реч на Ким Чен-ун. \r\n***  Разговори между Доналд Тръмп и южнокорейския президент Мун Джей-ин. \r\n***  Пресконференции на Световната банка и МВФ преди пролетната среща. \r\n***  Начало на южно-американската обиколка на държавния секретар на САЩ Майкъл Помпео.", "date": "2019.04.11", "title": "Предстоящи международни събития за 11 април (Агенция \"Фокус\")"}
{"url": "http://www.focus-news.net/news/2019/04/11/2645197/predstoyashti-sabitiya-v-stranata-za-11-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 9.00 часа в Мултимедийния център на БТА ще се проведе Международна конференция „15 години България в НАТО. Алиансът на 70 г. и неговото бъдеще“. Участници в конференцията ще бъдат вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997г. - 2002г.) Петър Стоянов, президентът на Атлантическия клуб и външен министър на България (2001г. - 2005 г.) Соломон Паси и др. \r\n*** \r\nОт 09.30 часа Конферентната зала на Ректората ще се проведе първата пленарна сесия на Международната конференция по публична администрация на тема „30 години реформи на публичното управление в Централна и Източна Европа: следващият хоризонт\". \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.  \r\n*** \r\nОт 09.45 часа в МОСВ (бул. „Мария Луиза“ 22, зала „Министър“, етаж 2) министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество в областта на опазването на околната среда и водите.  \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румен Е., Таня Е. и др., обвинени в образуване и ръководене на организирана престъпна група.  \r\n*** \r\nОт 10.00 часа в Софийски градски съд ще се проведе „Ден на отворените врати\". Група студенти по право от Софийския университет ще дискутират реални съдебни казуси, които биха могли да приключат с медиация.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Димитър М., Ивайло М. и др., обвинени в образуване и ръководене на организирана престъпна група.  \r\n*** \r\nОт 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., обвинени в образуване и ръководене на организирана престъпна група.  \r\n*** \r\nОт 10.00 часа 23-и състав на Специализирания наказателен съд ще заседава по делото срещу Димитър А. и Стоян Ст., обвинени в ръководството на организирана престъпна група.  \r\n*** \r\nОт 10.00 часа на строеви плац на Военна академия ще започне тържественото честване, на което ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“.  \r\n*** \r\nОт 10.30 часа в новия офис на ПП „Воля“ на шестия етаж на ул. „Раковски 134\" ще бъде представена листата на Коалиция „ВОЛЯ-Българските Родолюбци\" за изборите за Европейски парламент. \r\n*** \r\nОт 11.00 часа във вип залата на Софийската опера и балет ще се проведе пресконференция, посветена на премиерата на операта \"Дон жуан\" от Моцарт. \r\n*** \r\nОт 13.30 часа 13-и състав на Специализирания наказателен съд ще заседава по делото срещу Пламен И., Явор Ал., и др., обвинени в образуване и ръководене на организирана престъпна група.  \r\n*** \r\nОт 13.30 часа 6-и състав на Специализирания наказателен съд ще заседава по делото срещу Петко Ст, Иван Й. и др., обвинени в образуване и ръководене на организирана престъпна група.  \r\n*** \r\nОт 13.30 часа в София Хотел Балкан (зала „Средец“) ще се проведе международна публична дискусия „Социалните медии: предимство или вреда за демокрацията?“. Сред участниците в нея ще са Росен Плевнелиев, президент на България (2012-2017) и Огнян Златев, ръководител на Представителството на ЕК в България. \r\n*** \r\nОт 13.30 часа в сградата на МТСП, етаж 5, зала 5, ул. „Триадица“ 2, ще се проведе кръгла маса за правата на децата с аутизъм в България. \r\n*** \r\nОт 14.00 часа 22-и състав на Софийския градски съд ще гледа УПО по молба на Патрик П., осъден за побой над дете.  \r\n*** \r\nОт 14.00 часа в Пресклуба в сградата на Народното събрание (пл. „Княз Александър І“ 1) ще се проведе първият редовен брифинг на Централната избирателна комисия (ЦИК). Ще вземат участие говорителите на комисията Александър Андреев и Таня Цанева.  \r\n*** \r\nВ 15.00 часа кметът на София Йорданка Фандъкова ще подпише споразумение за сътрудничество с Клийнтех България, InnoEnergy.  \r\n*** \r\nОт 17.00 часа в София Тех парк, Лабораторен комплекс, ет.1, зала 3, ще се информационен ден „Графен и графенови наноструктури - новите материали на високите технологии\" по проект PEGASUS (H2020-FET Open).    \r\n*** \r\nОт 17.00 часа в Бюрото на Европейския парламент (ул. „Г. С. Раковски\" 124) ще се проведе дискусия на тема „България и евроатлантическата перспектива пред Западните Балкани – възможности и предизвикателства\".  \r\n*** \r\nОт 17.30 часа в резиденция „Бояна“ съпредседателите на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между България и Северна Македония проф. Ангел Димитров и проф. Драги Георгиев ще дадат брифинг.  \r\n*** \r\nОт 18.00 часа в Мраморното фоайе на Столична библиотека Христо Стоянов ще представи своята най-нова книга. \r\n*** \r\nОт 18.00 часа в Голяма зала на Руския културно-информационен център (РКИЦ) на ул. „Шипка“ 34 в гр. София ще се проведе празнична вечер посветена на 40-ата годишнина от космическия полет на първия български космонавт Георги Иванов. \r\n*** \r\nОт 19.00 часа в обучителния център на Телерик Академия в кв. „Младост“ ще се проведе кариерна вечер с безплатни практически работилници по програмиране. \r\n*** \r\nВ 17.30 часа в Градската библиотека ще бъде отбелязана 90-годишнината от рождението на Йордан Радичков. Ще бъде представена книгата „Сибирски тетрадки” и ще бъде прожектиран документален филм за писателя.  \r\n*** \r\nОт 12.00 часа в „топлата връзка\" между Община Благоевград и зала „22 септември\" зам.-кметът Христина Шопова ще даде пресконференция за предстоящото издание на театралния фестивал „Тара-ра-бумбия”. \r\n*** \r\nОт 17.00 часа в спортна зала „Бойчо Брънзов“ отборите „Черноморец“ и „Шумен“ ще излъчат финалиста в „А“ баскетболна група в трети мач. \r\n*** \r\nОт 19.00 часа в Културния дом на Нефтохимика ще се проведе концерт, посветен на творчеството на Емил Димитров. \r\n*** \r\nОт 9.00 часа в „Естрея Резиденс“ в курорта Св. св. Константин и Елена Варненският свободен университет „Черноризец Храбър“ ще обучи над 100 директори на образователни институции от Варна по темата „STE(А)M – Стратегии, политики, методики и практики“.  \r\n*** \r\nОт 10.00 часа в Учебно-спортния комплекс на ВСУ „Черноризец Храбър“ ще се проведе „Masterclass Work 4.0“. \r\n*** \r\nОт 11.00 часа в зала „Дарзалас” на хотел „Димят” ще се проведе XVI-та Редовна отчетно-изборна Конференция на СРС КТ „Подкрепа\" - Варна.  \r\n*** \r\nОт 14.00 часа в зала 114 на първия етаж в Машинно-технологичния факултет заместник-министърът на образованието д-р Петър Николов ще се срещне с академичния състав и студентите от ТУ - Варна.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” 1 общинският съветник Надя Георгиева ще приема граждани.  \r\n*** \r\nОт 14.00 часа в Инфоцентъра на Общината ще бъде представена информационна и консултантска дейност за ученици.  \r\n*** \r\nОт 17.30 часа в РБ „Петко Р. Славейков“ ще се проведе представяне на „Ръкавица за Студената война“ на Румяна Захариева.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на фотоизложбата „110 години – клуб по пешеходен туризъм”.  \r\n*** \r\nОт 18.00 часа в Изложбени зали „Рафаел Михайлов“ ще се проведе откриване на изложба „Изкуство от пламъка“ - изложба от специалност керамика, стъкло и метал на Национален университет по изкуствата - Букурещ. \r\n*** \r\nОт 18.30 часа в Клуб 7 Владимир Висоцки ще бъде представен през погледа на Анатоли Петров.  \r\n*** \r\nОт 19.00 часа в голяма зала на МДТ ще се проведе Пролетният концерт на Музикално-драматичен театър „Константин Кисимов”. \r\n*** \r\nОт 17.00 часа в Конферентната зала на Общински съвет - Враца ще се проведе обществена консултация във връзка с приемане на Наредба за изменение и допълнение на Наредба за изграждане и възстановяване на елементите на техническата инфраструктура на територията на общината. \r\n*** \r\nОт 17.00 часа в Малка зала на ХГ „Иван Фунев“ ще се състои откриване на съвместна изложба с Художествената галерия в Мездра на художника Любомир Минковски по повод 85 години от неговото рождение. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 10.30 часа кметът на Димитровград Иво Димов ще открие форума „Професионалното образование - предизвикателства и перспективи”. \r\n*** \r\nОт 10.00 часа в Общински младежки център „Захари Стоянов“ ще бъде открита изложба на детски рисунки от общински кръг на Международен конкурс за детска рисунка „С очите си видях  бедата“. \r\n*** \r\nОт 11.00 часа на площад „Свобода“ ще се проведе Панорама на средните училища. \r\n*** \r\nОт 11.00 часа в малката заседателна зала ще се проведе брифинг след среща на извънредния и пълномощен посланик на Чешката република в България Н. Пр. Душан Щраух и кмета на Добрич Йордан Йорданов. \r\n*** \r\nОт 18.30 часа в Концертна зала „Добрич“ ще се проведе юбилеен концерт по повод 55 години Духов оркестър – Добрич и 60 години Стоян Монов – диригент. \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Любовен пилотаж“ от Марк Камолети на Драматичен театър „Йордан Йовков“. \r\n*** \r\nОт 11.00 часа в хотел „Интернационал“, к.к. Златни пясъци за първи път ще се проведе HOST EXPO - работен експозиционен форум, който, непосредствено преди активния летен сезон, представя пълния спектър от продукти и услуги, необходими за функционирането и добрия стандарт на всеки туристически обект. \r\n*** \r\nОт 13.15 часа в хотел „Интернационал” в курорта Златни пясъци ще се състои теглене на жребий за първа група хотелиери в Първото национално състезание „Най-добър млад хотелиер“.  \r\n*** \r\nОт 17.30 часа в Дом на културата „Арсенал\" в Казанлък ще се проведе дискусия на тема „Да спрем 30-годишния преход към дъното\". \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита изложба живопис на Богомил Благоев. \r\n*** \r\nОт 9.30 часа в зала „Панорама“ ще се проведе заседание на Общинския съвет. \r\n*** \r\nОт 12.00 часа в НЧ „Елин Пелин - 1903 г.” с постановката „Разкажи ми приказка” ще гостуват ученици от ОУ „Г. С. Раковски”. \r\n*** \r\nОт 13.00 часа в Конферентната зала на ОК Дворец на културата ще се проведе Национална среща на детските и младежки съвети и парламенти. \r\n*** \r\nОт 18.30 часа в Художествена галерия „Кракра“ ще бъде открита експозиция на възпитаници на Нов български университет. \r\n*** \r\nОт 18.30 часа в театрален салон, ЦПЛР-ОДК - Перник ще се играе постановката „Спътникът на Алтея” – постановка на ДЮТ „Мускетарите”. \r\n*** \r\nОт 11.00 часа в пресклуба на БТА временно отстраненият от поста кмет на Община Червен бряг инж. Данаил Вълов ще даде пресконференция. \r\n*** \r\nОт 16.40 часа в хотел „Балкан“ ще се проведе сесия „Пациенти и лекари“ с участието и на Пациентски организации „Заедно  теб“. \r\n*** \r\nОт 18.00 часа в Драматично-куклен театър ,,Иван Радоев\" ще се играе постановката ,,Грозното патенце\" по Х.К. Андерсен. \r\n*** \r\nОт 9.00 часа ще се проведе заседание на Общинския съвет. \r\n*** \r\nОт 9.30 до 10.30 часа на летище „Пловдив“ ще се проведе предполетен брифинг. От 11.30 часа до 14.30 часа журналистите ще имат възможност да снимат излитането на самолетите за изпълнение на последните задачи от програмата на ETAP-C 19-2. В 15.00 часа ще започне официалната церемония по закриване на летателно учение и връчване на сертификати на участниците.  \r\n*** \r\nОт 14.00 часа в Хуманитарната гимназия ще бъде показан единственият документален филм за писателя, драматург и сценарист Йордан Радичков „Черказки хроники“ на режисьора Димитър Петков. \r\n*** \r\nОт 15.30 часа в зала „Париж“ на Гранд Хотел Пловдив на ул. „Златю Бояджиев“ 2 ще се проведе семинар на тема „Капиталовият пазар като източник за растеж на малки и средни компании“. \r\n*** \r\nОт 17.30 часа в парк „Бунарджика\" ще започне фестивалът „Квартална сцена“. \r\n*** \r\nОт 18.00 часа в Малката базилика ще бъде представена книгата „Добър вечер, столетие мое!“ за Стоянка Мутафова и среща с обичаната актриса.  \r\n*** \r\nОт 19.00 часа в пространството на ул. „Христо Дюкмеджиев“ 10 в кв. „Капана\" ще бъде представен филмът „Длъжен да оцелее“ на Мартин Карбовски по повод 40 години от първия български полет в Космоса.  \r\n*** \r\nОт 16.30 часа в НЧ „Св. св. Кирил и Методий“ ще бъдат представени картините и техните автори, които участваха в конкурса на Община Раковски за картина-подарък за Папа Франциск.  \r\n*** \r\nОт 10.00 часа ръководството на ОДМВР - Силистра ще даде редовен месечен брифинг. \r\n*** \r\nОт 17.00 часа в централната поща в Силистра – паричен салон, ще бъде открита 5-ата филателна изложба „Силистра – 2019“. Изложбата е посветена на 140-годишнината от създаването на  Български пощенски съобщения, 140 години Българска пощенска марка и 140 години ПТТ станция Силистра.  \r\n*** \r\nОт 15.00 часа в зала 2 на Общината ще се проведе пресконференция. \r\n*** \r\nОт 18.30 часа в комплекс „Зеления хълм” ул. „Никола Икономов\" 6 СНЦ „Клуб на работодателя – Стара Загора” организира среща с проф. Живка Овчарова от Техническия университет в Карлсруе и центъра му по виртуално инженерство. \r\n*** \r\nОт 15.00 часа в Славейковото училище ще се проведе Състезание по история в музея. \r\n*** \r\nОт 11.00 часа в залата на втория етаж на Общината ще се проведе пресконференция по повод 47-ото издание на конкурса за дебютна литература. \r\n*** \r\nОт 11.00 часа в Съдебната палата административният ръководител на Окръжната прокуратура в Шумен Маргарита Георгиева ще даде брифинг по отчетния доклад за работата на прокурорите през 2018 г. \r\n*** \r\nОт 11.00 часа в офиса на Областен информационен център – Шумен ще се проведе анонсиращо събитие за старта на Национална кампания на Мрежата от 27 ОИЦ в страната и включването на ОИЦ - Шумен в нея. \r\n*** \r\nОт 14.00 часа в зала 203 на Общината ще се проведе заседание на Постоянната комисия по просвета, образование и наука за определяне на носителите на „Наградата на Шумен“ в системата на образованието. \r\n*** \r\nОт 14.00 часа ще се проведе пресконференция в заседателна зала на театъра относно театралния фестивал \"Нова българска драма\" \r\n*** \r\nОт 17.30 часа в Регионална Библиотека „Стилиян Чилингиров” гостува Георги Гаврилов с представяне на третата си самостоятелна стихосбирка „Сините часове”. \r\n*** \r\nУченици от шести клас в десет шуменски училища ще се включат във викторина, посветена на 120 години от рождението на Панчо Владигеров.", "date": "2019.04.11", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2019/04/11/2645199/nimh-oblachnostta-shte-e-predimno-znachitelna-na-mesta-shte-ima-kratkotrayni-valezhi-pridruzheni-s-gramotevitsi.html", "text": "Днес облачността ще е предимно значителна, а след обяд ще се развива купесто-дъждовна облачност. На много места ще има краткотрайни валежи, в отделни райони в Източна България и Родопите, придружени с гръмотевици. Ще е почти тихо и максималните температури ще са между 13° и 18°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Атмосферното налягане слабо ще се повиши, но ще остане по-ниско от средното за месеца. По Черноморието ще е предимно облачно и главно в следобедните часове ще има краткотрайни валежи от дъжд, на места интензивни. Ще духа слаб югоизточен вятър. Максималните температури ще са 12-15°. Температурата на морската вода е 11-12°. Вълнението на морето ще е 1-2 бала. Над планините ще е предимно облачно с превалявания от дъжд, на височина над 2000 метра - от сняг. В Родопите след обяд ще прегърми. Ще духа слаб до умерен вятър от запад-северозапад. Максималната температура на 1200 метра – около 9°, на 2000 метра – около 2°.", "date": "2019.04.11", "title": "НИМХ: Облачността ще е предимно значителна, на места ще има краткотрайни валежи, придружени с гръмотевици"}
{"url": "http://www.focus-news.net/news/2019/04/11/2645200/prodalzhava-poseshtenieto-na-prezidenta-rumen-radev-v-katar.html", "text": "Продължава посещението на президента Румен Радев в Катар. Това съобщиха от  прессекретариата на държавния глава.  По покана на Н.В. емира на Държавата Катар Шейх Тамим бин Хамад Ал-Тани от 10 до 12 април българският президент Румен Радев е на официално посещение в държавата. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.  \r\nДнес президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Предвидени са среща „на четири очи“, както разговори между двете официални делегации.  \r\nПрезидентът Радев ще открие Катарско-български бизнес форум и ще се срещне с представители на българската общност в Катар.  \r\nДържавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация „Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ.  \r\nВодената от президента делегация включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството, биотехнологиите, земеделието и производството на храни.", "date": "2019.04.11", "title": "Продължава посещението на президента Румен Радев в Катар"}
{"url": "http://www.focus-news.net/news/2019/04/11/2645203/sofiya-dvizhenieto-pri-km-38-na-am-hemus-v-posoka-stolitsata-se-izvarshva-v-edna-lenta-poradi-katastrofa.html", "text": "Движението при км 38 на АМ \"Хемус\", в посока столицата, се извършва в една лента поради ПТП, съобщиха от  пресцентъра на Агенция \"Пътна инфраструктура\" . Трафикът се осъществява в изпреварващата лента и се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.04.11", "title": "София: Движението при км 38 на АМ \"Хемус\", в посока столицата, се извършва в една лента поради катастрофа"}
{"url": "http://www.focus-news.net/news/2019/04/11/2645193/ataka-se-registrira-v-tsik-za-evroizborite-obzor.html", "text": "ПП „Атака“ се регистрира в ЦИК за евроизборите в последния ден, който е определен за подаване на заявления. Лидерът на партията Волен Сидеров посочи, че партньорите от коалицията „Обединени патриоти“ се явяват поотделно на изборите заради НФСБ, които са предопределили това с отказа си да се коалират с „Атака“. „ВМРО пък не посмя да се яви заедно с нас, което също им предложих. Бях готов да не участвам в листата, да приема техните кандидати, да нямам претенции за места, но въпреки това ВМРО не пожелаха, тъй като това щяло да развали след това управленската коалиция по тяхно мнение. Така е по принуда ние – трите партии се регистрираме поотделно“, подчерта Сидеров. Той обясни, че листата на партията за европейските избори ще бъде съставена от млади хора, които до този момент не са били депутати. Те ще бъдат избрани чрез телевизионно състезание, наречено „Политическа академия“. Сидеров обясни, че кандидатстването за предаването е до 21 април, а след това зрителите ще подредят листата. „Т.е. аз за първи път давам възможност млади и неопетнени хора да бъдат подредени според волята на зрителите“, каза още той. Сидеров посочи, че и след евроизборите академията ще продължи да съществува под формата на фондация. \r\nМеждувременно няколко часа по-рано документи в ЦИК за предстоящите избори подаде и ДПС. Приоритетите на партията за евроизборите са чисти храни, чиста вода, чист въздух, чиста зелена енергия и високи технологии.  \r\nАгенция „Фокус“ припомня: На 5 април ГЕРБпърва се регистрира за участие в предстоящия евровот. Слоганът на партията за изборите е „Европа ни чува“, а водач на листата е настоящият еврокомисар Мария Габриел. Два дни по-късно в ЦИК се регистрира и „Коалиция за България“. Листата на политическата група е оглавена от проф. Боян Дуранкев. Коалицията е съставена от общо 7 партии - ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". На 8 април и коалицията „Патриоти за Валери Симеонов“ заяви пред ЦИК желание за участие в предстоящите избори на 26 май, като неин водач е Валери Симеонов. На 9 април документи за регистрация подаде и „БСП за България“, като листата на партията e оглавена от Елена Йончева. Същия ден за евроизборите се регистрира и „ВМРО – Българско национално движение“, чийто водач на листата е настоящият евродепутат Ангел Джамбазки.  \r\nЦветилена СИМЕОНОВА", "date": "2019.04.11", "title": "„Атака“ се регистрира в ЦИК за евроизборите (ОБЗОР)"}
{"url": "http://www.focus-news.net/news/2019/04/11/2645186/sofiyska-voda-vavezhda-nova-digitalna-usluga-chrez-koyato-sami-da-upravlyavame-potreblenieto-si-obzor.html", "text": "\"Софийска вода\" представи нова дигитална услуга, чрез която ще можем сами да управляваме потреблението си. Ще имаме възможност да сменяме партиди онлайн и „умни водомери“ да откриват и сигнализират, ако имаме скрит теч. Нововъведенията бяха представени на пресконференция в дружеството от изпълнителния директор на „Софийска вода“ Васил Тренев, заместник-изпълнителния директор Станислав Станев, търговския директор Габриела Меркоре, IT директора Ангел Петров и Станислава Стефанова, от отдел \"Нерегулирани дейности\".  \r\n„Софийска вода“ е първият ВиК оператор в България, който предлага на крайните си клиенти възможност сами да управляват консумацията на вода в домовете си в реално време. Услугата е достъпна чрез водомер с модул за дистанционно отчитане, който изпраща данни за преминаващите количества вода у дома ежедневно към специално приложение, а клиентът получава непрекъснат достъп до приложението през личния си профил на сайта на „Софийска вода“. Така той може да следи и анализира потреблението си и да засече всяко отклонение от нормалния си дебит – например наличие на течове, нежелано или нерегламентирано ползване и пр.  \r\nОт днес стартира и новата електронна услуга „Смяна на титуляр на партида“. Досега това се случваше само в центровете за обслужване на клиенти, но вече може да се заяви и онлайн, през сайта на дружеството. Така потребителите печелят не само време, но и могат да извършват процедурата безплатно, бързо и лесно, без да посещават офисите на дружеството в определения им едномесечен срок. Новата услуга промоционално ще бъде безплатна за клиентите, които желаят да сменят титуляра на партидата до 10 юли 2019 г.  \r\nПодобрява се и услугата за получаване на електронна фактура. Ако досега това ставаше през специална платформа, сега вече всеки клиент физическо лице ще я има директно на електронната си поща. Изпълнителният директор на „Софийска вода“ подчерта, че от общия брой на клиенти - около 690 хил., над 110 хил. ползват електронна фактура в момента. С въвеждане на новата възможност се очаква броят им да се увеличи. Това е удобно и надеждно за потребителите и ще опазва ресурсите и околната среда.  \r\nОсвен за разширяването на онлайн услугите за клиенти през 2019 дружеството ще вложи много средства и за подобряването на ВиК инфраструктурата в столицата, включително изграждане на нова. Общите инвестиции за годината са около 45,5 млн. лева. IT директорът на „Софийска вода“ Ангел Петров отбеляза, че е въведена и система за т. нар. „Бизнес интелиджънс“ за изработване на справки, които позволяват стратегическо взимане на решения от ръководството.  \r\nВ момента „Софийска вода“ е с 42% загуби, но заместник изпълнителният директор на „Софийска вода“ Станислав Станев увери, че темпът с който ги намалява дружеството е много добър.", "date": "2019.04.11", "title": "„Софийска вода“ въвежда нова дигитална услуга, чрез която сами да управляваме потреблението си (ОБЗОР)"}
{"url": "http://www.focus-news.net/news/2019/04/11/2645202/parlamentat-shte-izslusha-predsedatelya-na-kevr-za-liberalizatsiyata-na-pazara-na-elektroenergiya.html", "text": "Народните представители ще изслушат председателя на Комисията за енергийно и водно регулиране доц. Иван Иванов за процеса на либерализация на пазара на електрическа енергия. Това предвижда  програмата за работа на Народното събрание . Депутатите ще гласуват на първо четене промени в Закона за местното самоуправление и местната администрация. Промените засягат правомощията на общинските съвети, кметовете на общини и кметовете на кметства по съставянето и изпълнението на общинските бюджети. Въвежда се задължение при приемане на бюджета общинският съвет да одобрява разходи по определени показатели на кметствата. Кметът се задължава да осигурява своевременно одобрените средства за кметствата. С промените се създава възможност при финансиране на обекти в кметства с възложител е кметът на общината, кметовете на кметства или оправомощени от тях лица да участват в комисиите по чл. 103 от Закона за обществените поръчки, в комисиите за въвеждане в експлоатация на строежите, както и при съставяне на актове и протоколи по време на строителството. Според вносителя Министерски съвет измененията ще гарантират по-голяма финансова самостоятелност на кметствата и ще засилят личната отговорност на кметовете на кметства при разходване на средствата. \r\nНародното събрание ще ратифицира Административното и техническо споразумение към Споразумението между България, Хърватия, Унгария и Австрия за улесняване на трансграничното изпълнение на финансови санкции при нарушения на правилата за движение по пътищата. Депутатите ще разгледат и три отчета - за осъществяване на процеса на приватизация и следприватизационен контрол през 2017 г., за периода 1 януари - 30 юни 2018 г., както и за дейността на Комисията за защита от дискриминация за 2018 г.  \r\nОт 15.30 ч. Комисията за борба с корупцията, конфликт на интереси и парламентарна етика ще разгледа предложението на БСП за предсрочно прекратяване на правомощията на Пламен Георгиев и Антон Славчев съответно като председател и зам.-председател на Комисията за противодействие на корупцията и за отнемане на незаконно придобитото имущество (КПКОНПИ).", "date": "2019.04.11", "title": "Парламентът ще изслуша председателя на КЕВР за либерализацията на пазара на електроенергия"}
{"url": "http://www.focus-news.net/news/2019/04/11/2645180/afp-velikobritaniya-vse-oshte-mozhe-da-napusne-es-predi-22-may-uveri-tereza-mey.html", "text": "Министър-председателят на Обединеното кралство Тереза Мей изрази увереност, че страната все още може да излезе по организиран начин от структурите на Общността до 22 май тази година, макар Лондон да прие предложението на Брюксел за шестмесечна отсрочка за Брекзит, предава  AFP . \r\n„Тази отсрочка ни дава възможност да преминем през процеса, който сме задали. Ако можем да направим това преди 22 май, тогава няма да се наложи да участваме в европейските парламентарни избори\", коментира Мей. Тереза Герова", "date": "2019.04.11", "title": "AFP: Великобритания все още може да напусне ЕС преди 22 май, увери Тереза Мей"}
{"url": "http://www.focus-news.net/news/2019/04/11/2645205/tsentralnata-izbiratelna-komisiya-shte-provede-parviya-si-redoven-brifing.html", "text": "Първият редовен брифинг на Централната избирателна комисия (ЦИК) ще се проведе от 14.00 ч. Това съобщиха от  ЦИК . Ще вземат участие говорителите на комисията Александър Андреев и Таня Цанева. Брифингът ще се състои в Пресклуба в сградата на Народното събрание на пл. „Княз Александър І“ № 1, вход откъм Националната художествена галерия.", "date": "2019.04.11", "title": "Централната избирателна комисия ще проведе първия си редовен брифинг"}
{"url": "http://www.focus-news.net/news/2019/04/11/2645204/ministar-neno-dimov-i-kolegata-mu-ot-severna-makedoniya-sadulla-duraki-shte-podpishat-sporazumenie-za-satrudnichestvo.html", "text": "Министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество в областта на опазването на околната среда и водите. Това съобщиха от пресцентъра на  Министерството на околната среда и водите  (МОСВ). \r\nСъбитието ще се проведе от 09.45 часа в МОСВ на бул. „Мария Луиза“ 22, зала „Министър“, етаж 2.", "date": "2019.04.11", "title": "Министър Нено Димов и колегата му от Северна Македония Садулла Дураки ще подпишат Споразумение за сътрудничество"}
{"url": "http://www.focus-news.net/news/2019/04/11/2645207/sport-barselona-pobedi-kato-gost-manchestar-yunayted-s-10.html", "text": "Барселона победи с 1:0 в първи мач от четвъртфиналите на Шампионска лига. Попадението за гостите бе автогол на Люк Шоу в 12-ата минута. Барселона откри резултата още в 12-та минута, след като Меси бе изведен зад гърба на защитата, изнесе се отляво и центрира на далечната греда към Суарес, който стреля с глава от малък ъгъл и след рикошет в Люк Шоу топката влезе в мрежата на Де Хея. \r\nКаталунците до момента не бяха печелили никога на „Олд Трафорд“ - те имаха 2 загуби и 2 равенства на този стадион. \r\nТака след по-малко от седмица Манчестър Юнайтед ще трябва да повтаря сценария от осминафиналите и да търси победа при гостуването си. \r\nВенцислав ДРАГОМАНОВ", "date": "2019.04.11", "title": "Спорт: Барселона победи като гост Манчестър Юнайтед с 1:0"}
{"url": "http://www.focus-news.net/news/2019/04/11/2645208/sofiya-v-grada-shte-se-provede-brifing-na-sapredsedatelite-na-savmestnata-ekspertna-komisiya-po-istoricheski-i-obrazovatelni-vaprosi-mezhdu-balgariya-i-severna-makedoniya.html", "text": "В града ще се проведе брифинг на съпредседателите на Съвместната мултидисциплинарна експертна комисия по исторически и образователни въпроси между България и Северна Македония. Това съобщиха от пресцентъра на  Министерството на външните работи . Двамата съпредседатели на комисията проф. Ангел Димитров и проф. Драги Георгиев ще дадат брифинг от 17.30 часа. Събитието се организира след втория ден на петото заседание на Съвместната мултидисциплинарна експертна комисия по исторически и образователни въпроси, което се проведе в резиденция „Бояна“. Комисията е създадена в изпълнение на Договора за приятелство, добросъседство и сътрудничество между Република България и Република Северна Македония.", "date": "2019.04.11", "title": "София: В града ще се проведе брифинг на съпредседателите на Съвместната експертна комисия по исторически и образователни въпроси между България и Северна Македония"}
{"url": "http://www.focus-news.net/news/2019/04/11/2645209/denyat-11-april-v-balgarskata-istoriya.html", "text": "На този ден през 1866 г. в Браила е представена пиесата на Добри Войников “Райна княгиня”. На 11 април 1871 г. в Букурещкия театър е представена за първи път пиесата му “Възцаряванието на Крума Страшний”. 1871 г.  - от Търново Васил Левски пише писмо до Данаил Попов в Турну Мъгуреле, в което възразява срещу намеренията на БРЦК да води преговори със Сръбското правителство, преди да се извърши подготовката за въстание вътре в страната. Руският императорски комисар в България княз Дондуков-Корсаков публикува “Временни правила по пощенската част в България”, с което слага начало на организираните пощенски съобщения в страната през 1879 г. През 1897 г. е издадено султанско ираде за откриване на затворени български църкви в Македония и Одринско. На 11април е роден Александър Иванов Райчев - български композитор. На тази дата  умира Людмил Стоянов - български писател. \r\n2017 г. \r\nПрезидента на България връчва орден „Стара планина“ първа степен на Мария Гигова „за изключително големите ѝ заслуги за развитието на спорта“. \r\n2007 г. \r\nС Наредба № 2 се създава отличието „Златен век“, почетен знак на Министерството на културата, който се присъжда за изключителен принос към българската култура и за развитие на културното сътрудничество. \r\n1992 г. \r\nЗавършва Четвъртата национална конференция на СДС. За първи път тя се провежда в момент, когато СДС е управляваща политическа сила в страната. Конференцията подкрепя политиката на Филип Димитров за “смяна на системата” и решава да се разсекретят досиетата в бившата ДС. Отправени са атаки срещу правителството, а Ф. Димитров обещава да извърши персонални промени. \r\n1945 г. \r\nКомандващият Първа българска армия генерал-лейтенант Вл. Стойчев издава заповед частите от 4 корпус да започнат форсирането на р. Драва. \r\n1942 г. \r\nНазначено е ново правителство начело с проф. Богдан Филов. Той е политически и държавен деец, археолог, редовен член на БАН. Роден е на 28 март 1883 г. в Стара Загора. Завършва археология с докторат във Фрайбург, Германия, и специализира в Бон, Париж и Италия. След завръщането си в България от 1910 г. до 1920 г. е директор на Народния археологически музей. Директор е и на Българския археологически институт. От 1920 г. до 1944 г. е проф. в СУ “Св. Климент Охридски”. Богдан Филов заема отговорни постове като: министър на народната просвета - от 14 ноември 1938 г. до 15 февруари 1940 г., министър-председател и министър на народната просвета - от 15 февруари 1940 г. до 11 април 1942 г., след което до 14 септември 1943 г. е министър-председател и министър на външните работи и изповеданията. От 9 септември 1943 г. до 1944 г. е член на Регентството. Като министър-председател подписва присъединяването на България към Тристранния пакт на 1 март 1941 г., с което държавата ни се включва във Втората световна война (1939–1945 г.) на страната на Германия. По време на неговото управление България подписва Антикоминтерновския пакт на 25 ноември 1941 г. и обявява война на Англия и САЩ на 12 декември 1941 г. След 9 септември 1944 г. е осъден от Народния съд на смърт, 5 млн. лв. глоба, конфискация на имуществото и му е отнето званието “академик”. Присъдата е отменена през 1996 г. Автор е на публикациите: “Паметници на тракийското изкуство”, “Софийската църква “Св. Георги”, “Миниатюрите на Лондонското евангелие на цар Иван Александра”, “Куполните гробници при Мезек” и др. \r\n1897 г. \r\nИздадено е султанско ираде за откриване на затворени български църкви в Македония и Одринско. \r\n1879 г. \r\nРуският императорски комисар в България княз Дондуков-Корсаков публикува “Временни правила по пощенската част в България”, с което слага начало на организираните пощенски съобщения в страната. \r\n1871 г. \r\nОт Търново Васил Левски пише писмо до Данаил Попов в Турну Мъгуреле, в което възразява срещу намеренията на БРЦК да води преговори със Сръбското правителство, преди да се извърши подготовката за въстание вътре в страната. \r\nВасил Левски е идеолог на българската националноосвободителна революция, създател е на Вътрешната революционна организация и на Българския революционен централен комитет (БРЦК). През 1858 г. става монах под името Игнатий. През 1862 г. участва в I българска легия . В периода 1864-67 г. е учител във Войнягово, Карловско, и Еникьой, Добруджа. През 1867 г. става знаменосец в четата на П. Хитов. През есента на 1867 г. и пролетта на 1868 г. е в Белград във II българска легия. С помощта на “Българско общество” предприема 2 обиколки из България - 1 декември 1868 г. - февруари 1869 г. и май-август 1869 г. Основава първите революционни комитети. През 1870-72 г. изгражда Вътрешната революционна организация с ръководен център Привременно правителство в Ловеч. В проектоустава от 1871 г. определя основната цел на освободителната борба: “с една обща революция да се направи коренно преобразуване на сегашната държавна деспотско-тиранска система и да се замени с демократска република (народно управление)...”. На общо събрание на БРЦК (1872 г.) в Букурещ Левски е утвърден за главен апостол в България. Получава специално “упълномощие”, напуска Букурещ и продължава апостолската си дейност. От 1871 г. негови помощници са А. Кънчев и Д. Общи. Преустройството на Вътрешната революционна организация и създаването на революционни окръжни комитети в България са спрени от Арабаконашкия обир на турската поща (22 септември 1872 г.) начело с Д. Общи. Разкритията и арестите стават причина за отказа на Левски да изпълни нареждането на Л. Каравелов за незабавно обявяване на въстание в България. На път за Румъния минава през Ловеч, за да прибере архива на комитета. Остава да пренощува в ханчето на Х. Цонев Латинеца в с. Къкрина, Ловешко, където е заловен от турската полиция. Изправен пред специален съд, Левски се стреми да запази революционната организация. Осъден на смърт и обесен. \r\n1866 г. \r\nВ Браила е представена пиесата на Добри Войников “Райна княгиня”. На 11 април 1871 г. също така, в Букурещкия театър е представена за първи път пиесата му “Възцаряванието на Крума Страшний”. \r\nДобри Войников е възрожденски учител, писател драматург, журналист, музикален и театрален деец, основоположник на българския театър, един от учредителите на Българското книжовно дружество (днес Българска академия на науките). Роден е на 10 ноември 1833 г. в Шумен. През 1858 г. завършва френски колеж в Цариград и става учител в родния си град. Активното му участие в църковно-националната борба през 1864 г. е причина той да емигрира в Румъния. Отначало се установява в Браила, а от 1873 г. се премества в Гюргево. През 1866 г. известно време участва в Тайния централен български комитет. Автор е на брошури, писани на френски език, с които изобличава беззаконията на османските власти в българските земи и осветлява целите и задачите на българското четническо движение пред европейското общество. В началото на 70-те години се сближава с дейците на Добродетелната дружина. С тяхна помощ успява да получи руско поданство, благодарение на което през 1874 г. се завръща в родния си град. След преминаването на руските войски в България става управител на сиропиталище в Търново. Там се заразява от тифус и на 27 март 1878 г. умира. По-важни негови творби: “Криворазбраната цивилизация” (1871 г.), “Райна княгиня” (1866 г.), “Покръщение на Преславский двор” (1868 г.) и др. На тази дата са родени: \r\n1922 г. \r\nРоден е Александър Иванов Райчев - български композитор. Музикално образование получава в Държавната музикална академия като ученик на проф. Панчо Владигеров. След завършването си работи като музикален сътрудник на Радио София, като диригент в Народния театър за младежта. От 1962 г. е професор по хармония и композиция в БДК. От 1980 г. е председател на Съюза на българските композитори. Първото голямо произведение на Александър Райчев в областта на музикалния театър е балетът “Хайдушка песен”, написан на основа на стихотворението “Хайдути” от Христо Ботев. В сътрудничество с поета Вл. Башев създава оперите “Мост” и “Славеят на Орхидея”, радиооперата “Вашето присъствие”. Автор е на оперите “Тревога” (по едноименната драма на О. Василев) и “Аспарух” (1980 г.). В периода 1980-1990 г. е председател на СБК. През 1988 г. е избран за член на Кралската академия за наука и изящни изкуства в Белгия. Той е още член на Асоциацията за съвременна музика в Будапеща “Кореспонденцен”. Издава “Учебник по хармония”. Носител е на Голямата награда на София (1981 г.) за “Концерт за оркестър” и операта “Хан Аспарух”. На тази дата умират: \r\n1973 г. \r\nУмира Людмил Стоянов (псевдоним на Георги Стоянов Златарев) - български писател. Участва в Балканската и Междусъюзническата война. През 30-те години се изявява като антифашист и последователен борец за разширяване на културното сътрудничество между България и СССР. Посещава Москва като гост на Съюза на съветските писатели (1936-1937 г.). През 1940-1941 г. е интерниран в Пазарджик, по-късно в с. Сомовит, Плевенско. След 9 септември 1944 г. разгръща активна обществено-политическа и литературна дейност. Директор е на Института за българска литература при БАН. Автор е на съчиненията “Видения на кръстопът. Елегии, песни, послания” (1914 г.), “Томирис” (1924 г.), “Бич божий. Разкази” (1927 г.), “Холера” (1945, 1949 г.) “Болно сърце” (1938 г.), “Сребърната сватба на полковник Матов” (1963 г.), “Милосърдието на Марса” (1971 г.) и др. \r\n1972 г. \r\nУмира Ана Тодорова (А. Т. Златкова) – българска оперна певица, контраалт, професор (1950 г.). Учи в Рим. Дебютира през 1909 г. с операта “Демон” от А. Г. Рубинщайн. Работи в Парижката Гранд опера (1921-1926 г.), гастролира в Англия, Кайро и др. Завръща се в България през 1932 г. Постижения в нейния репертоар са Далила (“Самсон и Далила” - К. Сен-Санс), Амнерис и Азучена (“Аида” и “Трубадур” - Дж. Верди), Кармен (“Кармен” - Ж. Бизе) и др. \r\n1944 г. \r\nУмира Димитър Добрев Добрев – български морски офицер, капитан първи ранг. Постъпва във Военното училище в София и участва като юнкер в Сръбско-българската война (1885 г.) и детронирането на княз Александър I (1886 г.), за което е изключен от училището; по-късно правата му са възстановени и получава първо офицерско звание на 1.01.1891 г. В периода 1896 –1897 г. специализира машинно-торпедно дело в Австрия, завършва висш артилерийски курс в Кронщат, Русия (1903-1904 г.). Участва като доброволец в Руско-японската война (1904-1905 г.) и в боя при Цушима като втори артилерийски офицер на крайцера “Дмитрий Донски”. Попада в японски плен, но е освободен. През 1906 г. се завръща в България , последователно е началник на Морското училище (1906-1908 г.), началник на подвижната отбрана, командир на крайцера “Надежда”. През 1911 г. е уволнен от флота. През Балканската война (1912-1913 г.) е върнат на служба като началник на подвижната отбрана. Командва отряда миноносци, който на 7 ноември 1912 г. атакува успешно турския крайцер “Хамидие”. Напуска флота и дълги години работи като адвокат във В. Търново. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.11", "title": "Денят 11 април в българската история"}
{"url": "http://www.focus-news.net/news/2019/04/11/2645210/tass-medii-saobshtavat-za-vazmozhen-voenen-prevrat-v-sudan.html", "text": "Армията на Судан обяви, че в „близко време“ ще направи важно изявление, което стана повод на медиите в Хартум да разпространят информация за възможен военен преврат в страната, предава  TACC . \r\nСъобщава се, че група офицери са влезли в сградата на държавната телевизионна и радио компания в Омдурман, град-сателит на  Хартум. В района значително са засилени мерките за сигурност. \r\nДруги подробности не се привеждат към момента. Тереза Герова", "date": "2019.04.11", "title": "ТАСС: Медии съобщават за възможен военен преврат в Судан"}
{"url": "http://www.focus-news.net/news/2019/04/11/2645211/evrodeputatat-andrey-kovachev-shte-uchastva-v-diskusiya-na-tema-balgariya-i-evroatlanticheskata-perspektiva-pred-zapadnite-balkani-vazmozhnosti-i-predizvikatelstva.html", "text": "Евродепутатът от ГЕРБ/ЕНП и зам.-председател на Групата на ЕНП в ЕП д-р Андрей Ковачев ще участва в дискусия на тема „България и евроатлантическата перспектива пред Западните Балкани – възможности и предизвикателства“. Това съобщиха от пресцентъра на  ПП ГЕРБ . Дискусията ще се състои от 17.00 часа в Бюрото на Европейския парламент в София на ул.  „Г. С. Раковски“ 124. Специални гости на събитието ще бъдат народният представител Джема Грозданова, която е и председател на Комисията по външна политика и ръководител на постоянната делегация на 44-тото Народно събрание към ПАСЕ, както и д-р Милен Врабевски – български лекар и филантроп, председател на Фондация „Българска памет“.", "date": "2019.04.11", "title": "Евродепутатът Андрей Ковачев ще участва в дискусия на тема „България и евроатлантическата перспектива пред Западните Балкани – възможности и предизвикателства“"}
{"url": "http://www.focus-news.net/news/2019/04/11/2645213/kmetat-na-sofiya-yordanka-fandakova-shte-podpishe-sporazumenie-za-satrudnichestvo-s-kliynteh-balgariya-i-innoenergy.html", "text": "Кметът на София Йорданка Фандъкова ще подпише споразумение за сътрудничество с Клийнтех България и InnoEnergy, от 15.00 часа. Това съобщиха от пресцентъра на  Столична община . Трите страни ще обединят усилия за стимулиране на предприемачеството и иновациите в сфери като умни градове, енергии и повишаване качеството на атмосферния въздух в столицата. Една от основните цели на споразумението е създаване на условия за устойчиво икономическо развитие на София с фокус върху опазването на околната среда.", "date": "2019.04.11", "title": "Кметът на София Йорданка Фандъкова ще подпише споразумение за сътрудничество с Клийнтех България и InnoEnergy"}
{"url": "http://www.focus-news.net/news/2019/04/11/2645212/sofiya-v-grada-shte-se-provede-mezhdunarodna-konferentsiya-na-tema-15-godini-balgariya-v-nato-aliansat-na-70-godini-i-negovoto-badeshte.html", "text": "Международна конференция „15 години България в НАТО. Алиансът на 70 години и неговото бъдеще“ ще се проведе в Мултимедийния център на БТА. Това съобщиха от пресцентъра на  Министерството на отбраната . Тя е организирана съвместно от Министерството на външните работи, Министерството на отбраната, Дипломатическия институт към министъра на външните работи и Атлантическия клуб в България.  \r\nФорумът има за цел да представи ролята на България като страна-членка на НАТО, както и постиженията  на алианса в политическата и военната сфера. Дискутирани ще бъдат предизвикателства пред сигурността и перспективите за развитие на НАТО в променящата се международна среда. \r\nУчастници в конференцията ще бъдат вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997 г. - 2002 г.) Петър Стоянов, президентът на Атлантическия клуб и външен министър на България (2001 г. - 2005 г.) Соломон Паси, помощник генералният секретар на НАТО по новите предизвикателства пред сигурността Антонио Мисироли, посланикът на САЩ Н.Пр. Ерик Рубин, заместник-началникът на отбраната вицеадмирал Емил Ефтимов, както и изявени експерти по сигурността и отбраната от администрацията, военния, академичния и неправителствения сектор в България.", "date": "2019.04.11", "title": "София: В града ще се проведе Международна конференция на тема „15 години България в НАТО. Алиансът на 70 години и неговото бъдеще“"}
{"url": "http://www.focus-news.net/news/2019/04/11/2645201/donald-tramp-v-tuitar-zhalko-che-es-e-tolkova-tvard-s-velikobritaniya-za-brekzit.html", "text": "Държавният глава на САЩ Доналд Тръмп изрази съжаление за твърдата позиция на Европейския съюз по отношение на Обединеното кралство и Брекзит. Съответното той сподели в  социалната мрежа „Туитър“ . \r\n„Жалко, че Европейският съюз е толкова твърд по отношение на Великобритания и Брекзит. ЕС е брутален търговски партньор и на САЩ, но това ще се промени. Понякога в живота трябва да оставите хората да дишат, преди да се върнат, за да ви ухапят!“, написа американският президент. Тереза Герова", "date": "2019.04.11", "title": "Доналд Тръмп в „Туитър“: Жалко, че ЕС е толкова твърд с Великобритания за Брекзит"}
{"url": "http://www.focus-news.net/news/2019/04/11/2645216/blagoevgrad-dazhd-vali-na-mnogo-mesta-v-oblastta-patnite-nastilki-sa-mokri-i-hlazgavi.html", "text": "Дъжд вали на много места в областта, пътните настилки са мокри и хлъзгави. Това съобщи за  Радио „Фокус“ - Пирин  дежурният служител в Областно пътно управление - Благоевград. Повишена е опасността от падащи камъни в района на Кресненското дефиле и прохода Предел. Нормално се осъществява движението по главен път Е-79, второкласен път Симитли - Гоце Делчев и АМ „Струма“. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.04.11", "title": "Благоевград: Дъжд вали на много места в областта, пътните настилки са мокри и хлъзгави"}
{"url": "http://www.focus-news.net/news/2019/04/11/2645215/die-augsburger-allgemeine-zeitung-sled-seriya-ot-intsidenti-berlin-zakupuva-novi-samoleti-za-pravitelstvoto.html", "text": "След поредица от инциденти с правителствените самолети, Берлин взе решение за закупуването на нови машини, съобщава германският вестник  Die Augsburger Allgemeine Zeitung . \r\nКомисията по бюджета на Бундестага е одобрила закупуването на три самолета „Еърбъс“ A 350-900 на стойност от около 1,2 милиарда евро, съобщава вестникът. \r\nМиналата година канцлерът на ФРГ Ангела Меркел трябваше да се върне в Кьолн след срив на комуникационните системи на „Еърбъс“ A340 и да лети до Аржентина за срещата на Г-20 с редовен полет. Неотдавна от техническите дефекти в правителствените самолети бяха засегнати държавният глава Франк-Валтер Щайнмайер, министърът на външните рааботи Хайко Маас и министърът на развитието Герд Мюлер. Тереза Герова", "date": "2019.04.11", "title": "Die Augsburger Allgemeine Zeitung: След серия от инциденти: Берлин закупува нови самолети за правителството"}
{"url": "http://www.focus-news.net/news/2019/04/11/2645214/s-podnasyane-na-ventsi-i-tsvetya-pred-pametnika-na-georgi-rakovski-shte-prodalzhat-chestvaniyata-na-107-godini-ot-sazdavaneto-na-voennata-akademiya.html", "text": "С поднасяне на венци и цветя пред паметника на Георги Раковски ще продължат честванията на 107 години от създаването на Военната академия. Това съобщиха от пресцентъра на  Военна академия „Г. С. Раковски“ . Честванията на Празника започнаха на 10 април 2019 г. с Ден на отворените врати. \r\nОт 10.00 часа днес на строеви плац на Военната академия ще започне тържественото честване, на което ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“.", "date": "2019.04.11", "title": "С поднасяне на венци и цветя пред паметника на Георги Раковски ще продължат честванията на 107 години от създаването на Военната академия"}
{"url": "http://www.focus-news.net/news/2019/04/11/2645217/denyat-11-april-v-svetovnata-istoriya.html", "text": "През 1034 г. е убит византийският император Роман ІІІ Аргир. През 1796 г. Наполеон започва Похода в Италия (1796-1797 г.), повеждайки четиридесет хилядна армия. В тази кампания Наполеон се проявява не само като талантлив генерал, но и като добър дипломат. През 1814 г. Луи XVIII става крал на Франция след абдикацията на Наполеон Бонапарт. По време на Великата френска революция той е един от ръководителите на контрареволюционната емиграция. През 1857 г. руският цар Александър ІІ утвърждава държавния герб на Русия – двуглав орел. През 1899 г. Испания предава Пуерто Рико на САЩ. \r\nПрез 1918 г. в първата крупна операция на Черезвичайная комисия в Москва са арестувани 520 анархисти. Една година по-късно е създадена Международната организация на труда. През 1946 г. тя се превръща в структурно звено на ООН. \r\nПрез 1943 г. в среща между двамата лидери Мусолини безуспешно се опитва да убеди Хитлер да сключи мир със СССР. През 1968 г. в близост до Хаваите потъва бойна подводница на СССР. Загиват осемдесет души. На 11 април са родени: Сергей Лукяненко, руски писател, Хейли Коуп, американска плувкиня. На тази дата умират: комунистическият вожд на Албания Енвер Ходжа, Ърскин Колдуел, американски писател. \r\n2018 г.  \r\nВоенен транспортен самолет Ил-76 катастрофира малко след излитане от авиобаза \"Буфарик\" в Алжир. При тежкия инцидент загиват 257 души. \r\n2018 г.  \r\nСъветникът на Южна Корея по националната сигурност посещава Вашингтон и се среща с американския си колега Джон Болтън. \r\n2018 г.  \r\nАмериканският президент Доналд Тръмп подписва законопроекта SESTA-FOSTA, който забранява секс търговията в интернет. \r\n2018 г.  \r\nМилиони Азербайджанци гласуват на президентските избори. Президентът Илхам Алиев получава 86% от гласовете и се преизбира за нов седемгодишен мандат. \r\n2017 г. \r\nСеверна Корея обявява готовността си да обяви война на Съединените щати след като САЩ изпращат военни кораби край Северна Корея в отговор на поредното изстрелване на балистична ракета. \r\n2016 г. \r\nПремиерът на Киргизстан подаде оставка след обвинения в корупция след строителството на пътища. \r\n2015 г. \r\nПрезидентът на САЩ Барак Обама и президентът на Куба Раул Кастро се срещат на Срещата на върха на Америките в Панама. Това е първата среща на лидери на двете страни от Кубинската революция насам. \r\n2015 г. \r\nМисията на ООН за оказване на помощ в Афганистан UNAMA осъжда убийството на най-малко 18 цивилни граждани в три отделни инцидента. \r\n2015 г. \r\nБунтовническа милиция и министерството на отбраната на Централноафриканска република, подписват мирно споразумение, което слага край на гражданската война в страната.  \r\n2014 г. \r\nКоло Роджер става новият министър-председател на Мадагаскар. \r\n2013 г. \r\nСветовният икономически форум признава Финландия като най-развита страна в областта на информационните технологии. \r\n2012 г. \r\nЛидерът на Северна Корея Ким Чен Ун на конференция на Корейската работническа партия е назначен за председател на Централният военен комитет на партията и за Първи секретар на партията. \r\n2007 г. \r\nВзривени са бомби пред дома на премиера и пред полицейско управление в град Алжир, загиват 23-ма, ранените са над 160. \r\n2002 г. \r\nПри военен преврат, членове на венецуелската армия задържат президента Уго Чавес и настояват за неговата оставка. \r\n2001 г. \r\nУчени откриват вирус, причиняващ шизофрения. \r\n2000 г. \r\nКапиталът на високотехнологичната компания от САЩ Cisco достига 503,4 млрд. щатски долара – световен рекорд за размера на капитал на високотехнологична компания. \r\n1999 г. \r\nНовозеландецът Майк Морел поставя световен рекорд по изнасяне на лекция – продължителността на четенето й пред аудитория е 25 часа без прекъсване. \r\n1999 г. \r\nСлободан Милошевич предава на Борис Елцин писмо с молба за присъединяване на Югославия към Съюза между Русия и Беларус. \r\n1992 г. \r\nГорно-Бадахшанската автономна област в Таджикистан се самопровъзгласява за автономна република. \r\n1992 г. \r\nВ Тихия океан е уловена най-голямата до този момент в света баракуда – 38,5 кг. \r\n1991 г. \r\nСъветът за сигурност на ООН обявява прекратяването на военните действия срещу Ирак, предприети след превземането на Кувейт от армията на Саддам Хюсейн. \r\n1990 г. \r\nСССР официално поема отговорността си за разстрела по време на ІІ световна война в Катинската гора (близо до Смоленск) по нареждане на Сталин на четиринадесет хиляди пленени офицери от полската армия. \r\n1984 г. \r\nГенералният секретар на Комунистическата партия на Съветския Съюз (КПСС) Константин Черненко е избран за председател на Президиума на Върховния съвет на СССР. \r\nКонстантин Устинович Черненко е руски партиен и държавен деец, комунист. Роден е на 24 септември 1911 г. в с. Болшая Тес, Красноярски край. Завършва Висшето училище за партийни организатори към ЦК на КПСС през 1945 г. и Кишиневския педагогически институт през 1953 г. Завежда Агитационния отдел към ЦК на Комунистическата партия на Молдавия (от 1948 г.); Отдела за агитация и пропаганда към ЦК на КПСС (1956-1960 г.). През 1960-1965 г. е началник на Секретариата на Президиума на ВС на СССР. От 1976 г.е секретар на ЦК на КПСС. Депутат е във Върховния съвет на СССР на VII и IХ конгрес. След смъртта на Леонид Брежнев и краткотрайното управление на Юри Андропов, Черненко заема неговото място. Ръководител е на партията и на държавата за кратко. Умира на 10 март 1985 г. След смъртта му на власт идва радикалният реформатор Михаил Горбачов. \r\n1973 г. \r\nСлед изучаване на останки от човешки скелет, намерени в Берлин, Мартин Борман – личният секретар на Хитлер, официално е обявен за мъртъв. \r\n1970 г. \r\nМихаил Горбачов е избран за първи секретар на Ставрополския окръжен комитет на СССР. \r\n1968 г. \r\nВ близост до Хаваите потъва бойна подводница на СССР. Загиват осемдесет души. \r\n1965 г. \r\nВ рамките на 10 часа в САЩ възникват десет вятъра торнадо. \r\n1961 г. \r\nВ Израел започва съдебен процес срещу нацисткия военнопрестъпник Адолф Айхман. \r\n1945 г. \r\nЯпонски самолет “Камикадзе” нанася сериозни поражения на бойния кораб от САЩ “Мисури”. \r\n1945 г. \r\nВ хода на Втората световна война армията на САЩ превзема завод за производство на бойни балистични и крилати ракети “Фау” и незабавно пренася цялото оборудване с цел то да не попадне в съветски ръце. \r\n1945 г. \r\nАрмията на САЩ освобождава Бухенвалд. \r\nБухенвалд е немски концлагер, създаден от нацистите в околностите на гр. Ваймар през 1937 г. Първоначално името на лагера е Етерсберг. През концлагера са преминали около 240 000 концлагеристи. Отначало в него са затваряни немски комунисти, социалдемократи и представители на други антифашистки сили. По време на войната в него са умъртвени около 56 000 души. Освободен от войските на Червената армия. През 1958 г. в Бухенвалд е открит величествен мемориален комплекс в чест на загиналите концлагера хора. Този ден се чества като Международен ден на пострадалите от фашизма и войната. Денят е избран и обявен от международната федерация на борците от Съпротивата и пострадалите от фашизма. \r\n1944 г. \r\nАнглийската авиация разрушава щаба на Гестапо в Хага. \r\n1943 г. \r\nВ среща между двамата лидери Мусолини безуспешно се опитва да убеди Хитлер да сключи мир със СССР. \r\n1943 г. \r\nГьоринг обявява задължението на всеки германец да участва във всички мероприятия по гражданска отбрана. \r\n1942 г. \r\nЕдинадесет колежа в САЩ отказват да приемат студенти от Япония. Причина за това е участието на Япония във ІІ световна война. \r\n1935 г. \r\nЗапочва конференцията на Антантата в Стреза (Италия). Решено е ограничителните военни клаузи по мирните договори да се отменят при общо съгласие на пряко заинтересованите съседни държави поради едностранното отхвърляне на военните ограничения по Версайския договор от Германия на 16 март. \r\n1927 г. \r\nПриета е конституцията на Беларус. \r\n1921 г. \r\nСъздадена е Туркестанската автономна съветска социалистическа република. \r\n1919 г. \r\nСъздадена е Международната организация на труда. През 1946 г. тя се превръща в структурно звено на ООН. \r\n1918 г. \r\nВ първата крупна операция на ЧК (Черезвичайная комисия) в Москва са арестувани 520 анархисти. \r\n1914 г. \r\nСъстои се премиерата на пиесата на Бърнард Шоу “Пигмалион”. \r\nБърнард Шоу е английски драматург, музикален и театрален критик, ирландец по произход. Ранните си години прекарва в Дъблин, където завършва училище през 1871 г. През 1876 г. заминава за Лондон. Литературната си дейност започва с писане на романи - “Неразумният брак”, “Любовта на артиста”, “Професията на Кешъл Байрон”. Утвърждава се като един от най-големите английски и световни драматурзи. Отхвърля схващането за драмата само като форма за забавление, създава остри социалнокритични пиеси - “Професията на мисис Уорън”, “Ученикът на дявола”, “Пигмалион”, “Майор Барбара”. Драми - “Дом на разбитите сърца”, “Света Йоана” и др. През 1925 г. получава Нобелова награда за литература. \r\n1899 г. \r\nИспания предава Пуерто Рико на САЩ. \r\n1894 г. \r\nАнглия обявява Уганда за свой протекторат. \r\n1857 г. \r\nРуският цар Александър ІІ утвърждава държавния герб на Русия герб – двуглав орел. \r\n1856 г. \r\nНа среща в Москва с представители на дворянството руският император Александър ІІ за първи път се изказва за отмяна на крепостничеството. \r\n1847 г. \r\nОткрито е заседанието на първия пруски парламент, наричан Ландтаг. \r\nЛандтаг (нем. Landtag, от Land - земя, страна, и Tag - събрание) е местно народно събрание на някои немски държави в Германия и Австрия до I световна война. \r\n1814 г. \r\nЛуи XVIII става крал на Франция след абдикацията на Наполеон Бонапарт. По време на Великата френска революция той е един от ръководителите на контрареволюционната емиграция. \r\n1805 г. \r\nВ Санкт Петербург Русия и Великобритания подписват конвенция за създаването на общоевропейска коалиция срещу Наполеон, към която по-късно се присъединява и Австрия. \r\n1801 г. \r\nРуският цар Александър І създава Държавен съвет. \r\n1796 г. \r\nНаполеон започва Похода в Италия (1796-1797 г.), повеждайки четиридесет хилядна армия. В тази кампания Наполеон се проявява не само като талантлив генерал, но и като добър дипломат. \r\n1768 г. \r\nВ пожар е унищожена една трета от канадския град Монреал. \r\n1713 г. \r\nЗавършва войната за испанското наследство с подписването на договора в Утрехт между Великобритания, Холандия, Австрия, Русия и Свещената Римска империя, от една страна, и френския крал Луи XIV, от друга. \r\nУтрехтският мир са дипломатически актове, подписани в холандския град Утрех през 1713 г., които заедно с Ращадския и Баденския договор (1714 г.) слагат край на разорителната война за наследството на испанския престол. Испания остава за Филип II, Холандия е под австрийска власт, Франция запазва територията си. Най-големи предимства получава Великобритания - към териториите й се присъединяват Гибралтар и Минорка в Средиземно море, Нова земя в Атлантическия океан и др. \r\n1597 г. \r\nВъв Варшава е екзекутиран водачът на украинските въстаници Северин Наливайко. \r\n1554 г. \r\nВ Лондон е екзекутиран лидерът на въстанието срещу английската кралица Мария I Томас Уайт. \r\n1512 г. \r\nВ битката при град Равена, намиращ се на Апенините, френската армия побеждава армията на Свещената римска империя. \r\n1034 г. \r\nУбит е византийският император Роман ІІІ Аргир. \r\nРоман ІІІ Аргир е византийски император от 1028 г. до 1034 г. Годината на раждането му не е известна. Наследява престола от Константин VIII, който в предсмъртния си час му предлага да избере или да му избоде очите, или да се ожени за дъщеря му Зоя (която е на 48 г.). Роман избира второто и печели любовта на народа с великодушието си. Победен от арабите в Сирия, жена му заповядва да го удушат и се омъжва за Михаил Пафлагонец, който става император. На тази дата са родени: \r\n146 г.  \r\nСептимий Север, римски император  \r\n1357 г.  \r\nЖуау I, крал на Португалия († 1433 г.) \r\n1930 г.  \r\nАнтон Шандор Ла Вей, американски основател на Църквата на Сатаната \r\n1953 г.  \r\nГи Верхофстад, министър-председател на Белгия \r\n1971 г.  \r\nОливер Ридел, германски музикант (Rammstein) \r\n1968 г.  \r\nСергей Лукяненко, руски писател \r\n1979 г.  \r\nХейли Коуп, американска плувкиня На тази да умират: \r\n678 г. \r\nДоний, римски папа \r\n1958 г. \r\nЙозеф Фолтман, германски офицер \r\n1977 г.  \r\nЖак Превер, френски сценарист \r\n1985 г. \r\nУмира комунистическият вожд на Албания Енвер Ходжа. \r\n1987 г.  \r\nЪрскин Колдуел, американски писател \r\n1997 г.  \r\nРоже Бернар, френски лингвист \r\n2005 г.  \r\nДжон Реймънд Броснан, австралийски писател \r\n2008 г. \r\nКлод Аб, френски футболист \r\n2012 г. \r\nАхмед Бен Бела, алжирски политик За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.11", "title": "Денят 11 април в световната история"}
{"url": "http://www.focus-news.net/news/2019/04/11/2645218/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.04.11", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/04/11/2645219/haskovo-kmetat-na-dimitrovgrad-ivo-dimov-shte-otkrie-foruma-profesionalnoto-obrazovanie-predizvikatelstva-i-perspektivi.html", "text": "Кметът на Димитровград Иво Димов ще открие форума „Професионалното образование - предизвикателства и перспективи” от 10.30 часа. Това съобщиха от пресцентъра на  Общината . В първата част на форума ще бъдат обсъдени подходите и похватите на Закона за предучилищното и училищното образование за придобиване на 1-ва степен на гимназиално образование и прилагане на дуалната система на обучение в община Димитровград. В дискусията ще участват представители на Регионално управление на образованието-Хасково, работодатели, Бюро по труда и преподаватели.   \r\n„Училище - Бизнес - Академия” (кариерно ориентиране, придобиване на степен на професионлна квалификация, повишаване на качеството на професионалното образование, проект на система за трансфер на кредити) са темите, които ще бъдат във фокуса на обсъжданията във втората част на форума. В него активно участие ще вземат Георги Стоев - представител на „Тракия икономическа зона”, преподаватели от професионалната гимназия, представители на ВУЗ и представители на община Димитровград. Дискусия на тема „Споделени практики, бъдещи планове, очаквания” ще очертае основните насоки за развитие на професионалното образование.", "date": "2019.04.11", "title": "Хасково: Кметът на Димитровград Иво Димов ще открие форума „Професионалното образование - предизвикателства и перспективи”"}
{"url": "http://www.focus-news.net/news/2019/04/11/2645222/pregled-na-osnovnite-temi-v-starozagorskiya-pechat.html", "text": "„Запалилият се край Стара Загора локомотив бил ремонтиран през 2005 г.“ е водещо заглавие във всекидневника  „Старозагорски новини“ . Локомотивът, теглещ вагоните на бързия влак от Бургас за София, който пламна към 19:00 часа на 9 април по време на движение край жп гарата в Свобода, Старозагорско, е преминал през цялостен ремонт в Кончар през 2005 година и на практика е нов, съобщи д-р инж. Бойчо Скробански, ръководител на специализираното звено за разследване на произшествия и инциденти в железопътния транспорт. Инж. Скробански не се ангажира с конкретика относно причините за инцидента, тъй като предстоял цялостен оглед на изтеглената в депо Пловдив машина, която е с марката на заводите \"Шкода\" и е от серията 46,00.  Според машиниста Стоян Петров влак 8602 се е движел по график. На 2 км след гара Свобода нещо задимяло в един от агрегатите на машинното отделение, наложило се разкачане на вагоните и изтеглянето на локомотива на около 150 м. Подаден е бил сигнал, на място е пристигнала пожарна, която е извършила гасенето. Изпратен от Стара Загора локомотив е изтеглил вагоните до гара Свобода, там 67-те пътници са били претоварени на автобуси до гара Чирпан. Същата процедура е била приложена и за останалите пътници от други 3 бързи и пътнически влакосъстави от Варна за Пловдив, от София за Стара Загора и от Пловдив за Стара Загора. Движението по линията е било възстановено след полунощ на 10 април. По думите на инж. Скробански това е третата по-голяма авария за \"БДЖ-Пътнически превози\" от началото на тази година.  \r\n„Старозагорци, помогнете! Изгоря Веселата къща на едно забравено от Бога село“, пише още на страниците на вестника. „Огън изпепели една къща, един дом. Но не просто обикновен дом, а „сърцето и душата“ на едно крайгранично родопско село. Преди дни изгоря Веселата къща в ивайловградкото селце Хухла. Домът на Илия и Златка Христови, домът на семейството, превърнало се в стожер на живота в този забравен и от Бога край, домът, в който всеки бе наистина \"добре дошъл“. Това са необикновени селяни. Тези хора са основният стълб, основният дух, който държи това българско село в Източните Родопи не само да не рухне, като много други села, но и в най-тежкото ни безвремие да устоява своите традиции и напук на всичко да се развива. Те са истински българи с огромни открити сърца, те са достойни носители на статуетката \"Почетен селянин\" от културния фест „Мистериите на Хухла“. Те създадоха и изпълняват навсякъде химна на Хухла. С акордеона, който Илия с риск за живота си успя да спаси от пламъците. Спаси и тетрадка, в която 30 години е записвал любимите си песни. Песните, които в дует със Златка пее денем и нощем по клубове и събори и които звучат най-много у тях, на софрата, с канени и неканени гости\". Това гласи част от писмото, което изпрати до \"Старозагорски новини\" журналистът и издател на вестник \"Нов живот\" Иван Бунков.  \r\n„Веселата къщата горя пред очите им. Пред цяла Хухла. И не можаха да я спасят. Не помогнаха нито пожарникарите, нито седемте цистерни вода, които изсипаха върху пламтящата двуетажна клада от греди, багажи, плетеници, съдове, техника, буркани, ракии, туршии, завивки, телевизори, хладилници и какви ли не спомени, събирани три поколения в родовата къща. Пожарът пламнал незнайно как по обяд, пламтя и пращя като на кино - тръгнал от долния кат, докато стопаните бяха навън - Илия на лозето, а Златка в Ивайловград. Издигна се огромен стълб с дим не само над българско, но и над гръцко.  Когато викат Илия и той пристига запъхтян до къщата, му става ясно: нищо не може да я спаси! В една от стаите от долния етаж вече гърмят патрони от ловната му пушка, очаква се да започнат да \"стрелят\" и патроните от бойния пистолет, който има като пенсионер, бивш командир на гранична застава. Да, няма изход! Но все пак, без каска, без маска, по работно облекло, той се шмугва внезапно под пламтящите и падащи вече греди, минава на зиг-заг между кинескопите на двата топящи се телевизора и хлътва някъде навътре в огъня, за да измъкне навън един акордеон“, разказва Иван Бунков. След още две влизания в горящата къща Илия успява да спаси и една тетрадка, в която 30 години наред е записвал любимите си песни. Песните, които в дует със Златка пее денем и нощем пред близки и непознати. На двамата им остава и утехата, че можело да бъде и по-лошо - че все пак няма жертви, докато в съседното село Покрован двама братя изгорели през зимната нощ в къщата си като факли. Научили за трагедията, в Хухла пристигат петте им деца - пръснати из цялата страна, че и извън нея. „Сбираха се като по тревога - нали са расли по застави, знаят как се действа като един. Но не идват да оплакват майка и татко. А да се хванат с тях, както винаги, на хорото, страшното сега българско хоро пред изгорялата къща! И го играят! И побеждават не само страха, но и отчаянието. И усещат как от пепелта на Веселата къща живи въглени се прехвърлят в жилите им! И решават - да я има пак Веселата къща. От хубава, по-хубава да възкръсне от пепелта под техните ръце. Както изпепеляваната България е оживявала и пак ще живее!“, завършва разказа си Бунков. Стара Загора знае за историята си за пепелищата и възкръсването си, затова Бунков и жители на Хухла се обръщат с призив за помощ към старозагорци, към който се присъединява и медията ни. Семейство Христови също като поета Ивайло Балабанов вярват, че България започва от Хухла, а не от \"Дондуков\" 2. Нека им докажем, че България започва от всеки от нас, като им помогнем да съградят отново Веселата къща, духа на едно българско село. Нека преди Възкресение Христово заедно да сътворим едно добро дело, да дадем надежда на семейството, пазещо българщината.  \r\nДарителската сметка е: UBBS BGSF/ BG40UBBS80021089768930. Титуляр: Златка Делчева Христова.  „Старейшините от БСП - Казанлък \"истерясаха\" заради имот в Равда“ е друго заглавие във всекидневника. Като чист популизъм и търсене на евтина политическа сензация определи действията им кметът Галина Стоянова „Имотът в Равда е на казанлъчани.“ Тази категорична позиция изрази кметът на община Казанлък Галина Стоянова по повод кампанията \"Да си върнем Равда!\", организирана от \"БСП лява България\" - Казанлък. Тя определи действията на общинските съветници на БСП като чист популизъм и търсене на евтина политическа сензация. Детският лагер в Равда стана тема на разговорите на провелия се вчера Председателски съвет на местния Общински съвет по повод питане на Николай Ибушев от групата съветници \"Експерти на Казанлък\" за историята на имота предвид зачестилите медийни публикации. Връщането на имота като общинска собственост има дългогодишна сага. Той е бил загубен през 1996 г. - 1997 г., когато частни ищци се сдобиват с констативни нотариални актове срещу собствеността на Общината, с които продават имота. Тогава местната власт не реагира. За първи път Община Казанлък оспорва собствеността пред съда едва през 2003 г. Още с първото съдебно решение собствениците препродават имота. Следват поредица от дела с различни нови собственици, за да се стигне до окончателното съдебно решение през 2016 г., с което Община Казанлък си връща собствеността върху Детския лагер в Равда. Медията ни припомня, че местната община отдавна е взела решение за продажба на имота, като целта е с получените средства да бъде ремонтиран другият казанлъшки лагер в Несебър, който понастоящем представлява рушащи се бунгала. До сега са били правени няколко опита за продажба на имота в Равда, но винаги неуспешни. Тази година беше направен поредният, като първоначалната оценка на лицензиран оценител от 1.8 млн. лв. беше намалена на 980 000 лв. с решение на ОбС, срещу което се възпротивиха единствено съветниците на БСП. През последните десетина дни те сезираха всички възможни институции, в това число прокуратурата и областния управител заради съмненията си, че се подготвя корупционна схема!? Де факто към момента съветниците на БСП не са се жалвали само на арменския поп. Това бе и поводът за коментара на казанлъшкия кмет по време на Председателския съвет. \"Това не е просто популизъм, а опит за заблуждаване на обществото\", заяви Галина Стоянова и отбеляза, че през годините общинските съветници на БСП не са имали никакви предложения за бъдещето на Детския лагер в Равда.", "date": "2019.04.11", "title": "Преглед на основните теми в старозагорския печат"}
{"url": "http://www.focus-news.net/news/2019/04/11/2645221/negovo-preosveshtenstvo-belogradchishkiyat-episkop-polikarp-shte-oglavi-prezhdeosveshtena-sveta-liturgiya-v-sofiyskiya-hram-preobrazhenie-gospodne.html", "text": "На днешния ден от Великия пост във всички епархии на Българската православна църква се отслужва Преждеосвещена света Литургия, предаде репортер на  Агенция \"Фокус\" . От 09.00 часа, с благословението на Негово светейшество Българския патриарх и Софийски митрополит Неофит, Архиерейска преждеосвещена света Литургия в храм „Преображение Господне“, гр. София ще оглави Негово преосвещенство Белоградчишкият епископ Поликарп - викарий на Софийския митрополит.  \r\nНикола ПЕТКОВ", "date": "2019.04.11", "title": "Негово преосвещенство Белоградчишкият епископ Поликарп ще оглави Преждеосвещена света Литургия в софийския храм \"Преображение Господне\""}
{"url": "http://www.focus-news.net/news/2019/04/11/2645225/yohanes-han-evrointegratsiyata-na-zapadnite-balkani-e-obshta-tsel-ot-dvete-strani-na-atlanticheskiya-okean.html", "text": "Еврокомисарят по разширяването Йоханес Хан заяви пред Атлантическия съвет във Вашингтон, че европейската интеграция на Западните Балкани и влизането на всички шест страни от Западните Балкани в ЕС е обща цел от двете страни на Атлантическия океан, предава македонската редакция на  Радио „Свободна Европа“ . \r\nТой добави, че това е техният \"личен геополитически интерес\", предупреждавайки, че доверието в ЕС е изложено на риск. Той каза, че те трябва да бъдат твърди, но честни и да дават признание за постиженията, когато е необходимо. \r\nХан се срещна с международни партньори в американската столица, за да посочи широкият  кръг от въпроси, които включват Западните Балкани.  Юлиян Марков", "date": "2019.04.11", "title": "Йоханес Хан: Евроинтеграцията на Западните Балкани е обща цел от двете страни на Атлантическия океан"}
{"url": "http://www.focus-news.net/news/2019/04/11/2645224/stara-zagora-v-grada-shte-se-provede-26-oto-izdanie-na-mezhdunarodniya-frankofonski-uchenicheski-teatralen-festival.html", "text": "От 11 до 14 април в Стара Загора ще се проведе 26-ото издание на Международния франкофонски ученически театрален фестивал. Това съобщиха от пресцентъра на  Община Стара Загора . Всяка година Френски институт - България подкрепя Асоциацията на преподавателите по и на френски език в България (АПФБ) и Алианс Франсез - Стара Загора в организацията на Международния франкофонски ученически театрален фестивал.  \r\nТози фестивал, основан през 1993 г., се превърна във важно място за среща на многобройни български и чуждестранни франкофони гимназисти. Събитието събира ученици от 14 до 19 г., изучаващи френски език в езикови или общообразователни училища.  \r\nЗа втора година Фестивалът ще бъде с променен формат, като част от международната мрежа на Фестивалите за Франкофонски ученически театър - \"10 от 10\". Той ще се състои в рамките на 2 дни, а освен това е предвиден един ден, предназначен за театрални ателиета за ученици и преподаватели. Предвидени са 8 награди – Златна, Сребърна и Бронзова Маска, Маска за най-добри актьор и актриса, за млада надежда, за най-добро владеене езика на Молиер и Специалната награда на Община Стара Загора.  \r\nВ конкурсната програма тази година участват 8 български трупи и една трупа от Тунис. Сред претендентите е и трупата от ГПЧЕ „Ромен Ролан“ Стара Загора. \r\nВ извънконкурсната програма на 13 април ще се представят лауреатите на Златната маска от 2018 година - трупата на 9-та Френска езикова гимназия „Алфонс Дьо Ламартин“ - София. За втора година ще се включат гостите от Франция от Гимназия „Луи Жуве“ - Таверни, предградие на Париж. \r\nИзвън конкурса, втората театрална трупа на ГПЧЕ „Ромен Ролан“, ще представи пиесата на Силвия Дончева „Приключенците на франкофонския театър“. \r\nВсички пиеси ще се играят на сцената на Държавен куклен театър. Награждаването на най-добрите ще е на 14 април от 9.30 часа в общинска зала „Петко Рачов Славейков“.", "date": "2019.04.11", "title": "Стара Загора: В града ще се проведе 26-ото издание на Международния франкофонски ученически театрален фестивал"}
{"url": "http://www.focus-news.net/news/2019/04/11/2645220/burgas-v-sportna-zala-boycho-branzov-shte-se-sastoi-basketbolen-mach-mezhdu-otborite-na-chernomorets-i-shumen.html", "text": "В спортна зала „Бойчо Брънзов“ ще се състои баскетболен мач между отборите на „Черноморец“ и „Шумен“. Това съобщиха от пресцентъра на  Община Бургас . Отборите на „Черноморец“ и „Шумен“ си размениха по една победа в полуфиналния плейоф в „А“ баскетболна група при мъжете. Третият решителен двубой между двата тима е от 17.00 часа днес в спортна зала „Бойчо Брънзов“. Входът е свободен. Крайният победител ще се класира за финала, в който ще срещне вече осигурилия си участие отбор на „Академик-2“. Лидерът от редовния сезон отстрани състава на Икономически университет-Варна. Играе се до 2 победи от 3 мача.", "date": "2019.04.11", "title": "Бургас: В спортна зала „Бойчо Брънзов“ ще се състои баскетболен мач между отборите на „Черноморец“ и „Шумен“"}
{"url": "http://www.focus-news.net/news/2019/04/11/2645223/blagoevgrad-zam-kmetat-hristina-shopova-shte-dade-preskonferentsiya-vav-vrazka-s-predstoyashtoto-izdanie-na-teatralniya-festival-tara-ra-bumbiya.html", "text": "Заместник-кметът на Благоевград по култура и хуманитарни дейности Христина Шопова ще даде пресконференция във връзка с предстоящото издание на театралния фестивал „Тара-ра-бумбия”. Това съобщиха от пресцентъра на  Общината . Събитието ще се проведе от 12.00 часа в „топлата връзка” между Община Благоевград и зала „22 септември”.", "date": "2019.04.11", "title": "Благоевград: Зам.-кметът Христина Шопова ще даде пресконференция във връзка с предстоящото издание на театралния фестивал „Тара-ра-бумбия”"}
{"url": "http://www.focus-news.net/news/2019/04/11/2645226/poslanikat-na-chehiya-n-pr-dushan-shtrauh-shte-poseti-dobrich.html", "text": "Извънредният и пълномощен посланик на Чешката република в България Н. Пр. Душан Щраух ще посети Добрич. Това съобщиха от  пресцентъра на Община град Добрич.  Програмата на дипломата предвижда среща с областния управител и кмета на Добрич Йордан Йорданов. В 11.00 часа е предвиден брифинг в малката заседателна зала.", "date": "2019.04.11", "title": "Посланикът на Чехия Н. Пр. Душан Щраух ще посети Добрич"}
{"url": "http://www.focus-news.net/news/2019/04/11/2645206/der-standard-avstriya-na-kakvo-se-nadyava-rusiya-v-konflikta-v-libiyai.html", "text": "Подкрепата на Москва за лидера на Либийската национална армия (ЛНР) Халифа Хафтар има геополитически характер. Либия може да послужи като трамплин за разширяване на зоната на руското влияние в Африка, да осигури безопасността на руските инвестиции и да се превърне в нова защитна линия срещу VI Американски флот в Средиземно море, констатира австрийският национален ежедневник  Der Standard  в статия, публикувана под заглавие „На какво се надява Русия в конфликта в Русия?“ \r\n„Подкрепата на Москва за Халифа Хафтар е геополитическа. Просто тя не иска да вижда повече САЩ в този регион“, уверени са в редакцията на вестника.  \r\nТриполи устоя на първата атака на бунтовниците от ЛНА, но интензивността на сраженията се увеличава драстично. Сега и двете страни използват авиация, като броят на жертвите - включително сред цивилното население - се е увеличил значително. Единственото активно летище в Триполи наскоро бе ударено по въздух. Новата криза е причинена от генерал Халифа Хафтар, който изпраща войски към Триполи, след като установи контрол в източната и в по-голямата част от южната част на страната. Т.нар. правителство на националното единство под ръководството на Фаиз Сарай в столицата, макар и признато от ООН, няма реална власт. След свалянето на Муамар Кадафи, Либия потъна в хаос, предизвикан от борбата на съперничещите кланове. В същото време Хафтар иска да стане новият лидер на страната и в този си стремеж той е подкрепен от Москва зад кулисите. Генералният щаб знае \r\nРусия блокира резолюцията в Съвета за сигурност на ООН, осъждаща атаката на ЛНА срещу Триполи. Вместо това Москва призова всички страни да сложат край на военните действия. В същото време Хафтар редовно информира руския Генерален щаб за напредъка на бойното поле. Говорителят на Кремъл Дмитрий Песков отхвърли версията, че Русия подкрепя Хафтар. Въпреки това, контактите с него са установени преди повече от две години: началото беше поставено от първото му посещение в Москва за официални разговори. Броят на руските военни съветници в Бенгази нараства, а снимки показват, че ЛНА има нови модерни оръжия, както и модернизирани съветски системи за противовъздушна отбрана. Русия иска да измести САЩ \r\nХафтар не е идеологически съюзник на Москва, въпреки че през 80-те години на миналия век той завършва военната академия в СССР. По-скоро става въпрос за чисто военнополитически амбиции. Не е известно нищо за каквито и да било конкретни споразумения между страните, но руската информационна агенция Regnum се изрази съвсем ясно по отношение на руския фокус към северноафриканската страна. „За нас Либия е не само портата към Атлантическия океан (на Средиземно море е Сирия), но и удобна база”, коментира автор на една от статиите. След това се казва, че Либия може да послужи като трамплин за по-нататъшно разширяване на зоната на руското влияние в Африка, както и да осигури безопасността на руските инвестиции, като в същото време се превърне в нова защитна линия срещу действията VI  флот на САЩ, който извършва операции в Средиземно море. Победата на Хaфтар ще означава, че САЩ ще изгубят влиянието си в тази богата на петрол държава. Подобна ситуация е в полза на Русия. Според съобщения в медиите, заради сраженията първите американски войски, разположени в Триполи (както и индийските), са евакуирани от страната. Тереза Герова", "date": "2019.04.11", "title": "Der Standard (Австрия): На какво се надява Русия в конфликта в Либия?"}
{"url": "http://www.focus-news.net/news/2019/04/11/2645229/blagoevgrad-lek-avtomobil-e-katastrofiral-v-rayona-na-prohoda-predel-nyama-postradali.html", "text": "Лек автомобил е катастрофирал в района на прохода Предел, няма пострадали. Това съобщи за  Радио „Фокус“ - Пирин  дежурният служител в Областно пътно управление - Благоевград. Инцидентът е станал около 23.00 часа на 10 април. Вероятната причина за катастрофата е несъобразена скорост. Движението в участъка се осъществява нормално. \r\nНатали СТЕФАНОВА", "date": "2019.04.11", "title": "Благоевград: Лек автомобил е катастрофирал в района на прохода Предел, няма пострадали"}
{"url": "http://www.focus-news.net/news/2019/04/11/2645231/pernik-v-grada-shte-se-provede-natsionalna-sreshta-na-detskite-i-mladezhki-saveti-i-parlamenti.html", "text": "Над 60 представители на ученически и младежки структури от 15 града в България ще участват в 18-ата Национална среща на детските и младежките съвети и парламенти, която ще се проведе в Перник в рамките на два дни. Това съобщиха от пресцентъра на  Община Перник . Инициативата се организира от Общински младежки съвет – Перник с подкрепата на Общината. Официалното откриване на форума е от 13.00 часа в Конферентната зала на ОК Дворец на културата.  \r\nВ рамките на два дни младите хора ще обсъждат темата „Културно богатство“. За обучителните и дискусионни модули специално ще се включат лектори от Националния младежки форум и от управителния съвет на НПО „Терминал България“. \r\nПредстои да бъде избран града домакин на XIX Национална среща през 2020 г.  \r\nЗа участниците е предвидено училище по народни танци, посещение на Подземния минен музей и средновековната крепост „Кракра“. \r\nИнициативата е насочена към повишаване активността на младите хора и подобряване капацитета на организациите им, и е част от Общинския годишен план за младежта 2019.", "date": "2019.04.11", "title": "Перник: В града ще се проведе Национална среща на детските и младежки съвети и парламенти"}
{"url": "http://www.focus-news.net/news/2019/04/11/2645227/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателни кранове на ул. „Саранци“ в кв. „Васил Левски“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nбул. „Ботевградско шосе“, ул. „Летоструй“, ул. „Източна тангента“, ул. „Стоян Попов“, ул. „Рилска обител\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Грую“ ъгъла с ул. „Дряновски манастир“. \r\nВъв връзка с подмяна на сградно водопроводно отклонение на ул. „Каймакчалан“ в кв. „Подуяне се налага спиране на водоподаването от 10.00 до 14.00 часа на клиентите на „Софийска вода”, живеещи в района на: ул. „Каймакчалан“ от ул. „Иларион Драгостинов“ до ул. „Стоил войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каймакчалан“ ъгъла с ул. „Иларион Драгостинов“. \r\nВъв връзка с подмяна на сградно водопроводно отклонение на ул. „Шипка“ в с. Герман се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Вела Пеева“, ул. „Христо Ботев“, ул. „Шипка“, ул. „Божур“, ул. „Хан Крум“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шипка“ ъгъла с ул. „Дружба“. \r\nВъв връзка с подмяна на сградно водопроводно отклонение на ул. 406 във вилна зона „Милкова кория“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Зографска легенда“, ул. 406, ул. „Наум“, ул. „Свети Ангеларий“, ул. 403. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Баласчев“ ъгъла с ул. 406. \r\nВъв връзка с подмяна на сградно водопроводно отклонение на ул. „Генерал Гурко“ в с. Бусманци се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Генерал Гурко“ №2, №4, №8, №10, №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Генерал Гурко“ ъгъла с ул. „Татарски път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/11/2645230/shumen-namalena-e-vidimostta-na-mesta-v-oblastta-zaradi-magla.html", "text": "Намалена е видимостта на места в областта заради мъгла, предаде репортер на  Радио „Фокус“ - Шумен . Пътните настилки са мокри и хлъзгави. Времето е облачно и тихо.  Температурата на въздуха е около 8 градуса. Движението в участъка на АМ „Хемус“ до разклона за с. Нови Пазар от км 134 до км 146 се осъществява в една лента поради облицоване на канавки и частични ремонтни дейности на асфалтовата настилка. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.04.11", "title": "Шумен: Намалена е видимостта на места в областта заради мъгла"}
{"url": "http://www.focus-news.net/news/2019/04/11/2645233/haskovo-v-obshtinata-shte-se-provede-preskonferentsiya-po-povod-47-oto-izdanie-na-konkursa-za-debyutna-literatura.html", "text": "В Общината ще се проведе пресконференция по повод 47-ото издание на конкурса за дебютна литература. Това съобщиха от пресцентъра на  Община Хасково . Събитието ще се състои от 11.00 часа в залата на втория етаж на Общината. Темата е 47-ото издание на конкурса за дебютна литература и литературните дни „Южна пролет“.", "date": "2019.04.11", "title": "Хасково: В Общината ще се проведе пресконференция по повод 47-ото издание на конкурса за дебютна литература"}
{"url": "http://www.focus-news.net/news/2019/04/11/2645228/burgas-viktorina-po-angliyski-za-parvoklasnitsi-shte-se-provede-v-kulturen-tsentar-morsko-kazino.html", "text": "За трета поредна година в града ще се проведе викторина по английски език за учениците от първи клас като част от програмата за ранно чуждоезиково обучение на Община Бургас. Това съобщиха от пресцентъра на  Общината . Викторината ще се проведе в Културен център „Морско казино“ от 15.30 часа. В събитието ще вземат участие седем отбора от по четири ученика: от ОУ „Братя Миладинови“, ОУ „Христо Ботев“ в „Долно Езерово“, СУ „Елин Пелин“, ОУ „Найден Геров“, ОУ „Георги Бенковски“, СУ „Еп. Константин Преславски“, ОУ „Иван Вазов“ в кв. „Банево“. Децата ще покажат усвоените умения за говорене и слушане на английски език чрез много игри, песни и танци. Викторината ще се проведе в пет кръга, като в първите четири трябва да се изпълнява поставената игрова задача, а в последния - предварително подготвено артистично изпълнение. Акцентът в игрите е работа със звук и буква - една от основните учебни цели, заложени в обучението при първокласниците. Организатори на събитието са Община Бургас и Център за подкрепа на личностното развитие - Бургас.", "date": "2019.04.11", "title": "Бургас: Викторина по английски за първокласници ще се проведе в Културен център „Морско казино“"}
{"url": "http://www.focus-news.net/news/2019/04/11/2645234/dobrich-izlozhbata-na-detski-risunki-s-ochite-si-vidyah-bedata-shte-bade-predstavena-v-obshtinski-mladezhki-tsentar-zahari-stoyanov.html", "text": "От 10.00 часа в Общински младежки център „Захари Стоянов“ ще бъде открита изложба на детски рисунки от общински кръг на Международен конкурс за детска рисунка „С очите си видях бедата“. Това съобщиха от пресцентъра на  Община Добрич . 208 деца от десет детски градини, седем училища и едно ателие изявиха желание за участие в конкурса. Талант и познания демонстрираха децата чрез своите творби. Класирани и отличени са 34 от тях. Предвидени са грамоти и награди, осигурени от Община град Добрич за най-успешно представилите се деца и ученици.", "date": "2019.04.11", "title": "Добрич: Изложбата на детски рисунки „С очите си видях бедата“ ще бъде представена в Общински младежки център „Захари Стоянов“"}
{"url": "http://www.focus-news.net/news/2019/04/11/2645238/dobrich-v-grada-shte-se-provede-initsiativata-panorama-na-srednite-uchilishta.html", "text": "В града ще се проведе инициативата „Панорама на средните училища“. Това съобщиха от пресцентъра на  Община Добрич.  Представянето на средните училища ще се състои на площад „Свобода“ от 11.00 часа до 16.00 часа. Учениците от 7-и клас ще могат да се запознаят с условията и сроковете за кандидатстване, класиране и записване в 7-и клас за учебната 2019/2020 година в различните средни училища. В панорамата ще се представят 6 професионални гимназии, 2 профилирани, 5 средни училища и Спортно училище „Г. С. Раковски“.", "date": "2019.04.11", "title": "Добрич: В града ще се проведе инициативата „Панорама на средните училища“"}
{"url": "http://www.focus-news.net/news/2019/04/11/2645239/sport-natsionalniyat-otbor-za-devoyki-pod-16-godini-po-voleybol-shte-izigrae-poreditsa-ot-kontroli.html", "text": "Волейбол: Националният отбор по волейбол на България за девойки под 16 години ще изиграе поредица от контролни срещи с Румъния и Гърция преди квалификацията за Европейското първенство 2019, която ще се проведе в Стара Загора от 25 до 27 април. Съперници на нашите момичета в тази квалификация са Холандия, Дания и Беларус. Само победителят получава квота за Европейското първенство в тази възрастова група.", "date": "2019.04.11", "title": "Спорт: Националният отбор за девойки под 16 години по волейбол ще изиграе поредица от контроли"}
{"url": "http://www.focus-news.net/news/2019/04/11/2645237/plovdiv-mitropolit-nikolay-shte-oglavi-vechernoto-bogosluzhenie-v-hram-uspenie-na-presveta-bogoroditsa-v-asenovgrad-na-12-april.html", "text": "Негово Високопреосвещенство Пловдивският митрополит Николай ще оглави Малко повечерие с целия Богородичен канон и акатист в храм „Успение на Пресвета Богородица“ в Асеновград на 12 април, предаде репортер на  Агенция „Фокус“ . Богослужението ще се състои в 18.00 часа.   \r\nПо същото време с неговото благословение, богослужението в храм „Успение Богородично“ в град Пазарджик ще оглави Негово преосвещенство Константийският епископ Яков - викарий на Пловдивския митрополит.   \r\nНикола ПЕТКОВ", "date": "2019.04.11", "title": "Пловдив: Митрополит Николай ще оглави вечерното богослужение в храм „Успение на Пресвета Богородица“ в Асеновград на 12 април"}
{"url": "http://www.focus-news.net/news/2019/04/11/2645235/aleksandar-vuchich-kosovskiyat-srabski-ministar-e-prav-klaneto-v-rechak-e-izfabrikuvano.html", "text": "Александър Вучич, сръбският президент и бивш министър на пропагандата по време на режима на Слободан Милошевич по време на войната в Косово през 1998-1999 г., продължава да отрича престъпления, твърдейки, че масовото убийство в Речак, където 45 албански цивилни са били убити от сръбските сили за сигурност през януари 1999 г., е било \"измислено\", пише англоезичното издание на албанския вестник, базирано в Прищина,  Gazeta Express . \r\nСпоред Вучич клането, което предизвика международен гняв и е един от факторите, довели до бомбардировката на НАТО срещу сръбските военни цели, е измислено от Уилям Уокър, който по време на войната в Косово е бил ръководител на мисията за проверка на ситуацията в Косово. Уокър, след като посети селото Речак и видял телата на убитите, заяви, че това е „престъпление срещу човечеството“. \r\nВучич направи изявленията, след като косовският премиер Рамуш Харадинай уволни във вторник косовския сръбски министър Иван Тодосиевич, който също така нарече клането в Речак „измислица“ и нарече албанците „терористи“. Според Вучич, Тодосиевич е бил освободен от длъжността си на косовски министър на местната администрация „защото е разказал истината за Речак”. „Той [Тодосиевич] каза едно нещо, което всички знаем, че това е измислица на Уилям Уокър“, каза  Вучич, говорейки за клането в Речак.  Юлиян Марков", "date": "2019.04.11", "title": "Александър Вучич: Косовският сръбски министър е прав - клането в Речак е изфабрикувано"}
{"url": "http://www.focus-news.net/news/2019/04/11/2645241/burgas-kontsert-posveten-na-tvorchestvoto-na-emil-dimitrov-shte-se-sastoi-v-kulturniya-dom-na-neftohimika.html", "text": "Концерт-спектакъл, посветен на творчеството на българската музикална легенда Емил Димитров, ще се състои от 19.00 часа в Културния дом на Нефтохимика. Това съобщиха от пресцентъра на  Община Бургас . „Емил – изповед пред олтара на живота“ е спектакъл на Николай Априлов по текст на Влади Априлов. Аранжиментът на песните на Емил Димитров са на Светослав Заров. \r\nВ концерта ще участват още певците Олга Михайлова – Динова, Пейо Филипов, Денислав Новев, Велин Михайлов и Орлин Цветанов. Диригент на оркестъра ще бъде Страцимир Павлов. \r\nПесните на Емил Димитров са една цяла морална система, която за съжаление липсва в съвремието ни. Те носят изконни ценности, които са важни за всеки човек, защото историите които разказва, са много лични. \r\nМелодиите на Емил Димитров не са просто забавни, той не прави просто естрадна, „забавна“ музика. В неговите песни винаги има послания – за приятелството, любовта, изневярата, верността. \r\nНека не забравяме „Ако си дал“ по стихове на Иля Велчев – няма песен, която да не носи нещо насочено към обществото. И това го прави  уникален – той никога не е търсел самоцелното създаване на някакъв хит. Може би най-силното послание е “ Моя страна, моя България“, която освен, че е обявена за песен на столетието е и неофициален химн на българите навсякъде по света. \r\nВ спектакъла, който предлага актьорът Николай Априлов коректно, без излишни сензации, разказва етапни моменти от детството, възхода и кариерата, трудните години и още много любопитни факти и събития от живота на Звездата. Разказът е занимателен, атрактивен, предизвикателен, но и разгърнат на философска основа. Събужда доста изводи за смисъла на живота, за избора на място под слънцето, за сложните връзки, зависимости и взаимодействия на артиста. Зрителите остават впечатлени от силно изразения темперамент на Априлов, от умелото боравене с гласа, от горещината на чувствата, от похвалното потъване в кожата на легендарния Емил. \r\nСъществено място в спектакъла имат най-големите хитове на певеца. Съвсем естествено е огнено темпераментните и неудържимо жизнени Страцимир Павлов – пиано и Орлин Цветанов – цигулка да се пристрастят към музиката на Емил. Тази мощна музикална сила, омагьосва публиката, запазва цялата прелест на познатите песни, но едновременно с  това внася промени в тяхната постройка и особено в тяхната ритмика. \r\nПевците Пейо Филипов, Велин Михайлов, Денислав Новев и Олга Михайлова – Динова проникват с изпълненията си в явните, но и в невидимите пластове на човешката душевност. \r\nЕмил Димитров и днес ни привлича с таланта да влиза в дълбочината на човешките преживявания  и да стига до дъното, чрез песните си. \r\nБилети за концерта „Емил – изповед пред олтара на живота“ можете да закупите на касата на НХК.", "date": "2019.04.11", "title": "Бургас: Концерт, посветен на творчеството на Емил Димитров, ще се състои в Културния дом на Нефтохимика"}
{"url": "http://www.focus-news.net/news/2019/04/11/2645236/sofiya-vazstanoveno-e-dvizhenieto-pri-km-38-na-am-hemus.html", "text": "Възстановено е движението при км 38 на АМ \"Хемус\", в посока София, съобщиха от  пресцентъра на Агенция \"Пътна инфраструктура\" . Трафикът временно се осъществяваше в една лента поради ПТП. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.11", "title": "София: Възстановено е движението при км 38 на АМ \"Хемус\""}
{"url": "http://www.focus-news.net/news/2019/04/11/2645246/burgas-dvizhenieto-po-pat-99-burgas-tsarevo-pri-km-14-e-zabraneno-za-avtomobili-s-teglo-nad-12-tona.html", "text": "Добра е пътната обстановка в областта. Това съобщиха за  Радио „Фокус“ – Бургас  от Областно пътно управление – Бургас. Пътищата в областта са сухи, видимостта е добра. Движението се осъществява нормално. До 31 май движението по път ІІ-99 Бургас – Царево при км 14+882 е забранено за МПС с тегло над 12 т. Обходният маршрут е по общинския път Черноморец – Созопол. \r\nИнтензивен е трафикът в Бургас по улиците: „Христо Ботев“, „Генерал Гурко“, „Булаир“ и „Цар Симеон“ и „Гладстон“, както и по булевардите „Тодор Александров“, „Демокрация“ и „Сан Стефано“, „Мария Луиза“, „Сан Стефано“ и „Захари Стоянов“, както и в района на Бургаската болница, кръстовището между улиците „Спортна“ и „Индустриална“, на кръговото кръстовище „Трапезица“ и в района на новата поща. \r\nДеница ДИМИТРОВА", "date": "2019.04.11", "title": "Бургас: Движението по път ІІ-99 Бургас – Царево при км 14 е забранено за автомобили с тегло над 12 тона"}
{"url": "http://www.focus-news.net/news/2019/04/11/2645243/dobrich-remontni-deynosti-se-izvarshvat-po-patya-dobrich-silistra-i-patya-general-toshevo-gkpp-kardam.html", "text": "Ремонтни дейности се извършват по пътя Добрич – Силистра и пътя Генерал Тошево – ГКПП „Кардам”. Движението трябва да се осъществява с повишено внимание, като се регулира с пътни знаци, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище.  \r\nВ община Каварна се рехабилитират четири пътни участъка от общинската мрежа: Топола Шабла –  Каварна – Раковски – Иречек, Каварна – Балчик – Божурец, Каварна – Топола и Каварна – Балчик – Топола – местността Иканталъка.  \r\nВ Добрич заради работа по интегрирания проект за обновяване на водния сектор в града временно е забранено движението на автомобили по едно от платната на бул. „3 март“ в района на музея в парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. В Добрич времето е облачно, тихо е, а температурата на въздуха е около 9 градуса. Пътните настилки са сухи.  \r\nЖулиета НИКОЛОВА", "date": "2019.04.11", "title": "Добрич: Ремонтни дейности се извършват по пътя Добрич – Силистра и пътя Генерал Тошево – ГКПП „Кардам”"}
{"url": "http://www.focus-news.net/news/2019/04/11/2645245/blagoevgrad-v-bansko-shte-se-provede-natsionalno-sastezanie-po-prilozhna-elektronika.html", "text": "В Професионална гимназия по електроника и енергетика в Банско ще се проведе национално състезание по приложна електроника. Това съобщиха от пресцентъра на  Община Банско . То ще се състои в периода от днес до 13 април. Събитието се организира за осма поредна година от Министерство на образованието и науката с партньорството на търговската верига \"Елимекс\", но за първи път то ще се проведе в Банско под патронажа на кмета на Банско Георги Икономов. Тази година в състезанието ще участват ученици от 12 професионални гимназии от различни градове в страната. \r\nПрофесионалната гимназия по електроника и енергетика - Банско ще участва с два отбора с ръководител инж. Димитър Денизов, представени от Сиян Питов и Любомира Пчелина – в първа възрастова група. Георги Балев и Мария Колчагова – втора възрастова група, които спечелиха безапелационно всички първи места на регионалния кръг на състезанието през месец март в Пловдив, изпреварвайки гимназистите от Пловдив, Пазарджик, Петрич, Кърджали, Мадан, Хасково и Карлово. \r\nДомакините са подготвили атрактивна демонстрация на роботи и дронове с цел ранно професионално ориентиране за децата от община Банско. Инж. Антон Анчев от град Бяла ще изнесе публична лекция на тема „Най-новите тенденции в областта на роботиката и мехатрониката“, а преподавателят по физика Теодосий Теодосиев от Казанлък, наричан „златния“ учител на България, ще представи „Технология на моженето“.", "date": "2019.04.11", "title": "Благоевград: В Банско ще се проведе национално състезание по приложна електроника"}
{"url": "http://www.focus-news.net/news/2019/04/11/2645247/kardzhali-patnite-nastilki-v-oblastta-sa-mokri-magli-sa-vazmozhni-v-rayona-na-daladzha-i-ovchevo.html", "text": "Пътните настилки в областта са мокри. Това съобщиха за  Радио Фокус  от Областно пътно управление - Кърджали. Слаби мъгли има на Даладжа и Овчево. На Мост, Черноочене, Звездел, Овчево и Кирково преминаването се осъществява нормално. Облачно е над цялата област, по високите места в планината превалява дъжд, а слаб вятър духа по билата.  \r\nТрафикът на входовете и изходите на град Кърджали е нормален. Температурите са между 8 и 10 градуса.   \r\nДарина ДЕЕНИЧИНА", "date": "2019.04.11", "title": "Кърджали: Пътните настилки в областта са мокри, мъгли са възможни в района на Даладжа и Овчево"}
{"url": "http://www.focus-news.net/news/2019/04/11/2645251/dobrich-v-zala-dobrich-shte-se-sastoi-kontsert-po-sluchay-55-ta-godishnina-na-duhoviya-orkestar.html", "text": "В Концертна зала „Добрич“ от 18.30 часа ще бъдат отбелязани личният празник на диригента и 55-та годишнина на духовия оркестър. Това съобщиха от  Община Добрич . В концерта ще бъде представено дебютно изпълнение на специално написаната от маестро Петър Крумов пиеса „Песен и танц“. Програмата включва и изцяло обновен репертоар в различни жанрове. Солисти са Росица Бояджиева – флейта, Галя Дурмушлийска – народна певица, Галина Великова – сопран, Атанас Атанасов – тенор, Атанас Атанасов – алт саксофон, Красимир Костадинов – тенор саксофон, Борислав Капитанов – вокал, Атанас Капитанов – китара. Партньори на сцената ще бъдат хор „Добруджански звуци“ с диригент Елвира Пастърмаджиева, Мажоретен състав с ръководител Ваня Колева и Духов оркестър с ръководител Борислав Капитанов при СУ „Св. Климент Охридски“. \r\nДуховият оркестър на град Добрич е сформиран от духачите-симфоници през август 1963 г. и е наследник на оркестъра на 46-ти артилерийски полк и Градския духов оркестър, съществувал дори по времето на румънската окупация. Първи диригент е Иван Стоянов. Той ръководи колектива до 1993 г. Негов продължител до днес е Стоян Монов. Ежегодно съставът има над 100 участия – концерти на открито и в зала, образователни лектории, благотворителни вечери, патриотични чествания и т.н. Солисти са били професорите Сава Димитров, Петко Радев, Марин Вълчанов, Николай Тонев, Петър Кърпаров. Първи изпълнения на свои творби са поверявани на Оркестъра от Петър Крумов, Милчо Василев, Николай Братанов, Христо Тонев, Игнат Корнел – Румъния, Бошко Треневски – Македония. Оркестърът е канен многократно на престижни фестивали в чужбина – Чехия, Германия, Холандия, Полша, Турция, Украйна, Русия, Румъния, Унгария. На първия преглед на професионалните духови оркестри е завоювано челното място. Носител е на орден „Кирил и Методий“ – първа степен. Отличен е за най-добро изпълнение на хоро от Дико Илиев в Ботевград. През 2003 г. СБМТД удостоява състава с престижната „Златна лира“. През трудните години на прехода Стоян Монов успя да консолидира състава, да го запази и развие така, че днес добричлии да се гордеят със своя Духов оркестър. Под неговата палка са прозвучали много първи изпълнения на български и балкански композитори, солирали са големите инструменталисти Петко Радев, Атанас Колев, Марин Вълчанов, Петьо Бобев, Анатоли Вапиров, печелени са призови места на фестивали у нас и в чужбина, оживявали са за публиката стотици партитури.  \r\nСтоян Монов е роден на 12 април 1959 г. в Добрич. Завършва СМУ „Добри Христов“, Варна. Учи в Българска Държавна Консерватория, София в класа по кларинет на проф. Сава Димитров. Работи 5 години във Варненска филхармония като артист-оркестрант. Завръща се в родния си град като концертмайстор на Общинския духов оркестър. Едновременно с това концертира с БКО и води клас по кларинет в ДМШ, а по-късно и в музикалните паралелки на СУ „Св. Кл. Охридски“. От 1993 г. е главен диригент на Духов оркестър - Добрич. Носител е на „Сребърна“ и „Златна лира“ на СБМТД.", "date": "2019.04.11", "title": "Добрич: В зала „Добрич“ ще се състои концерт по случай 55-та годишнина на духовия оркестър"}
{"url": "http://www.focus-news.net/news/2019/04/11/2645249/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-teche-razshiryavane-na-platnoto.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са предимно сухи, а времето е облачно. Колони от автомобили се образуват по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски патрули има на входовете и изходите на града, както и в по-натоварените участъци от областта.  \r\nДвижението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите да карат внимателно. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Ремонт на мост над река Белица затвори пътя между Килифарево и село Плаково. За периода докато текат дейностите е въведен обходен маршрут през селата Нацовци и Големаните. \r\nЛуиза ТРАНЧЕВА", "date": "2019.04.11", "title": "Велико Търново:  Забранено е преминаването на автомобили над 3.5 тона по пътя Чешма – Кесарево, където тече разширяване на платното"}
{"url": "http://www.focus-news.net/news/2019/04/11/2645250/govoritelyat-na-ungarskoto-pravitelstvo-otnoshenieto-kam-migrantite-e-novata-razdelitelna-liniya-v-evropeyskata-politika.html", "text": "Отношението към мигрантите е новата разделителна линия в европейската политика, заяви говорителят  на унгарското правителство Золтан Ковач в интервю по унгарското обществено  радио, цитирано от англоезичното издание  Hungary Today . \r\n\"Какъв е смисълът да се говори за европейски парламентарни избори, ако голяма част от Европейската народна партия всъщност се е обърнала наляво и изразява социалистически и либерални възгледи?\" - заяви Ковач. \r\nТой каза, че политическите сили, които се противопоставят на миграцията, виждат Европа като група от нации и искат да укрепят европейските семейства. За разлика от това, миграционните сили подкрепят „Съединените щати на Европа” по модела на Съединените американски щати, каза той, добавяйки, че това становище е „напълно чуждо“ за първоначалните позиции на ЕНП. \r\nКовач също каза, че политическият дискурс в днешна Европа, главно в Западна Европа, е далеч от реалността. \"Вместо това се опитват да използват изкуствени думи и изрази и измислена реалност, за да предадат своите виждания за това какво трябва да се направи в Европа\", каза той, добавяйки, че централноевропейските страни, от друга страна, са намерили \"прагматичен глас\" и говорят за “реалността”, такава, каквато я виждат европейците. \r\nДнес европейската политика е за сблъсъка на тези подходи, каза Ковач, като твърди, че западноевропейските страни и значителен сегмент от ЕНП искат тези различия в мненията да \"изчезнат\". \r\nТой каза, че европейците са недоволни от това как функционира ЕС, като добави, че една от причините за тяхното разочарование е начинът, по който Европейската комисия и институциите на ЕС се занимават с въпроса за миграцията.   Юлиян Марков", "date": "2019.04.11", "title": "Говорителят на унгарското правителство: Отношението към мигрантите е новата разделителна линия в европейската политика"}
{"url": "http://www.focus-news.net/news/2019/04/11/2645252/kyustendil-remontni-deynosti-se-izvarshvat-po-patya-kyustendil-sofiya-v-uchastaka-mezhdu-selata-tsarvenyano-i-dragomirovo.html", "text": "Ремонтни дейности се извършват по пътя Кюстендил – София в участъка между селата Цървеняно и Драгомирово. Това съобщи за  Радио „Фокус” – Кюстендил  дежурният в Областно пътно управление. Водачите трябва да се движат с повишено внимание в участъка, където се извършва профилиране на пътни банкети и почистване на наземни окопи. Срокът е до 15 април. Ремонтни дейности се извършват по пътя за ГКПП „Гюешево”, от граничния пункт до село Раненци. Движението трябва да се осъществява с повишено внимание в свободната лента, съобразно създадената организация. Участъкът е сигнализиран с пътни знаци. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15 движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.11", "title": "Кюстендил: Ремонтни дейности се извършват по пътя Кюстендил – София в участъка между селата Цървеняно и Драгомирово"}
{"url": "http://www.focus-news.net/news/2019/04/11/2645253/pregled-na-osnovnite-temi-v-dobrudzhanskiya-pechat.html", "text": "„Живко Мартинов: аз сложих на поста Пламен Николов“, това твърди свидетел пред Специализирания съд, цитирайки бившия депутат. Темата е от първа страница на вестник  „Добруджанска трибуна“ . Мартинов, който има пет обвинения за извършени престъпления, лично заявявал на изнудвания за „суджук“ за премиера производител, че той назначава високите постове в полицията и прокуратурата. По думите на Антон Проданов, свидетел по делото, Живко Мартинов му е споделял, че той лично е сложил на поста окръжния прокурор Пламен Николов. Подчертал е също, че е знаел че двамата са били много близки. В рубриката „Новини“ -  „Извадиха шест сака със 169 кг кокаин от морето край Тюленово“. Дрогата най-вероятно е част от открития над един тон наркотик в двойното дъно на круширал платноход в края на март край румънския град Тулча. Окръжната прокуратура трябва да намери контрабандистите, за да ги обвини. Окръжната прокуратура в Добрич ръководи досъдебно производство за контрабанда на кокаин в особено големи размери, представляващ особено тежък случай. Това са съобщили от Апелативна прокуратура – Варна. „Правят възстановка на Априлското въстание“, съобщава изданието. Военно-историческата възстановка „Българския Великден 1876“ ще се състои на 21 април – Цветница, от 11,00 часа в АЕМО „Старият Добрич“.  Пред жителите и гостите на града ще бъдат представени моменти от Априлското въстание от над 100 участника от клубове от Национално дружество „Традиция“ в цялата страна и реконструктори от чужбина. Темата за заловения близо 170 кг кокаин край Шабла е водеща и за другия регионален вестник  „Нова добруджанска трибуна“ . Спецорганите предполагат, че има и още наркотик. Кокаинът е пренесен през границата на страната без надлежно разрешение за наркотични вещества. Предвиденото наказание за това престъпление е лишаване от свобода от 15 до 20 години и глоба от 200 000 до 300 000 лв. Разследването се води в тясно сътрудничество с органите на Регионалната дирекция на Гранична полиция - Бургас и Областната дирекция на МВР в Добрич. „Албена участва на световното спортно изложение FIBO 2019“, съобщава всекидневникът. От 4 до 7  април в Кьолн се е провело най-голямото изложение за фитнес и здравословно спортуване. То е било посетено от над 150 хиляди души. Голяма част от посетителите са били крайни клиенти. Ваканционното селище „Албена“ е участвало за първи път на изложението със собствен щанд. „Първата копка на новия православен храм „Свети Лука Кримски“ ще бъде на 14 април“, съобщава изданието. Негово високопреосвещенство Варненският и Великопреславски митрополит Йоан ще води церемонията по първа копка на новата църква в квартал „Добротица“. Събитието ще се състои в неделя от 11,30 часа на терена, на който ще бъде изграден храмът. В събитието ще участват кметът на Добрич Йордан Йорданов, общинската администрация, граждани.", "date": "2019.04.11", "title": "Преглед на основните теми в добруджанския печат"}
{"url": "http://www.focus-news.net/news/2019/04/11/2645256/blagoevgrad-ochakvat-se-povisheniya-na-rechnite-niva-v-dolnite-chasti-na-rekite-struma-i-mesta.html", "text": "В резултат на оттичане се очакват повишения на речните нива в долните части на реките Струма и Места. Това сочи справка на  сайта на Националния институт по метеорология и хидрология . В резултат на валежи са възможни нови краткотрайни повишения на нивата в долните части от водосборите на река Места и река Струма в следобедните и вечерни часове на 12 април.  \r\nНа 13 април в резултат на валежи повишения на речните нива ще има в целия Западнобеломорски басейн, като по-значителни ще са те в средните и долни части от водосбора на река Струма и в целите водосбори на реките Места и Доспат. Водните количества на почти всички реки в басейна са над праговете за средни и високи води.", "date": "2019.04.11", "title": "Благоевград: Очакват се повишения на речните нива в долните части на реките Струма и Места"}
{"url": "http://www.focus-news.net/news/2019/04/11/2645244/elena-yoncheva-bsp-na-evropeyskite-izbori-glasuvame-ne-samo-za-svoeto-badeshte-no-i-za-badeshteto-na-detsata-si.html", "text": "„Факт е, че Разград има проблеми с чистотата на въздуха. Общината не признава този проблем или не желае в града да има станции, които да измерват нивата на замърсеността на въздуха”. Това каза говорителят на ПГ на „БСП за България” и водач на листата на БСП за европейските избори Елена Йончева на среща с жители на Разград. Тя коментира, че е нужно да има такива мобилни станции, за да знаят хората какво е качеството на въздуха и добави, че за това може да се работи и с граждански организации. Йончева каза още, че се е срещнала и с жители на Велико Търново, където също има такъв проблем. Тя добави, че там онкологичните и респираторни  заболявания са се увеличи с 20% заради наличието на завишени нива фини прахови частици и различни химикали във въздуха. „И там местната власт и държавата отказват да признат този проблем и отново не се взимат никакви мерки”, каза още Елена Йончева. Народният представител коментира и друг наболял проблем в област Разград - качеството на пътищата. „Това е повсеместен  проблем, защото става въпрос за сигурността на българските граждани. Опитваме се разберем- какво е качеството на ремонтираните през последните 5 години пътища и магистрали. Искаме го не само заради инцидента в Своге, където е използван варовик вместо твърди частици и в резултат на това- пътят е станал хлъзгав и нестабилен”, заяви Йончева. Тя каза още, че проблемът  не е в строителите, а в това, че част от бюджета, предвиден за пътища, се връща при хора от властта и по този начин качеството на пътищата се занижава. Йончева даде конкретен пример с път Разград – Попово, който е завършен през 2016 година и само след три години- целият е в пукнатини и дупки.  \r\nПред жителите на Разград Елена Йончева обясни, че мнозина казват, че Европа е нещо далечно, а това, което се случва у нас, няма нищо общо с това там. Тя каза още, че европейските избори са изключително важни не заради това кой колко представители ще изпрати в Брюксел, а защото това е вот на недоверие към ГЕРБ. „Хората трябва да разберат, че гласувайки на изборите за ЕП, гласуваме не само за своето бъдеще, но и за бъдещето на децата и внуците си. Нашите доходи зависят и от ЕП, от общите стандарти за минимална заплата и пенсия в съюза”, заяви Йончева. Тя добави, че през последните 10 години имахме много възможности, които точно ЕС ни даде, за да живеем добре. „За тези години трябваше да има радикална промяна в стандарта на живот у нас. Никой не може да обясни- защо след милиардите левове помощ от ЕС ние стигнахме дъното по всички показатели”, коментира още водачът на листата на левицата. Тя попита защо се случва това. „Случва се заради три основни неща – корупцията, лошата съдебна система и непредвидимостта на разходите на инвеститорите”, отбеляза Йончева. Тя заяви още, че корупция има навсякъде, но у нас големият проблем е грабежът и уточни, че 11 млрд. евро всяка година изтичат от страната ни заради корупцията.", "date": "2019.04.11", "title": "Елена Йончева, БСП: На европейските избори гласуваме не само за своето бъдеще, но и за бъдещето на децата си"}
{"url": "http://www.focus-news.net/news/2019/04/11/2645257/shumen-kontsert-pod-nadslov-muzikata-na-kosmosa-shte-se-sastoi-v-astronomicheskata-observatoriya-v-grada.html", "text": "От 18.00 часа в Астрономическата обсерватория в Шумен ще се проведе инициатива, посветена на 100-годишния юбилей на Международния астраномически съюз. Това съобщиха от  обсерваторията . Това е и първото музикално събитие в Астрономическата обсерватория. Всички произведения в концерта под надслов „Музиката на Космоса“ ще бъдат посветени или свързани с небесни тела и явления. В концерта ще вземат участие студенти от специалността „Педагогика на обучението по музика“ в Шуменския университет „Епископ Константин Преславски“, ученици от СУ „Сава Доброплодни“-Шумен и солистите от варненската и русенската опера Лиляна Кондова и Борис Луков. Те са възпитаници на световноизвестния тенор Емил Иванов, докторант по астрофизика в Шуменския университет.", "date": "2019.04.11", "title": "Шумен: Концерт под надслов „Музиката на Космоса“ ще се състои в Астрономическата обсерватория в града"}
{"url": "http://www.focus-news.net/news/2019/04/11/2645242/st-kom-todor-grebenarov-noshtta-v-gabrovo-premina-normalno-politseyskoto-prisastvie-ostava-zasileno.html", "text": "Нощта в Габрово премина нормално. Това каза старши комисар Тодор Гребенаров, зам.-директор на главна дирекция \"Национална полиция\" (ГДНП), в предаването \"Здравей, България\" по  Нова телевизия  във връзка с възникналото снощи в града напрежение по време на спонтанно организиран протест срещу нападението на магазинер от трима цигани. \"Допълнително тази нощ бяха дислоцирани достатъчно на брой сили от Дирекция „Жандармерия” и специализирани полицейски сили от София, които да гарантират сигурността и обществения ред на територията на Габрово. Те ще останат в Габрово докато е необходимо\", увери ст. ком. Гребенаров. \"Искам да призова гражданите към мир, спокойствие и разум, тъй като всяко едно ескалиране на напрежение може да доведе до нежелателни последствия\", допълни още той. \"Както знаете, този протест беше нерегламентиран. Основният призив беше в социалните мрежи. Събра се голяма група от хора, ситуацията ескалира. Колегите бяха взели необходимите мерки, но никой не е очаквал да се получи такава ескалация на напрежение\", каза още Гребенаров.", "date": "2019.04.11", "title": "Ст. ком. Тодор Гребенаров: Нощта в Габрово премина нормално, полицейското присъствие остава засилено"}
{"url": "http://www.focus-news.net/news/2019/04/11/2645258/mvr-16-dushi-sa-postradali-pri-katastrofi-v-stranata-prez-izminaloto-denonoshtie.html", "text": "16 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 27 леки катастрофи, при които няма пострадали.", "date": "2019.04.11", "title": "МВР: 16 души са пострадали при катастрофи в страната през изминалото денонощие"}
{"url": "http://www.focus-news.net/news/2019/04/11/2645240/gabrovo-rayonnata-prokuratura-povdigna-obvineniya-na-trimata-zadarzhani-za-poboya-nad-prodavach-v-magazin-na-ul-nikolaevska.html", "text": "Районната прокуратура повдигна обвинения на тримата задържани за побоя над продавач в магазин на ул. „Николаевска“. Това съобщиха от пресцентъра на  Апелативна прокуратура - Велико Търново . С постановление на Районна прокуратура – Габрово от 10 април 2019 г. трите лица са задържани за срок от 72 часа. \t \r\nПрокуратурата е привлякла в качеството на обвиняеми лицата с инициали Н.М.(на 21 години), Й.А. (на 20 години), П.А. (на 30 години) за това, че на 7 април 2019 г. в магазин „2+2“ на ул. „Николаевска“, действайки като извършители чрез нанасяне на множество удари с ръце и крака в областта на главата, тялото и краката, причинили на продавач-консултанта с инициали В. И. (от Габрово) лека телесна повреда по хулигански подбуди. \r\nСлед преценка на събраните по делото доказателства с оглед на това, че същите сочат реална опасност обвиняемите да се укрият или да извършат престъпление, тъй като са привлечени като обвиняеми за извършено умишлено престъпление, след като са осъждани за други престъпления (Н.М. е осъждан за извършено престъпление по чл.198 от НК, Й.А. е осъждан за извършено престъпление по чл.346 от НК, П.А., е осъждан за извършено престъпление по чл.195 от НК), Районна прокуратура –Габрово ще направи искане пред РС – Габрово за вземане на мярка за неотклонение „Задържане под стража” на трите лица. \r\nДействията по разследването продължават под ръководството на Прокуратурата.", "date": "2019.04.11", "title": "Габрово: Районната прокуратура повдигна обвинения на тримата задържани за побоя над продавач в магазин на ул. „Николаевска“"}
{"url": "http://www.focus-news.net/news/2019/04/11/2645260/pregled-na-osnovite-temi-v-burgaskiya-pechat.html", "text": "„Полицията изплака от липса на кадри“, е водещото заглавие във вестник  „Черноморски фар“ . „Пенсиониране е една от причините за търсене на нови полицаи“, пояснява материалът. Областна дирекция на МВР-Бургас е обявила конкурс за общо 80 вакантни младши изпълнителски длъжности, за които се изисква задължителна първоначална професионална подготовка.  \r\n„В понеделник стартира втората част на ремонта на „Захари Стоянов“, е друг акцент в днешния брой на ежедневника. „Без Т1 и Т2 до края на дейностите“, е подзаглавието на статията. Въвеждането на временната организация на движение ще стане след сутрешния пик, когато хората отиват на работа.  \r\n„Недоволни земеделци от Странджа пишат писмо до министъра на земеделието и храните Румен Прожанов“, четем още в изданието. Причината е, че голяма част от населените места в планината са извадени от списъка на необлагодетелстваните райони. Решението е прието на 1 март тази година.  \r\n„Бургазлии поискаха еднопосочна улица в Лазур“, е друг материал във вестника. Бургазлията Иван Тодоров се жалва до Общински съвет-Бургас и Комисията по транспорт за хаоса по улица „Васил Петлешков“ в ж. к. „Лазур“. В писмото до тях той посочва многобройните проблеми, идващи от това, че улицата е двупосочна.  \r\n„Камион се обърна в Морската, опитвайки се да премести павилион“, е друго заглавие от първите страници на ежедневника. Темата на деня е: „Идея за сезона: Пуснете директен градски автобус до летището“. „Поне за пиковите месеци „15-А“ може да ходи до аеропорта в определени часове и да помогне както на туристите, така и на живеещите и работещите в квартала“, е подзаглавието на статията.", "date": "2019.04.11", "title": "Преглед на основите теми в бургаския печат"}
{"url": "http://www.focus-news.net/news/2019/04/11/2645261/blagoevgrad-gradinka-na-bioraznoobrazieto-e-izgradena-v-parka-v-kvartal-elenovo.html", "text": "„Карлсберг България“, Българско дружество за защита на птиците и Община Благоевград оформиха градинка на биоразнообразието. Това съобщиха от пресцентъра на  Общината . Тя се намира в парк в квартал „Еленово“, който е обособен през 2016 година. Вчера на място бяха посадени 50 дървета от вида Офика. Бяха поставени и 15 поилки и 15 хранилки за птици.  \r\nОблагородяването на парка в кв. „Еленово“ съвпада с кампанията, инициирана от кмета д-р Атанас Камбитов, „Чист и зелен Благоевград! От нас зависи“. \r\nОфиката (Sorbus aucuparia) е многогодишно дърво, а височината му достига 15-16 метра , То е със сива и гладка кора, която при старите дървета се напуква слабо. Кореновата система на офиката е силно развита. Нарича се още Птицеловна брекиня.", "date": "2019.04.11", "title": "Благоевград: Градинка на биоразнообразието е изградена в парка в квартал „Еленово“"}
{"url": "http://www.focus-news.net/news/2019/04/11/2645254/irena-anastasova-bsp-shte-se-varnem-v-parlamenta-kato-pobediteli-na-predstoyashtite-izbori.html", "text": "Всички виждат, че един от основните акценти на дейността ни е борбата с корупцията. Не е нужно да има дори изследвания, корупцията е усещане на българина. Това заяви секретарят на ПГ на „БСП за България” Ирена Анастасова по „България Он Ер”, съобщиха от пресцентъра на  НС на БСП . По думите ѝ България не изглежда добре в очите на Европа заради нашумелите скандали около властта. „Целта на борбата срещу корупцията е да изглеждаме по различен начин. Нов антикорупционен закон би променил ситуацията”, заяви Анастасова. Тя припомни, че от БСП говорят за този закон отдавна. „Още когато се приемаше сегашният, ние имахме алтернативно предложение. От БСП сме против начина, по който функционира КПКОНПИ и начина, по който се избира председателят ѝ. Не е нужно да си юрист, за да си наясно, че няма как човек, когото ти избираш да те проверява, да ти даде негативна оценка”, изрази мнение секретарят на ПГ на „БСП за България”. \r\n„Какво означава борба с корупцията? Искаме да видим осъдителни присъди”, заяви Анастасова. По думите ѝ е трудно да се говори корупция сред представители на опозицията, която не е на власт от 10 години. „Корупцията е злоупотреба с държавен ресурс”, посочи Анастасова. \r\nПо повод отсъствието на БСП от парламента, народният представител заяви: „За 2 години в парламента изпадах в позицията „говори си, не ми пречиш”. Имахме много предложения – те не се приемаха. Убедена съм, че ще се върнем в парламента като победители на предстоящите избори”, каза още Ирена Анастасова. \r\nПо повод пренареждането на районните избирателни комисии от ЦИК, Ирена Анастасова коментира: „В районните избирателни комисии ГЕРБ имат 29 председатели и 2-ма секретари, а трябваше да имат 24 представители”. По думите ѝ няма как във всички 31 РИК-ове ГЕРБ да има контрол. Тя уточни, че един протокол от РИК не може да тръгне нагоре без двата подписа на председателя и на секретаря. „От 31 избирателни района, ГЕРБ контролират всички до един. Най-голямата изненада е при ДПС, които трябваше да имат общо 6 председатели и секретари, а всъщност имат 18. Това означава, че с подкрепата на ДПС, които имат решаващ глас в 18 от комисиите, протоколите ще вървят нагоре. Ясно е, че новата коалиция е между ГЕРБ и ДПС, а не ГЕРБ и Обединени патриоти”, добави Анастасова.", "date": "2019.04.11", "title": "Ирена Анастасова, БСП: Ще се върнем в парламента като победители на предстоящите избори"}
{"url": "http://www.focus-news.net/news/2019/04/11/2645262/biser-mihaylov-oblasten-upravitel-na-blagoevgrad-meteorologichnata-obstanovka-v-oblastta-e-spokoyna.html", "text": "Метеорологичната обстановка в Благоевградска област е спокойна. Това каза за  Радио „Фокус“-Пирин  областният управител на Благоевград Бисер Михайлов. „Няма съществено повишение в нивата на двете основни реки Струма и Места за изминалото денонощие, въпреки валежите. Извършваме постоянно наблюдение и на нивата на язовирите от страна на Държавната агенция за метрология и технически надзор. Няма и постъпили сигнали за наводнения и проблеми в Регионална дирекция „Пожарна безопасност и защита на населението“-Благоевград“, отбеляза той. Областният управител допълни, че има достатъчно свободни обеми в язовирите, които да поемат евентуалните валежи към момента. \r\nНатали СТЕФАНОВА", "date": "2019.04.11", "title": "Бисер Михайлов, областен управител на Благоевград: Метеорологичната обстановка в областта е спокойна"}
{"url": "http://www.focus-news.net/news/2019/04/11/2645263/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). В планините вали слаб дъжд с преминаваща мъгла. Сутрешни температури са от 5-6 до минус 1-2 градуса. Няма условия за ски. През изминалото денонощие не са регистрирани инциденти с туристи.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.11", "title": "ПСС: Лоши са условията за туризъм в планините"}
{"url": "http://www.focus-news.net/news/2019/04/11/2645248/vitsepremierat-tomislav-donchev-za-naprezhenieto-v-gabrovo-edna-ot-prichinite-e-nachinat-po-koyto-se-komentirat-integratsionnite-politiki.html", "text": "Има време да се прави анализ на ситуацията, първостепенният приоритет е да се върне реда и спокойствието. Това каза вицепремиерът и кмет на Габрово за периода 2007г. – 2010г. Томислав Дончев в предаването \"Здравей, България\" по  Нова телевизия  във връзка с възникналото в Габрово напрежение по време на спонтанно организиран протест заради нападението на магазинер от трима цигани. „Има достатъчно полицейски сили и жандармерия, които да се погрижат за това. Не бива да съдим за ситуацията в обичайните лицемерни категории. Една от причините за избухване на обществено напрежение е начинът, по който се коментират интеграционните политики до момента. Самото усещане, че някой има малко по-особени права, че някой има възможност да не спазва законите, е една от причините да се стигне дотук. Аз не мога да толерирам никакви форми на насилие, независимо от кого се упражняват”, заяви Дончев.", "date": "2019.04.11", "title": "Вицепремиерът Томислав Дончев за напрежението в Габрово: Една от причините е начинът, по който се коментират интеграционните политики"}
{"url": "http://www.focus-news.net/news/2019/04/11/2645266/varna-47-godishen-mazh-e-s-opasnost-za-zhivota-sled-iztichane-na-gaz-ot-gazova-butilka.html", "text": "47-годишен мъж е с опасност за живота след изтичане на газ от газова бутилка. Това съобщиха от  ГД „Пожарна безопасност и защита на населението“ . Инцидентът е станал в 8.00 часа на април в апартамент във Варна. Мъжът е с изгаряния по главата, шията и горните крайници от 1, 2 и 3 степен и по долните крайници от 3 степен. Раните му са обработени, интубиран е и е поставен на командно дишане. Пожарът е загасен от пострадалото лице с подръчни средства. Унищожено е имущество. Предполагаемата причина за инцидента е техническа неизправност в лъчистия панел с газова бутилка за отопление.", "date": "2019.04.11", "title": "Варна: 47-годишен мъж е с опасност за живота след изтичане на газ от газова бутилка"}
{"url": "http://www.focus-news.net/news/2019/04/11/2645267/pregled-na-osnovnite-temi-vav-velikotarnovskiya-pechat.html", "text": "„Бум на онкозаболяванията заради мръсния въздух“, е водещото заглавие на областния всекидневник  „Янтра Днес” . „Очевидно е, че има сериозен проблем със замърсяването на въздуха във Велико Търново. Правителството и държавните институции обаче неглижират този проблем, дори казват, че такова замърсяване няма“, заяви във Велико Търново депутатът от ПГ на „БСП за България“ Елена Йончева. Журналистката, която е водач на листата на БСП за евроизборите, се срещна с великотъровци по покана на граждани.  \r\n„Проверяват фирмите за ремонтите във В. Търново“, пише още вестникът. Започват проверки за изпълнението на ремонтните дейности във Велико Търново, които трябва да приключат до края на месеца. Огледите ще са за отстраняване на проблемите и дефектите, получени след обновяване на улиците, включени в проекта „Съхранена и автентична градска среда“.  \r\n„Откраднаха 2000 лв. от игрална зала“, е новина от криминалната хроника. Страница пета разказва за младия поет Денис Нуф, който издаде първата си стихосбирка „Коридори“. На страница осма материал ни представя информация за празник на японската култура, който предстои във Великотърновския университет. „Дани Младенов и Мане готови за игра“, е новина от спортните страници.  \r\n„Дадоха старт на панорамния комплекс „Орловец“, в който ще живеят близо 1000 души“, е водещо заглавие в другия областен ежедневник -  „Борба“ . Започва изграждането на голям панорамен комплекс, който ще има неповторима гледка от най-хубавото място във Велико Търново. Главният архитект на Общината Николай Малаков вече подписа строителните книжа. \r\n„17-годишен циганин от Лясковец и майка му ругаят българите в интернет… от Германия“, е друга новина от първа страница. 17-годишният циганин от Лясковец Гилбърт Стефанов и майка му Нора ругаят и обиждат българите в скандален „клип на омразата“, пуснат в социалните мрежи. Евродепутатът Ангел Джамбазйки е подал сигнал в прокуратурата в Горна Оряховица.  \r\n„Чистотата на въздуха в Старата столица стана лична кауза за Елена Йончева“, пише още „Борба“. „Има проблем със замърсяването на въздуха във Велико Търново и той е очевиден. Обаче правителството и държавните институции неглижират този проблем“, каза народният представител и кандидатът за евродепутат във Велико Търново.  \r\n„Разкриха кражба на тухли в Златарица“ е новина от криминалната хроника. В областния ежедневник ще намерите и статия за първото в страната рок такси, което заработи в града.", "date": "2019.04.11", "title": "Преглед на основните теми във великотърновския печат"}
{"url": "http://www.focus-news.net/news/2019/04/11/2645265/iskren-veselinov-obedineni-patrioti-chesto-se-sluchva-kmetovete-na-obshtini-da-diskriminirat-tseli-naseleni-mesta-tozi-porok-tryabva-da-se-popravi.html", "text": "Често се случва кметовете на общини да дискриминират цели населени места - този порок трябва да се поправи. Това каза народният представител от ПГ на „Обединени патриоти“ и зам.-председател на ВМРО Искрен Веселинов по време на дебатите по промените в Закона за местното самоуправление и местната администрация, предаде репортер на  Агенция „Фокус“ .  \r\n„Проектът не е еднозначен. Дебатът по подкрепата му беше дълъг и надделя това, че трябва да подкрепим самата идея. В този закон има три параграфа и всички те трябва да бъдат променени, ако искаме законът да работи“, заяви Веселинов. „На база на изборните резултати често се случва кметовете след провеждането на изборите да дискриминират цели населени места. Случва се през целия мандат едно населено място да е обречено на пълна изолация и на недостиг на обществени средства, защото съответният кмет колкото и да е обичан от населението, не е обичан от кмета на общината“, каза още той и посочи, че този порок трябва да се поправи. „Но с дадените текстове това не се случва. Трябва да създадем задължението общинският съвет да създаде правила, които да дават възможност на местните власти да се саморегулират“, коментира Веселинов. \r\nЦветилена СИМЕОНОВА", "date": "2019.04.11", "title": "Искрен Веселинов, „Обединени патриоти“: Често се случва кметовете на общини да дискриминират цели населени места - този порок трябва да се поправи"}
{"url": "http://www.focus-news.net/news/2019/04/11/2645269/faynenshal-tayms-otkri-ofis-v-sofiya-predvizhda-se-do-kraya-na-godinata-v-nego-da-rabotyat-130-sluzhiteli.html", "text": "„Файненшъл таймс“ (Financial Times) откри офис в София. Предвижда се до края на годината в него да работят 130 служители, които ще отговарят за инженеринга, разработването, дизайна и икономически анализи. Това съобщиха от пресцентъра на  Столична община . \r\n„Изборът на София от една от най-авторитетните бизнес медии в света означава голямо доверие и възможности“, каза при откриването кметът на София Йорданка Фандъкова.  \r\nНа събитието присъства Кейт О’Риърдън, главен продуктов и информационен директор във FT, която разказа за избора на София: „Оглеждахме различни възможни места за този офис – в Азия, Европа и Великобритания, преди да се спрем на България. Дългата репутация на София като център на технологиите, заедно с развитието на индустриите в областта на данните, изкуствения интелект, възраждащата се като столица на технологиите на Балканите София – всичко това прави вашия град неустоима дестинация за подобна инвестиция. Нашите екипи в София са двигателят в основните области. Продължаваме да инвестираме в София - възнамеряваме да разширим своята дейност тук, като създадем нов екип, който ще работи за специализираните издания на FT. Надявахме се, че градът ще ни предостави талантливи хора, които ще ни помогнат да преобразим FT. Действителността надхвърли нашите очаквания. Вашите отдаденост и енергия са изключително вълнуващи и нямам търпения да видя какво още можем да постигнем заедно“. „Като медия сме ориентирани към цифровите технологии. Над ¾ от нашите читатели са абонати на цифровата ни платформа и София ще играе централна роля за постигане на растеж в тази насока.“, посочи Кейт О’Риърдън.  \r\nЧаст от политиката на изданието в цял свят са и образователните инициативи. „FT има образователни инициативи за гимназисти от горните класове, на които предоставя безплатен достъп до изданието. По този начин отглеждаме следващото поколение служители и читатели на FT. Освен това ние намираме и други начини, с които да допринасяме за образованието, като работим с училища, клубове, университети, организираме събития с ученици“, посочи още Кейт О’Риърдън.  \r\nСофия получи и приза „Бизнес град“ в националната класация на „Дарик радио“. „Тази награда е за хората на София, за талантливите, предприемчиви и образовани млади хора, защото благодарение на тях, големите компании идват тук. На заседание на Министерски съвет беше одобрено и споразумение между България и „Световната банка“, която също открива свои офис в София. Това е възможност и перспектива за младите, образовани хора на нашия града“, заяви също кметът Фандъкова.  \r\nПриоритет на Столичната община е да привличане на инвестиции в публичната инфраструктура и в образованието.  \r\nСпоред последното изследване на FDi Intelligence София е сред най-атрактивните локации за международни инвестиции в следващите 2 години. \r\nСофия се нарежда на 28 място от общо 283 европейски региона включени в индекса за работни позиции, изискващи интелектуална дейност. През 2018 г. София зае 18 място от 400 световни региона с високо владеене на английски език, което също е важно за привличане на международните компании в столицата.", "date": "2019.04.11", "title": "„Файненшъл Таймс“ откри офис в София, предвижда се до края на годината в него да работят 130 служители"}
{"url": "http://www.focus-news.net/news/2019/04/11/2645255/vitsepremierat-krasimir-karakachanov-e-svikal-izvanredno-zasedanie-na-sluzhbite-vav-vrazka-s-vazniknaloto-naprezhenie-v-gabrovo.html", "text": "Вицепремиерът и министър на отбраната Красимир Каракачанов е свикал извънредно заседание на службите във връзка с възникналото напрежение в Габрово, предаде репортер на  Агенция \"Фокус\".  След заседанието, което се провежда в Министерски съвет, се очаква да бъде даден брифинг за ситуацията в града и предприетите мерки.", "date": "2019.04.11", "title": "Вицепремиерът Красимир Каракачанов е свикал извънредно заседание на службите във връзка с възникналото напрежение в Габрово"}
{"url": "http://www.focus-news.net/news/2019/04/11/2645270/sliven-normalno-prohodimi-sa-patishtata-v-oblastta-vidimostta-v-nizinite-e-namalena-zaradi-magla.html", "text": "Сухи и нормално проходими са пътните настилки в Сливенска област. Мъгла има по пътищата в низините и по поречието на Тунджа. Видимостта там е намалена. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тпоради намалена носимоспособност на пътя в участъка в област Бургас. Срокът за двете ограничения е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение е до 10 април.", "date": "2019.04.11", "title": "Сливен: Нормално проходими са пътищата в областта, видимостта в низините е намалена заради мъгла"}
{"url": "http://www.focus-news.net/news/2019/04/11/2645274/pazardzhik-oblastnata-komisiya-po-bezopasnost-na-dvizhenieto-shte-provede-zasedanie.html", "text": "Областната комисия по безопасност на движението в ще проведе заседание от 11.00 часа в сградата на Областната администрация в Пазарджик. Това съобщиха от  Областната администрация . Ще бъде представена информация за състоянието на безопасността на движението през 2018 и първото тримесечие на 2019 година, както и за предстоящи мерки за нейното подобряване през 2019 г. Ще се проведе и обсъждане на проекта на Годишен доклад за дейността за подобряване на безопасността на движението по пътищата в област Пазарджик за 2018 г. и на проекта на План-програма за подобряване на безопасността на движението по пътищата в област Пазарджик за периода 2019-2020 г.", "date": "2019.04.11", "title": "Пазарджик: Областната комисия по безопасност на движението ще проведе заседание"}
{"url": "http://www.focus-news.net/news/2019/04/11/2645259/ministar-krasimir-karakachanov-ne-se-ochakvat-eskalatsii-na-naprezhenieto-v-gabrovo.html", "text": "Към момента денят в Габрово е спокоен, не се очакват ескалации на напрежението. Това каза вицепремиерът и министър на отбраната Красимир Каракачанов във връзка със свиканото от него извънредно заседание на службите в Министерски съвет заради напрежението в Габрово в предаването „Тази сутрин“ по  БТВ . „В момента аз замествам министър-председателя Бойко Борисов. Случилото се в Габрово налага да се съберем с ръководството на МВР и да обсъдим оперативната ситуация в момента, както и мерките, които са взети срещу подобни прояви“, посочи той. „Смятам, че трябва да бъдат набелязани мерки. Подобен вид контингент, който обитава най-вече незаконни махали и къщи, периодично да бъде профилактиран от органите на реда“, заяви Каракачанов и изтъкна, че именно от този контингент излизат хората, които извършват побои и престъпления. „Трябва да се обсъди и дали са били адекватни мерките на МВР. Виждаме, че полицията реагира бързо и овладява ситуацията“, обясни вицепремиерът. „Вината не е на полицията. Проблемът е как да се вземат превантивни мерки, за да не се допускат подобни инциденти, а не полицията да реагира след това“, обясни Красимир Каракачанов. „Главният бияч в случая, мисля, че има 5 или 6 регистрации, и няколко присъди“, съобщи той. Според него въпросът е не само към полицията, а и към правораздавателните органи, защо човек с толкова регистрации и присъди се разхожда по улиците на България. Вицепремиерът благодари на полицаите, които цял ден и цяла нощ охраняват обществения ред в Габрово.", "date": "2019.04.11", "title": "Министър Красимир Каракачанов: Не се очакват ескалации на напрежението в Габрово"}
{"url": "http://www.focus-news.net/news/2019/04/11/2645275/negovo-visokopreosveshtenstvo-vrachanskiyat-mitropolit-grigoriy-shte-oglavi-malko-povecherie-s-tseliya-bogorodichen-kanon-i-akatist-v-petak.html", "text": "В петъчния ден от Великия пост, на 12 април, във всички епархии на Българската православна църква сутринта се отслужва Преждеосвещена света Литургия, предаде репортер на  Агенция \"Фокус\" . Вечерта в епархиите богослужението е Малко повечерие с целия Богородичен канон и акатист. По този повод  в катедралния храм “Св. 12 апостоли”, град Враца ще бъде отслужено Малко повечерие с целия Богородичен канон и акатист, Богослужението ще оглави Негово високопреосвещенство Врачански митрополит Григорий. Той ще бъде в съслужение със свещеници от Враца. Началото е от 17.00 часа. \r\nНикола ПЕТКОВ", "date": "2019.04.11", "title": "Негово високопреосвещенство Врачанският митрополит Григорий ще оглави Малко повечерие с целия Богородичен канон и акатист в петък"}
{"url": "http://www.focus-news.net/news/2019/04/11/2645272/pregled-na-osnovnite-temi-v-evropeyskiya-pechat-agentsiya-fokus.html", "text": "Брекзит, ситуацията в Либия, противпоставянето между партията на Виктор Орбан и ЕНП и плановете на германското правителство за закупуване на нов самолет за държавното ръководство след серия от инциденти с германския правителствен самолет.   \r\n*** Лидерите на ЕС, действайки по искане на премиера Тереза Мей, отново отложиха крайния срок, след който Великобритания трябва да напусне ЕС без защитата на договореното споразумение за оттегляне, този път определяйки датата за 31 октомври, пише европейската редакция на авторитетното издание  Politico , \r\nНай-важното обаче е, че те предоставят на Великобритания гъвкавостта да напуснe по-рано - по същество веднага след като правителството на Великобритания може да постигне споразумение между собствените си враждуващи фракции, а парламентът ратифицира споразумението за оттегляне. Това е договорът от 585 страници, който осигурява защита на правата на гражданите, финансово уреждане и предпазен механизъм  за границата с Ирландия. \r\nЗабавянето на крайния срок от този петък - което е само отлагане от първоначалната дата на 29 март - предотвратява потенциално напускане без споразумение, от което двете страни все повече се страхуваха като път към общо бедствие. \r\nРешението бе постигнато след по-труден и по-дълъг от очакванията дебат сред лидерите на ЕС-27 на срещата на върха в Брюксел, която започна в сряда вечерта и продължи до 2 часа след полунощ. Докато лидерите предварително са се договорили, че е необходимо удължаване, френският президент Еманюел Макрон постави остро искането само за кратко отлагане, като на практика застана на страната на британският премиер, която поиска отлагане до 30 юни. \r\nТой обаче остана в малцинство с това си искане от другите лидери, включително германския канцлер Ангела Меркел и в крайна сметка отстъпи. Но той успя да намали удължаването почти наполовина  от годишното забавяне, което длъжностните лица на ЕС предвиждаха преди  срещата. \r\n\"Това означава допълнителни шест месеца за Великобритания\", заяви председателят на Европейския съвет Доналд Туск на заключителна пресконференция. \"През това време ходът на действията ще бъде изцяло в ръцете на Обединеното кралство. Те все още могат да ратифицират споразумението за оттегляне, в който случай удължаването ще бъде прекратено. Те може да преразгледат цялата си стратегия за Брекзит. Това може да доведе до промени в политическата декларация [за определяне на бъдещите отношения], но не и в споразумението за оттегляне. До края на този период Обединеното кралство също ще има възможност да отмени член 50 и да отмени изцяло Брекзит \" \r\nДоналд Туск завърши  с молба за \"нашите британски приятели ... моля, не губете време този път.\" \r\nЗа Обединеното кралство отлагането носи потенциално тежка политическа цена: освен ако Мей успее да сключи сделка бързо, Великобритания трябва да участва в изборите за Европейски парламент следващия месец. Това поставя основата за драматично гласуване на 23 май, което ще послужи като избирателна мълния за високо заредените емоции, които разделят страната след референдума през юни 2016 г. \r\nТова засилва натиска върху британския премиер да  постигне споразумение с лидера на опозиционната Лейбъристка партия Джереми Корбин. Но Корбин може вече да торпилира преговорите и вместо това да поиска нови национални избори. Той вече обвини Мей, че отказва да се отдръпне от червените линии на правителството. \r\nБританският премиер, запитан на пресконференция след срещата дали тя смята, че трябва да се извинява за това, че отново разочарова тези, които искат да излязат от ЕС , тя обвини твърдо парламента. \r\n\"През последните три месеца гласувах три пъти, за да напуснем Европейския съюз\", каза тя, едва се опитваше да скрие раздразнението си и добави: „Ако през януари бяха гласували достатъчно членове на парламента с мен, вече щяхме да сме извън Европейския съюз. Не успяхме да получим това мнозинство в парламента“. Тя заяви, че ще работи за това мнозинство с всички партии, за да може Великобритания да напусне „възможно най-скоро“. \r\nМакар и да предотвратява сривове, забавянето може да предложи малко утеха на хиляди фирми и милиони граждани, които да трябва да преодолеят това, което Брекзит ще означава за техния живот и поминък. Докато не се постигне споразумение в британските политически кръгове, сценарий за напускане без сделка ще остане една много реална възможност. \r\n***  Подкрепата на Москва за лидера на Либийската национална армия (ЛНР) Халифа Хафтар има геополитически характер. Либия може да послужи като трамплин за разширяване на зоната на руското влияние в Африка, да осигури безопасността на руските инвестиции и да се превърне в нова защитна линия срещу VI Американски флот в Средиземно море, констатира австрийският национален ежедневник  Der Standard  в статия, публикувана под заглавие „На какво се надява Русия в конфликта в Русия?“ \r\n„Подкрепата на Москва за Халифа Хафтар е геополитическа. Просто тя не иска да вижда повече САЩ в този регион“, уверени са в редакцията на вестника.  \r\nТриполи устоя на първата атака на бунтовниците от ЛНА, но интензивността на сраженията се увеличава драстично. Сега и двете страни използват авиация, като броят на жертвите - включително сред цивилното население - се е увеличил значително. Единственото активно летище в Триполи наскоро бе ударено по въздух. Новата криза е причинена от генерал Халифа Хафтар, който изпраща войски към Триполи, след като установи контрол в източната и в по-голямата част от южната част на страната. Т.нар. правителство на националното единство под ръководството на Фаиз Сарай в столицата, макар и признато от ООН, няма реална власт. След свалянето на Муамар Кадафи, Либия потъна в хаос, предизвикан от борбата на съперничещите кланове. В същото време Хафтар иска да стане новият лидер на страната и в този си стремеж той е подкрепен от Москва зад кулисите. Генералният щаб знае \r\nРусия блокира резолюцията в Съвета за сигурност на ООН, осъждаща атаката на ЛНА срещу Триполи. Вместо това Москва призова всички страни да сложат край на военните действия. В същото време Хафтар редовно информира руския Генерален щаб за напредъка на бойното поле. Говорителят на Кремъл Дмитрий Песков отхвърли версията, че Русия подкрепя Хафтар. Въпреки това, контактите с него са установени преди повече от две години: началото беше поставено от първото му посещение в Москва за официални разговори. Броят на руските военни съветници в Бенгази нараства, а снимки показват, че ЛНА има нови модерни оръжия, както и модернизирани съветски системи за противовъздушна отбрана. Русия иска да измести САЩ \r\nХафтар не е идеологически съюзник на Москва, въпреки че през 80-те години на миналия век той завършва военната академия в СССР. По-скоро става въпрос за чисто военнополитически амбиции. Не е известно нищо за каквито и да било конкретни споразумения между страните, но руската информационна агенция Regnum се изрази съвсем ясно по отношение на руския фокус към северноафриканската страна. „За нас Либия е не само портата към Атлантическия океан (на Средиземно море е Сирия), но и удобна база”, коментира автор на една от статиите. След това се казва, че Либия може да послужи като трамплин за по-нататъшно разширяване на зоната на руското влияние в Африка, както и да осигури безопасността на руските инвестиции, като в същото време се превърне в нова защитна линия срещу действията VI  флот на САЩ, който извършва операции в Средиземно море. Победата на Хaфтар ще означава, че САЩ ще изгубят влиянието си в тази богата на петрол държава. Подобна ситуация е в полза на Русия. Според съобщения в медиите, заради сраженията първите американски войски, разположени в Триполи (както и индийските), са евакуирани от страната. \r\n*** Отношението към мигрантите е новата разделителна линия в европейската политика, заяви говорителят  на унгарското правителство Золтан Ковач в интервю по унгарското обществено  радио, цитирано от англоезичното издание  Hungary Today . \r\n\"Какъв е смисълът да се говори за европейски парламентарни избори, ако голяма част от Европейската народна партия всъщност се е обърнала наляво и изразява социалистически и либерални възгледи?\" - заяви Ковач. \r\nТой каза, че политическите сили, които се противопоставят на миграцията, виждат Европа като група от нации и искат да укрепят европейските семейства. За разлика от това, миграционните сили подкрепят „Съединените щати на Европа” по модела на Съединените американски щати, каза той, добавяйки, че това становище е „напълно чуждо“ за първоначалните позиции на ЕНП. \r\nКовач също каза, че политическият дискурс в днешна Европа, главно в Западна Европа, е далеч от реалността. \"Вместо това се опитват да използват изкуствени думи и изрази и измислена реалност, за да предадат своите виждания за това какво трябва да се направи в Европа\", каза той, добавяйки, че централноевропейските страни, от друга страна, са намерили \"прагматичен глас\" и говорят за “реалността”, такава, каквато я виждат европейците. \r\nДнес европейската политика е за сблъсъка на тези подходи, каза Ковач, като твърди, че западноевропейските страни и значителен сегмент от ЕНП искат тези различия в мненията да \"изчезнат\". \r\nТой каза, че европейците са недоволни от това как функционира ЕС, като добави, че една от причините за тяхното разочарование е начинът, по който Европейската комисия и институциите на ЕС се занимават с въпроса за миграцията.  \r\n***  След поредица от инциденти с правителствените самолети, Берлин взе решение за закупуването на нови машини, съобщава германският вестник  Die Augsburger Allgemeine Zeitung . \r\nКомисията по бюджета на Бундестага е одобрила закупуването на три самолета „Еърбъс“ A 350-900 на стойност от около 1,2 милиарда евро, съобщава вестникът. \r\nМиналата година канцлерът на ФРГ Ангела Меркел трябваше да се върне в Кьолн след срив на комуникационните системи на „Еърбъс“ A340 и да лети до Аржентина за срещата на Г-20 с редовен полет. Неотдавна от техническите дефекти в правителствените самолети бяха засегнати държавният глава Франк-Валтер Щайнмайер, министърът на външните рааботи Хайко Маас и министърът на развитието Герд Мюлер. \r\n***", "date": "2019.04.11", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/04/11/2645271/taner-ali-dps-shte-podkrepim-promenite-v-zakona-za-mestnoto-samoupravlenie-i-mestnata-administratsiya-no-ima-nesaotvetstviya-koito-tryabva-da-se-promenyat-predi-vtoro-chetene.html", "text": "На първо четене ще подкрепим законопроекта, но има доста несъответствия, които трябва да бъдат променени между първо и второ четене. Това каза народният представител от ДПС Танер Али по време на дебатите по промените в Закона за местното самоуправление и местната администрация, предаде репортер на  Агенция „Фокус“ . „Разбирам, че кметовете на населени места искат да бъдат по-самостоятелни и да имат собствени бюджети. Но с децентрализацията говорим само за делегиране на права на кметовете, а без да ги обезпечаваме финансово – особено по-малките населени места“, заяви Али. „В големите областни градове и големите общини  има повече собствени приходи, но това не означава, че и при малките общини е по същия начин. Разбирам, че при тази финансова децентрализация, за която говорим  с този законопроект, ще се сблъскаме с огромни проблеми. Затова преди второ четене комисията трябва много сериозно да погледне и Закона за обществените поръчки“, каза още той и посочи, че доста сериозно трябва да се поработи по законопроекта, за да има ефект от него. \r\nЦветилена СИМЕОНОВА", "date": "2019.04.11", "title": "Танер Али, ДПС: Ще подкрепим промените в Закона за местното самоуправление и местната администрация, но има несъответствия, които трябва да се променят преди второ четене"}
{"url": "http://www.focus-news.net/news/2019/04/11/2645276/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-april.html", "text": "„Софийска вода” временно ще прекъсне водоснабдяването в някои части на столицата на 12 април. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 540 в жк. „Връбница“ 1 се налага спиране на водоподаването от 09.00 до 18.00 часа на клиентите на „Софийска вода”, живеещи в: бл.512, бл.518, бл. 539, бл. 540, бл.538, бл.535, бл.536, бл.533, бл.534, ул. „269-та, бул. „Ломско шосе\" № 177 (училище за деца с нарушено зрение). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 540. \r\nВъв връзка с изграждане на сградни водопроводни отклонения на ул. „Загребска“ и ул. 681 е кв. „Овча купел“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Загребска“ и ул. 681. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ ъгъла с ул. „Загребска“; ул. 681 ъгъла с ул.678. \r\nВъв връзка с подмяна на сградно водопроводно отклонение на ул. „Училищна“ в с. Негован се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Могилата“, ул. „Крайна“ , ул. „Ридо“, ул. „Емануил Александров“  и  ул. „Стоян Тодоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна“ №6. \r\nВъв връзка с изграждане на сградно водопроводно отклонение на ул. „Плачковица“ в кв. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Плачковица“ от ул. „Бигла“ до ул. „Мала планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плачковица“ ъгъла с ул. „Кричим“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.11", "title": "„Софийска вода” временно ще прекъсне водоснабдяването в някои части на столицата на 12 април"}
{"url": "http://www.focus-news.net/news/2019/04/11/2645278/zhivko-todorov-kmet-na-stara-zagora-predstoi-sabaryaneto-na-54-nezakonni-postroyki-v-romskiya-kvartal-v-grada.html", "text": "Предстои събарянето на 54 незаконни постройки в ромския квартал в Стара Загора. Това каза в сутрешния блок „Добро утро, България“ на  Радио „Фокус“  кметът Живко Тодоров. По думите му досега премахнатите незаконни постройки са 130, като общината предприема стъпки по разрешаването на проблема. Продължават и инвестициите във видеонаблюдението, за да бъде гарантирана сигурността на гражданите, увери кметът. „Това е част от нашата политика по изчистване на незаконното строителство в ромската махала – там то е най-широко разпространено и заварихме най-много проблеми. За щастие успяхме да разрешим голяма част от тях през годините. Събаряйки тези 54 постройки общо премахнатите ще станат около 180, което е наистина голям брой. Със завършването и на последния етап, който сме предвидили, ще имаме сериозен напредък в борбата с незаконното строителство и разрушаване на гетото, което само пречи, а не помага с нищо на живущите там. Дори хората, живеещи в законно застроената част на кв. Лозенец, подкрепят тази акция“, обясни той. Живко Тодоров коментира още, че наред със заложените проекти и дейности, общината работи и по изграждането на модерна индустриална зона в града, която да привлича инвеститори и най-вече да разкрива нови работни места. Освен градското развитие е важно и икономическото такова, каза още Тодоров.  \r\nАнна АНГЕЛОВА", "date": "2019.04.11", "title": "Живко Тодоров, кмет на Стара Загора: Предстои събарянето на 54 незаконни постройки в ромския квартал в града"}
{"url": "http://www.focus-news.net/news/2019/04/11/2645277/emil-hristov-gerb-opitvayki-se-da-reshim-mezhdulichnostnite-problemi-v-obshtinite-mozhe-da-sazdadem-problemi-po-sashtestvo-mezhdu-kmetovete-i-vedomstvata.html", "text": "Опитвайки се да решим междуличностните проблеми в общините, може да създадем проблеми по същество между кметовете и ведомствата. Това каза депутатът от ГЕРБ Емил Христов по време на дебатите по промените в Закона за местното самоуправление и местната администрация, предаде репортер на  Агенция „Фокус“ . „Според мен с предлаганите промени се цели една рамка да се сложи на общинския съвет. A цялото законодателство на местното управление се базира на това, че общината е основната единица и ако този законопроект се приеме така, както е, ще доведе до много несъответствия“, заяви Христов. Той посочи, че се предлагат промени, които променят отношенията при формирането на общинския бюджет. „Предлага се да се преразпределят средства само в разходната част, които като философия не са обвързани с приходната част. Това ще създаде много проблеми на общинските кметства и на взаимоотношенията на общинския кмет, общинския съвет и кмета на населено място. Така опитвайки се да решим едни междуличностни проблеми, ще създадем проблеми по същество между кметовете и ведомствата“, каза още народният представител. \r\nХристов посочи, че идеята е кметовете на кметства, независимо колко са големи, да започнат да се чувстват съпричастни не само с разходната, но и с приходната част. “Но проблемът е, че има кметства, които не могат да дадат толкова приходи, колкото разходи. А това ще доведе до друг проблем. Затова преди второ четене трябва много добре да помислим какво можем да променим“, каза още той и посочи, че трябва да има промени и в Закона за публичните финанси и Закона за обществените поръчки. „Независимо от всичко казано, законопроектът си струва да бъде подкрепен“, заяви Христов. \r\nЦветилена СИМЕОНОВА", "date": "2019.04.11", "title": "Емил Христов, ГЕРБ: Опитвайки се да решим междуличностните проблеми в общините, може да създадем проблеми по същество между кметовете и ведомствата"}
{"url": "http://www.focus-news.net/news/2019/04/11/2645281/plovdiv-nyama-novoobrazuvali-se-svlachishta-na-teritoriyata-na-oblastta-patishtata-sa-normalno-prohodimi.html", "text": "Няма новообразували се свлачища на територията на област Пловдив, пътищата са нормално проходими. Това съобщи за  Радио „Фокус”-Пловдив  дежурният в Областното пътно управление. Още вчера беше разчистено свлачището между Юговско ханче и Лъки, на пътя Асеновград-Смолян. Пътят е отворен. Разчистени са и всички останали свлачища, които се образуваха през последните дни от обилните валежи по пътя  Асеновград-Смолян, Кричим-Девин и Троян-Кърнаре. \r\nОстават в сила ограниченията заради ремонтни дейности по някои пътища в областта. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин.  Ограничено е преминаването на камиони над 5 тона при км 6 на пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Забранено е движението на камиони над 12 тона през прохода Троян-Кърнаре. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен. \r\nЦветана ТОНЧЕВА", "date": "2019.04.11", "title": "Пловдив: Няма новообразували се свлачища на територията на областта, пътищата са нормално проходими"}
{"url": "http://www.focus-news.net/news/2019/04/11/2645280/vseki-peti-klient-na-chez-elektro-balgariya-ad-predpochita-da-poluchava-fakturata-si-po-elektronen-pat.html", "text": "Всеки пети клиент на „ЧЕЗ Електро България“ АД предпочита да получава фактурата си по електронен път. Това съобщиха от пресцентъра на  ЧЕЗ . Отказалите се от хартиения документ вече са 423 000. Статистиката отчита ръст от 18% при регистрациите за електронна фактура през първото тримесечие на тази година в сравнение със същия период на 2018 г. \r\nПрез януари 2019 г. регистрациите за електронна фактура се увеличиха със 100% спрямо януари миналата година. Над 6% от регистрациите за получаване на фактура онлайн са направени през фейсбук профила на дружеството @cezelectrobg. \r\nУстойчиво нараства броят на клиентите, които оценяват удобството, сигурността и екологичните ползи на електронната фактура. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Бързото и навременно получаване на информацията за месечните задължения,  сигурният достъп до данните по всяко време, осигуряват допълнително спокойствие и комфорт. \r\nОсвен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си сметки за електроенергия. Тя е валиден, електронно подписан данъчен документ, който е напълно идентичен с хартиената версия. \r\nЕлектронната фактура е безплатна услуга, която може да бъде заявена на  , през фейсбук профила на дружеството @cezelectrobg, в центровете за обслужване на клиенти на „ЧЕЗ Електро България“ АД, на телефон 0700 10 010 или в офисите на Изипей. За регистрацията е необходим клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.", "date": "2019.04.11", "title": "Всеки пети клиент на „ЧЕЗ Електро България“ АД предпочита да получава фактурата си по електронен път"}
{"url": "http://www.focus-news.net/news/2019/04/11/2645283/kathimerini-zasili-li-prespanskoto-sporazumenie-natsionalisticheskite-nastroeniya.html", "text": "Засили ли Преспанското споразумение националистическите настроения, коментира електронното издание на гръцкия вестник  Kathimerini \r\nПрез лятото на 2018 г. министър-председателите на Гърция и на Бившата югославска република Македония Алексис Ципрас и Зоран Заев подписаха историческото споразумение на брега на Преспанското езеро, с което Македония ще бъде преименувана на Северна Македония. По това време международната общност и по-специално Европейският съюз, чрез своя върховен представител по въпросите на външните работи и политиката на сигурност Федерика Могерини, поздравиха двете правителства за извършването на огромна стъпка към прекратяването на най-странния спор в международни отношения, припомня изданието. \r\nТова състояние на еуфория обаче не продължи дълго. Много скоро стана ясно, че следващите стъпки до ратифицирането на споразумението от парламентите на двете страни ще бъдат изключително предизвикателни. \r\nИ в двете страни опозиционните партии бяха твърдо против споразумението и мобилизираха общественото мнение, за да го оспорят. В Атина и Солун бяха организирани митинги, в които се събраха либерали, националисти, неофашисти, комунисти, социалдемократи и други. \r\nСега, когато споразумението е ратифицирано от гръцкия парламент, възникват няколко въпроса за отпечатъка, който може да е оставило то на гръцкото общество. Дали това споразумение, с всичките си политически вълнения, поражда националистически настроения? \r\nОпитът да се отговори на този въпрос, е като се съсредоточим върху специфична проява на национализма. Вместо да разглеждаме въпроси от проучванията, опитвайки се да разберем дали гърците са по-склонни да казват, че се гордеят с това, че са гърци, трябва да разгледаме вида на поведението, което те желаят да демонстрират публично. \r\nМярка, която улавя тази публична проява на националистически настроения, е доброволното показване на национални знамена на балконите или прозорците на къщи и апартаменти. \r\nЗнамето е единственият най-важен символ на националната идентичност. Често се говори, че позитивните настроения към националния флаг са по-високи сред хората, които се класифицират като националисти и принадлежат към дясното в политическия спектър. Такъв е случаят най-вече в страна като Гърция, с история на десен авторитаризъм. Без знамето да стане табу в гръцкото общество, какъвто е случаят с други страни, които са преживели военни преврати, съществува недвусмислена връзка между публичното представяне на знамето и политическата идеология на дясното. \r\nСледователно,трябва да се отговори на следния въпрос: Дали Договорът от Преспа  увеличи знамената, които висят от гръцки балкони? \r\nЗа да отговорим на този въпрос, започнахме със съставянето на списък на всички улици в Атина. След това случайно избрахме 315 и тръгнахме по тях, преброявайки броя на знамената на улицата. Работата на терен се проведе между 24 януари и 4 февруари 2019 г \r\nЗа да установим критерий, повторихме същата процедура в португалската столица Лисабон. Отново бяха избрани 315 улици и членовете на нашия изследователски екип вървяха по тях през същия период, броейки португалски знамена. \r\nЗа да се разгледа допълнително дали различията между Атина и Лисабон се дължат по-скоро на Споразумението от Преспа, отколкото на това, че атиняните са просто по-големи националисти от жителите на Лисабон, ние трябваше да намерим начин да съберем същата информация, но в предишни години. Направихме това с помощта на картографските данни от  Google Earth, които имат множество снимки за всяка улица с течение на времето, датирани с година и месец. Разделихме годишните наблюдения на три периода: 2008-09, 2014-15 и 2019. \r\nУстанови се, че Споразумението от Преспа предизвика голямо увеличение на броя на знамената, поставени на атинските балкони. \r\nДокато средният брой знамена на улица Лисабон намалява до 0,21 през 2019 г., в Атина е нараснал до 2,87. Така, докато в Лисабон броят на знамената през 2019 г. е намалял средно с 1 знаме на улица, в Атина те са се увеличили с 1,5 знамена на улица. \r\nКомбинирайки тези две различия, можем да кажем, че Споразумението от Преспа е  увеличило броя на знамената в Атина с около 2,5 знамена на улица. Човек може забележи още по-добре тази възходяща тенденция, ако бяхме избрали Солун вместо Атина за нашия анализ. \r\nРазбира се, все пак може да се твърди, че знамената като цяло са станали по-популярни в Гърция с течение на времето, но изследването показва, че увеличението се отнася само за гръцките знамена, а не за знамената като цяло. \r\nАко има някакъв урок от това изследване, ние считаме, че урокът не трябва да бъде, че Споразумението има потенциално смущаващи странични ефекти. Дори ако това беше така, това не е причина да се въздържаме от прилагане на политики, насочени към облекчаване на конфликтите на Балканите. Напротив, това упражнение говори по-скоро за начина, по който политическият дебат е бил формулиран през този период, и за ролята на политическите елити в ескалирането на националистическите настроения. Вярно е, че регионалните идентичности са силни, дълбоко вкоренени и могат да бъдат активирани пред споразумение, което изглежда ги предизвиква. Може би затова може би си заслужава да се отбележи ролята на политическите елити, които могат или да засилят тези реакции, или да ги успокоят със собствената си позиция в обществения дебат. Изглежда, че този път те са избрали първото.  Юлиян Марков", "date": "2019.04.11", "title": "Kathimerini: Засили ли Преспанското споразумение националистическите настроения"}
{"url": "http://www.focus-news.net/news/2019/04/11/2645285/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-mokri.html", "text": "Трафикът на ГКПП „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.11", "title": "Кюстендил: Трафикът на ГКПП „Гюешево” е с нормална интензивност, пътните настилки са мокри"}
{"url": "http://www.focus-news.net/news/2019/04/11/2645284/plovdiv-kamion-se-e-obarnal-pri-125-km-na-am-trakiya-v-posoka-sofiya-dvizhenieto-ne-e-spryano.html", "text": "Камион се е обърнал при 125 км на АМ „Тракия“ в посока София, съобщи за  Радио „Фокус“-Пловдив  дежурният в Областно пътно управление (ОПУ)-Пловдив. Съобщението за инцидента е получено 08.45 часа. Пътят не е е затворен.  \r\nПо неофициална информация има загинал при катастрофата. \r\nЦветана ТОНЧЕВА Очаквайте подробности.", "date": "2019.04.11", "title": "Пловдив: Камион се е обърнал при 125 км на АМ „Тракия“ в посока София, движението не е спряно"}
{"url": "http://www.focus-news.net/news/2019/04/11/2645264/politico-opredeliha-nov-kraen-srok-za-brekzit.html", "text": "Лидерите на ЕС, действайки по искане на премиера Тереза Мей, отново отложиха крайния срок, след който Великобритания трябва да напусне ЕС без защитата на договореното споразумение за оттегляне, този път определяйки датата за 31 октомври, пише европейската редакция на авторитетното издание  Politico , \r\nНай-важното обаче е, че те предоставят на Великобритания гъвкавостта да напуснe по-рано - по същество веднага след като правителството на Великобритания може да постигне споразумение между собствените си враждуващи фракции, а парламентът ратифицира споразумението за оттегляне. Това е договорът от 585 страници, който осигурява защита на правата на гражданите, финансово уреждане и предпазен механизъм  за границата с Ирландия. \r\nЗабавянето на крайния срок от този петък - което е само отлагане от първоначалната дата на 29 март - предотвратява потенциално напускане без споразумение, от което двете страни все повече се страхуваха като път към общо бедствие. \r\nРешението бе постигнато след по-труден и по-дълъг от очакванията дебат сред лидерите на ЕС-27 на срещата на върха в Брюксел, която започна в сряда вечерта и продължи до 2 часа след полунощ. Докато лидерите предварително са се договорили, че е необходимо удължаване, френският президент Еманюел Макрон постави остро искането само за кратко отлагане, като на практика застана на страната на британският премиер, която поиска отлагане до 30 юни. \r\nТой обаче остана в малцинство с това си искане от другите лидери, включително германския канцлер Ангела Меркел и в крайна сметка отстъпи. Но той успя да намали удължаването почти наполовина  от годишното забавяне, което длъжностните лица на ЕС предвиждаха преди  срещата. \r\n\"Това означава допълнителни шест месеца за Великобритания\", заяви председателят на Европейския съвет Доналд Туск на заключителна пресконференция. \"През това време ходът на действията ще бъде изцяло в ръцете на Обединеното кралство. Те все още могат да ратифицират споразумението за оттегляне, в който случай удължаването ще бъде прекратено. Те може да преразгледат цялата си стратегия за Брекзит. Това може да доведе до промени в политическата декларация [за определяне на бъдещите отношения], но не и в споразумението за оттегляне. До края на този период Обединеното кралство също ще има възможност да отмени член 50 и да отмени изцяло Брекзит \" \r\nДоналд Туск завърши  с молба за \"нашите британски приятели ... моля, не губете време този път.\" \r\nЗа Обединеното кралство отлагането носи потенциално тежка политическа цена: освен ако Мей успее да сключи сделка бързо, Великобритания трябва да участва в изборите за Европейски парламент следващия месец. Това поставя основата за драматично гласуване на 23 май, което ще послужи като избирателна мълния за високо заредените емоции, които разделят страната след референдума през юни 2016 г. \r\nТова засилва натиска върху британския премиер да  постигне споразумение с лидера на опозиционната Лейбъристка партия Джереми Корбин. Но Корбин може вече да торпилира преговорите и вместо това да поиска нови национални избори. Той вече обвини Мей, че отказва да се отдръпне от червените линии на правителството. \r\nБританският премиер, запитан на пресконференция след срещата дали тя смята, че трябва да се извинява за това, че отново разочарова тези, които искат да излязат от ЕС , тя обвини твърдо парламента. \r\n\"През последните три месеца гласувах три пъти, за да напуснем Европейския съюз\", каза тя, едва се опитваше да скрие раздразнението си и добави: „Ако през януари бяха гласували достатъчно членове на парламента с мен, вече щяхме да сме извън Европейския съюз. Не успяхме да получим това мнозинство в парламента“. Тя заяви, че ще работи за това мнозинство с всички партии, за да може Великобритания да напусне „възможно най-скоро“. \r\nМакар и да предотвратява сривове, забавянето може да предложи малко утеха на хиляди фирми и милиони граждани, които да трябва да преодолеят това, което Брекзит ще означава за техния живот и поминък. Докато не се постигне споразумение в британските политически кръгове, сценарий за напускане без сделка ще остане една много реална възможност.  Юлиян Марков", "date": "2019.04.11", "title": "Politico: Определиха нов краен срок за Брекзит"}
{"url": "http://www.focus-news.net/news/2019/04/11/2645282/sofiya-lek-i-tovaren-avtomobil-sa-katastrofirali-v-rayona-na-38-km-na-avtomagistrala-hemus-nyama-postradali.html", "text": "Лек и товарен автомобил са катастрофирали в района на 38 км на автомагистрала \"Хемус\", в посока столицата. Това съобщи за  Агенция „Фокус“  говорителят на Областната дирекция на МВР София Мариола Маркова. Инцидентът е станал около 7.00 часа тази сутрин. При него няма пострадали, нанесени са само материални щети. За кратко движението в участъка бе ограничено.", "date": "2019.04.11", "title": "София: Лек и товарен автомобил са катастрофирали в района на 38 км на автомагистрала \"Хемус\", няма пострадали"}
{"url": "http://www.focus-news.net/news/2019/04/11/2645279/gabrovo-trafikat-v-regiona-ne-e-intenziven-vremeto-e-predimno-oblachno-no-bez-valezhi.html", "text": "Ремонт се извършва в участъка на пътя между Севлиево и село Драгановци от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона не е интензивен. Времето е предимно облачно, но без валежи. Пътищата са сухи, но в по-усойните места има и мокри участъци. Няма нововъведени ограничения. За изминалото денонощие не са регистрирани тежки пътни инциденти.  \r\nПропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до път III–403 в село Малки Вършец. Проходът Шипка е отворен за движение, но там остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.04.11", "title": "Габрово: Трафикът в региона не е интензивен, времето е предимно облачно, но без валежи"}
{"url": "http://www.focus-news.net/news/2019/04/11/2645268/tass-gyunter-yotinger-dopusna-provezhdane-na-nov-referendum-za-brekzit.html", "text": "Европейският комисар по бюджета и човешките ресурси Гюнтер Йотингер не изключи възможността за повторен референдум за Брекзит и предсрочни избори във Великобритания. Това заяви в четвъртък в интервю за немската радиостанция Deutschlandfunk. Той добави, че ги счита за предпочитан вариант, отколкото страната да напусне ЕС без споразумение, предава  TACC . \r\n\"Възможен е втори референдум. Възможни са и предсрочни избори. Накратко, има няколко варианта и всеки от тях е по-добър от излизането на Обединеното кралство от ЕС без никакво споразумение\", каза той. \r\nПо-рано Европейският съюз и Обединеното кралство се съгласиха за ново отлагане на Брекзит - до 31 октомври. Министър-председателят на Обединеното кралство Тереза Мей от своя страна се надява, че Обединеното кралство ще напусне Европейския съюз възможно най-скоро и изразява съжаление, че това не се е случило заради позицията на британския парламент.  Юлиян Марков", "date": "2019.04.11", "title": "TAСС: Гюнтер Йотингер допусна провеждане на нов референдум за Брекзит"}
{"url": "http://www.focus-news.net/news/2019/04/11/2645273/gabrovo-rayonniyat-sad-shte-gleda-merkite-za-neotklonenie-na-trimata-zadarzhani-za-poboya-na-sluzhitel-na-magazin-v-grada.html", "text": "Районният съд ще гледа мерките за неотклонение на тримата задържани за побоя на служител на магазин в града. Това съобщиха от пресцентъра на  Апелативна прокуратура - Велико Търново . \r\nРайонната прокуратура внесе искания в Районен съд – Габрово за вземане на мярка за неотклонение „Задържане под стража“ на тримата задържани за побоя. Мерките на задържаните ще бъдат гледани от 11.00 часа", "date": "2019.04.11", "title": "Габрово: Районният съд ще гледа мерките за неотклонение на тримата задържани за побоя на служител на магазин в града"}
{"url": "http://www.focus-news.net/news/2019/04/11/2645286/blagoevgrad-predstaviteli-na-detskiya-parlament-v-grada-shte-uchastvat-v-18-ata-proletna-sesiya-na-detskite-i-mladezhkite-parlamenti.html", "text": "Димитър Борумов, председател на Детски парламент – Благоевград, и Константина Гарова участват в 18-ата Пролетна сесия на Детските и младежките парламенти. Това съобщиха от пресцентъра на  Община Благоевград . Форумът, който се провежда в Перник, започва днес и продължава до 13 април. Темата на сесията тази година е \"Културно богатство\". Проявата е насочена към повишаване на активността на младите хора и подобряване на капацитета на организациите им, с цел адекватно участие в \r\nмладежкото управление. \r\nДетски парламент – Благоевград има своето място в културния и обществен живот на Благоевград. С подкрепата на Общината, Детски парламент се нарежда сред активно работещите младежки парламенти в страната. Организацията има редица инициативи зад гърба си. \r\nВ инициативата участват представители на Детските парламенти от цялата страна.", "date": "2019.04.11", "title": "Благоевград: Представители на Детския парламент в града ще участват в 18-ата Пролетна сесия на Детските и младежките парламенти"}
{"url": "http://www.focus-news.net/news/2019/04/11/2645287/plovdiv-59-godishen-shofyor-e-zaginal-na-myasto-sled-kato-kamionat-mu-se-e-obarnal-v-kanavka-v-rayona-na-125-km-na-am-trakiya.html", "text": "59-годишен шофьор е загинал на място, след като камионът му се е обърнал в канавка в района на 125 км на АМ „Тракия“, в посока София. Това съобщи за  Радио „Фокус“-Пловдив  говорителят на ОДМВР-Пловдив. Камионът е фирмен. Сигналът в полицията е подаден в 08.30 часа. Констатирана е смъртта на шофьора, чието тяло е било извадено от смачканата кабина с помощта на специализирана техника на пожарната. Причините и обстоятелствата, довели до тежкия инцидент, се разследват. \r\nЦветана ТОНЧЕВА", "date": "2019.04.11", "title": "Пловдив: 59-годишен шофьор е загинал на място, след като камионът му се е обърнал в канавка в района на 125 км на АМ „Тракия“"}
{"url": "http://www.focus-news.net/news/2019/04/11/2645288/pleven-patnite-nastilki-v-oblastta-sa-mokri-vali-slab-dazhd.html", "text": "Нормално се осъществява движението в областта. Това съобщиха за  Радио ,,Фокус\"  от Областно пътно управление - Плевен. Пътните настилки са мокри, вали слаб дъжд. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през град Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, Кнежа до с. Чомаковци. Очаква се дейностите да приключат до 4 юли. Въведена е временна организация на движението в града до края на месеца поради ремонт на ул. ,,Иван Вазов. Организацията е в сила за улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, както и е ограничено паркирането. Ограничава се движението на моторни превозни средства по дясното платно на бул. „Данаил Попов” в отсечката от ул. „Гренадирска” до пл. „Иван Миндиликов” (до градинката пред жп гара Плевен) поради санитарна сеч. Забраната не се отнася за автомобили на СНМП, ПБЗН, МВР и градски транспорт. \r\nВиолета КРЪСТЕВА", "date": "2019.04.11", "title": "Плевен: Пътните настилки в областта са мокри, вали слаб дъжд"}
{"url": "http://www.focus-news.net/news/2019/04/11/2645289/parlamentat-prie-na-parvo-chetene-promeni-v-zakona-za-mestnoto-samoupravlenie-i-mestnata-administratsiya-za-po-golyama-finansova-samostoyatelnost-na-kmetstvata.html", "text": "Парламентът прие на първо четене промени в Закона за местното самоуправление и местната администрация, които предвиждат по-голяма финансова самостоятелност на кметствата, предаде репортер на  Агенция „Фокус“ . Промените бяха приети с 101 гласа „за“ и 4 „въздържал се“. Със законопроекта се предлагат промени за усъвършенстване на действащата нормативна уредба, касаеща правомощията на общинските съвети, кметовете на общини и кметовете на кметства по съставянето и изпълнението на общинските бюджети. Въвежда се задължение на общинския съвет при приемане на бюджета на общината да одобрява разходи по определени показатели на кметствата. Предвижда се задължение на кмета на общината при изпълнението на бюджета да осигурява своевременно през годината одобрените разходи по бюджетите на кметствата. Създава се възможност, когато се финансират обекти на територията на кметствата и възложител е кметът на общината, кметовете на кметства или оправомощени от тях лица да участват в комисиите по чл. 103 от Закона за обществените поръчки, в комисиите за въвеждане в експлоатация на строежите, както и при съставяне на актове и протоколи по време на строителството. Според вносителите от Министерски съвет измененията ще гарантират по-голяма финансова самостоятелност на кметствата и ще засилят личната отговорност на кметовете на кметства при разходване на одобрените по бюджета разходи на общината. \r\nЦветилена СИМЕОНОВА", "date": "2019.04.11", "title": "Парламентът прие на първо четене промени в Закона за местното самоуправление и местната администрация за по-голяма финансова самостоятелност на кметствата"}
{"url": "http://www.focus-news.net/news/2019/04/11/2645292/vidin-trafikat-v-oblastta-v-posoka-dunav-most-2-e-natovaren-patuvat-predimno-tezhkotovarni-avtomobili.html", "text": "Трафикът в област Видин в посока Дунав мост 2 е натоварен, като пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Пътните настилки навсякъде в областта са сухи видимостта е добра. По информация от граничния пункт всички гишета на ГКПП „Дунав мост – Видин“ работят с максимално натоварване. Няма проблеми за преминаването на леки автомобили. Спокойна е обстановката на другите два гранични пункта във Видинска област – Брегово и Връшка чука. Там преминаването на автомобили се осъществява нормално, няма образували се опашки. Трафикът в областта е интензивен, като пътуват предимно тежкотоварни автомобили, най-натоварен е участъкът Дунавци-Видин на главен път Е-79. По републиканската пътна мрежа в региона не се извършват ремонтни дейности. \r\nВъв Видин движението на моторни превозни средства е с нормална интензивност, повече автомобили се движат по бул. „Панония“, в централната градска част и по входно изходните артерии .  \r\nАнна ЛОЗАНОВА", "date": "2019.04.11", "title": "Видин: Трафикът в областта в посока Дунав мост 2 е натоварен, пътуват предимно тежкотоварни автомобили"}
{"url": "http://www.focus-news.net/news/2019/04/11/2645291/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "Втората седмица на април Община град Добрич посвети на темата за здравето и как да бъде постигнато и поддържано от малки и големи. Кампанията „Бъди здрав\" се провежда за четвърта година. Изминалия уикенд тя започна с екопоход, който приобщи любители на ходенето и велосипедисти, пренесе се в Центъра за защита на природата и животните, където бяха организирани занимателни игри. Какво се оказа устойчиво във времето от началото на общинската кампания преди три години и какъв е нейният замисъл ще чуете от зам.-кмета с ресор „Хуманитарни дейности“ д-р Емилия Баева в днешното издание на съвместното предаване на  Радио „Фокус“  и Община Добрич „Добрич – Блян вихрен, понесен над степ ековита…“.  \r\nРегионалният исторически музей в Добрич предлага туристически маршрути с различна тематика – култура, история, религия, според предпочитанията на тези, които обичат кратките форми на туризъм. Един от маршрутите е наречен „Хармония с природата“. Той е за любителите на преживявания на открито, кратките походи, наблюдението на птици и растения – една незабравима среща с хармонията на света навън. Като продължение на темата от началото на предаването Ивелина Романова, специалист в историческия музей, ще разкаже какво включва този маршрут.  \r\nПрез този месец Регионална библиотека „Дора Габе“ представя интересна изложба, организирана със съдействието на Община град Добрич. Изложбата е наречена „100 години футбол в Добрич“. Това бе повод да се срещна за кратък разговор с Никола Конанов, рекордьор по изиграни мачове за „Добруджа“. \r\nВ края на този месец Община град Добрич и Регионален клуб „46-ти пехотен Добрички полк“ към Национално дружество „Традиция“ организират историческа възстановка на Априлското въстание. Председателят на клуба в добруджанския град д-р Добрин Добрев ще разкаже в аванс какво са подготвили въстановчиците и ще отправи покана към добричани и всички българи от цялата страна, които милеят за нашата история, носят в сърцата си нейните величави мигове и биха искали да бъдат част от това културно събитие в седмицата преди Великден. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.04.11", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/04/11/2645294/kyustendil-100-godini-ot-sazdavane-na-druzhestvoto-sv-sv-kiril-i-metodiy-shte-badat-otbelyazani-v-grada.html", "text": "100 години от създаване на дружеството „Св. св. Кирил и Методий” ще бъдат отбелязани в Кюстендил. Това съобщи за  Радио „Фокус” – Кюстендил  настоящият председател на дружеството Владимир Миланов. Събитието ще се проведе от 11.00 часа в залата на Възрожденското училище. Дружеството води началото си от 1919 година, като след известно прекъсване на дейността през 1991 година, адвокат Анани Константинов подновява работата му. Лектор ще бъде историкът Ангел Джонев който ще припомни за дейността на дружеството и неговите членове през годините. Пред присъстващите ще бъде представен и филм за историята на благотворителното братство в града. \r\nВенцеслав ИЛЧЕВ", "date": "2019.04.11", "title": "Кюстендил: 100 години от създаване на дружеството „Св. св. Кирил и Методий” ще бъдат отбелязани в града"}
{"url": "http://www.focus-news.net/news/2019/04/11/2645296/pregled-na-osnovnite-temi-vav-varnenskiya-pechat.html", "text": "„Автобус №14 няма да минава през пазара към спирка „Почивка“, е водещото заглавие на вестник  „Черно море“ . Във връзка с извършването на строителноремонтни дейности от днес ще бъде затворена за движение на моторни превозни средства ул. „Георги Бенковски“ в обхвата от ул. „Д-р Пискюлиев“ до ул. „Кракра“, съобщават от дирекция „Инженерна инфраструктура и благоустрояване“.  \r\n„В детска градина № 5 „Слънчо“ отбелязаха космически юбилей“, четем още в броя.  \r\nНа втора страница редакционният екип цитира специалист, според когото: „Нараства интересът към новото строителство във Варна“. „Очаквам стабилен имотен пазар на територията на Варна през настоящата година. Новото строителство ще продължи да държи първенството по търсене, а продажбата на жилища с инвестиционна цел ще отчете ръст пред тези за лично ползване“. Това е заявил председателят на Регионалната структура на Национално сдружение „Недвижими имоти“ Юлия Хвърчилкова в сутрешния блок на тв „Черно море“ с водещ Иван Барбов.  \r\n„Заловиха кокаин за милиони в морето край Шабла“, е тема от четвърта страница в броя. Гранична полиция залови при обход пратка от 169 килограма кокаин в морето край Шабла. Това съобщиха на пресконференция в Каварна главният секретар на МВР главен комисар Ивайло Иванов и административният ръководител на Апелативната прокуратура във Варна Владимир Чавдаров.", "date": "2019.04.11", "title": "Преглед на основните теми във варненския печат"}
{"url": "http://www.focus-news.net/news/2019/04/11/2645297/grazhdanski-dialog-za-regionalno-razvitie-shte-se-provede-vav-varna-na-12-april.html", "text": "Граждански диалог, посветен на регионалното развитие, ще се проведе на \r\n12 април от 12.00 часа в конферентната зала на хотел „Черно море“ във Варна. Това съобщиха от пресцентъра на  ПП ГЕРБ . Във форума, организиран под мотото „Европа в нашия дом”, ще вземат участие заместник-министърът на регионалното развитие и благоустройството Николай Нанков и кметът на Община Варна Иван Портних.  \r\nПоканени да се включат са областният управител на Варненска област Стоян Пасев, кметовете на общините в областта и общински съветници, представители на институции и организации, които имат отношение към темата, общественици. \r\nДискусията е отворена и за всички граждани, които искат да споделят мнения и препоръки за регионалното развитие и обновяването на инфраструктурата и средата за живот.", "date": "2019.04.11", "title": "Граждански диалог за регионално развитие ще се проведе във Варна на 12 април"}
{"url": "http://www.focus-news.net/news/2019/04/11/2645295/sliven-dvama-kriminalno-proyaveni-sa-zadarzhani-za-krazhba-na-pari-ot-veterinarna-klinika.html", "text": "Двама криминално проявени са задържани за кражба на пари от ветеринарна клиника. Това съобщиха от  ОДМВР - Сливен . За по-малко от час криминалисти на РУ - Сливен са задържали извършителите на кражбата. Около 16.00 часа на 10 април криминално проявените лица с инициали Г.А. (на 34 г.) и В.С. (на 25 г.) влизат във ветеринарна клиника в град Сливен, избутват служителката и взимат парите от касата. Открадната сума е в размер на 170 лева. След получаване на сигнала полицейските служители предприемат незабавни издирвателни действия, като след около 40 минути извършителите са задържани. В тях е намерена откраднатата сума. Парите са иззети и върнати на собствениците. Г.А. и В.С. са от град Сливен, криминално проявени за кражби. Те са отведени в РУ-Сливен и задържани за 24 часа.  \r\nПо случая е започнато бързо производство", "date": "2019.04.11", "title": "Сливен: Двама криминално проявени са задържани за кражба на пари от ветеринарна клиника"}
{"url": "http://www.focus-news.net/news/2019/04/11/2645290/d-r-desislava-katelieva-ostoynostyavaneto-na-truda-a-ne-printsipat-razdelyay-i-vladey-shte-dade-edinno-reshenie-na-problemite-v-sektor-zdraveopazvane.html", "text": "Остойностяването на труда, а не принципът „Разделяй и владей“ ще даде единно решение на проблемите в сектор Здравеопазване. Това каза за сутрешния блок „Добро утро, България“ на  Радио „Фокус“  д-р Десислава Кателиева, председател на Националната асоциация на работещите в спешната помощ. Тя обърна внимание, че липсва методика по какъв начин ще бъдат разпределяни отделените 50 млн. допълнително за медицинските работници. Кателиева уточни, че исканията на медицинските работници не засягат само заплащането – необходими са още нормативни промени, диференциация на отделните категории медицински специалисти и медицински стандарти. Разрешавайки проблема на специалистите по медицински грижи обаче, не се разрешават проблемите на цялата система – голяма част от лекарите в общинските болници, например, взимат по-ниски заплати, отколкото обещаните по Колективен трудов договор суми за медицинските сестри, добави тя. „Да погледнем работещите в Спешна помощ – още преди четири години там трябваше да бъдат въведени  диагностично-терапевтични правила и алгоритми, защото има много случаи, в които във филиалите на Спешна помощ няма дежурен лекар. Много долекарски екипи работят сами. Затова беше редно да бъдат разписани тези правила, но тях все още ги няма. Съмнявам се, че новият Експертен съвет по Спешна медицина към министъра на здравеопазването ще напише нужните протоколи, защото там няма рахабилитирани лица със специалност спешна медицина или такива, които да работи в Спешна помощ“, каза още тя. Д-р Десислава Кателиева обясни, че с увеличаването на заплатите на едните, а липса на такова за други медицински работници се прави противопоставяне на двете големи съсловни организации в здравеопазването. Ключът е в това да бъдат променени нормативни документи, които да доведат до истинско остойностяване на труда на хората в бели престилки, уточни тя. Според нея добър знак е желанието, което виждаме от страна на държавата и Министерство на здравеопазването. За да се спре текучеството на кадри в бели престилки, трябва да бъдат изслушани исканията им, обърна внимание д-р Десислава Кателиева. \r\nАнна АНГЕЛОВА", "date": "2019.04.11", "title": "Д-р Десислава Кателиева: Остойностяването на труда, а не принципът „Разделяй и владей“ ще даде единно решение на проблемите в сектор Здравеопазване"}
{"url": "http://www.focus-news.net/news/2019/04/11/2645299/lokalno-makedoniya-albanskata-armiya-shte-se-grizhi-za-sigurnostta-na-letishteto-v-tirana.html", "text": "След вчерашната зрелищна кражба на  10 милиона евро на международното летище в Тирана, въоръжените сили и военната полиция също ще се грижат за безопасността на летищния комплекс  в Тирана, информира македонското електронно издание  “Локално“ . \r\nСпоред кореспондента на македонската информационна агенция (МИА), военните ще бъдат разположени  по периметъра на охраната около летище \"Майка Тереза\". \r\nАрмията пое охраната на летището скоро след заповед на албанския министър на отбраната Олта Джачка. \r\n\"Това се практикува в почти всеки голям европейски град, където въоръжените сили участват в подкрепата на своите колеги от полицията, за да се гарантира сигурността на жизненоважните съоръжения, както и сигурността на гражданите\", каза Джачка, обявявайки решението за включване на армията в охраната на летището. \r\nПо-рано Министерството на вътрешните работи разпореди охраната на летището да се поеме от държавната полиция, а не като частна агенция досега. \r\nСрещу решението на Джачка  реагира лидера на опозиционната Демократична партия Лулзим Баша, като го определи  като противоконституционно. \r\n„Поемането на контрола на летището от военните е противоконституционно. Това решение само потвърждава срива на държавата, оцени Баша. \r\nРазполагането на армията по външния периметър на летището, според бившия началник  на дирекция \"Гражданска защита\", Шемси Пренчи, е \"автогол\" за държавата. \r\nСпоред него правителството де факто е обявило извънредно положение. \r\n„Де факто превземането на контрола върху сигурността  от страна на военните е извънредно положение, но то не е обявено от правителството де юре. Ние сме в извънредно положение заради високото ниво на престъпност, заради заплахата за едно от най-важните съоръжения и това е летището, единственото в Албания, каза Пренчи, в предаването на телевизията Оra news.  Юлиян Марков", "date": "2019.04.11", "title": "Локално (Македония): Албанската армия ще се грижи за сигурността на летището в Тирана"}
{"url": "http://www.focus-news.net/news/2019/04/11/2645302/kyustendil-galeriyata-v-grada-predstavya-izlozhba-zhivopis-na-bogomil-blagoev.html", "text": "Галерията в Кюстендил представя изложба-живопис на Богомил Благоев. Това съобщиха за  Радио „Фокус” – Кюстендил  от Художествена галерия „Владимир Димитров – Майстора” – Кюстендил. Изложбата ще бъде открита от 17.30 часа.  \r\nБогомил Благоев е роден през 1943 година в село Копаница, Радомирско. Завършил е Института за учители по изобразително изкуство в Кюстендил. Работи като преподавател по изобразително изкуство в специализирано училище по изкуствата в Перник. Негови ученици са сред водещите художници в Перник. Картините в изложбата по повод неговата 75-годишнина са рисувани в последните пет години, в които художникът се е посветил изцяло на рисуването.  Богомил Благоев е член на Съюза на българските художници, секция „Живопис“. Член е на дружеството на кюстендилските художници и на групата на художниците в Перник. Живописта, която прави, е маслена, акварел и пастел. Има 10 самостоятелни изложби. Негови картини са притежавани в частни колекции и галерии в страната и в чужбина. Работи и по създаването на декори за филмови продукции. \r\nВенцеслав ИЛЧЕВ", "date": "2019.04.11", "title": "Кюстендил: Галерията в града представя изложба-живопис на Богомил Благоев"}
{"url": "http://www.focus-news.net/news/2019/04/11/2645298/", "text": "ЕС за пореден път показа своето единство при намирането на работещо решение, което е в защита на гражданите. Това каза за сутрешния блок „Добро утро, България“ на Радио „Фокус“ ръководителят на представителството на ЕК в България Огнян Златев за отсрочката, която бе дадена на Великобритания за Брекзит до 31 октомври по време на извънредната среща на върха. Той припомни, че девизът на ЕС - „Единни в многообразието“ - се потвърждава и от действията, които Общността предприема в отговор на желанието на Обединеното кралство да напусне Съюза. Огнян Златев обърна внимание, че България като пълноправен член на ЕС също е на страната на единството. \r\n„Неслучайно беше дадена отсрочка до 31 октомври – трябва да подчертаем, че в края на месец юни ще се направи преглед, за да се прецени доколко политическите процеси във Великобритания позволяват действително приемането на споразумението. Много е важно да изясним също, че постигнато споразумение няма да се предоговоря. Очакваме да видим дали Тереза Мей ще успее да намери достатъчна политическа подкрепа за ратифициране на това споразумение“, каза още той. ЕС очаква еднозначно и ясно какво е желанието на Великобритания през последните 6 месеца, припомни Огнян Златев, като уточни, че и вчера премиерът Тереза Мей е уверила в желанието на Великобритания да напусне ЕС със споразумение. Според него обаче решението и ясното послание трябва да дойте от британския парламент. Участието на Великобритания в изборите за ЕП на 26 май, какъвто сценарий досега не се предвиждаше, ще бъде индикация дали страната ще остане в ЕС. \r\nАнна АНГЕЛОВА", "date": "2019.04.11", "title": "Огнян Златев, ЕК: Отсрочката за Брекзит показа за пореден път единството в ЕС за намиране на работещо решение в защита на гражданите"}
{"url": "http://www.focus-news.net/news/2019/04/11/2645301/ognyan-zlatev-ek-mladite-izbirateli-shte-sa-po-aktivni-na-predstoyashtite-evroizbori.html", "text": "На предстоящите евроизбори се очаква по-засилено участие на младите избиратели. Това каза за сутрешния блок „Добро утро, България“ на  Радио „Фокус“   Огнян Златев, ръководител на Представителството на Европейската комисия в България. Европейските граждани все повече осъзнават значението на евровота на 26 май, обърна внимание той, като поясни, че причините това гласуване да има ключово значение са няколко. „Първо – ние се намираме в една абсолютно нова и непозната досега глобална политическа обстановка. Заобикалящият ни свят е свързан със страшно много предизвикателства, свързани с ЕС. Подложени сме на натиск от различно естество и от различни страни. Пред нас стои и предизвикателството да се справим със ситуация, неизпитвана досега, когато една голяма държава членка решава да напусне Общността. В този смисъл тези избори са изключително важни“, каза още той. Огнян Златев обясни, че инициативата „Този път ще гласувам“ е насочена основно към младите и провокира все по-засилен интерес от тяхна страна да отидат до урните и да дадат своя глас. Един прекрасен пример за такива активни хора, отдадени на европейската идея и активни помощници в многобройните инициативи на ЕК у нас, е Младежки екип Европа, обърна внимание той.  \r\nАнна АНГЕЛОВА", "date": "2019.04.11", "title": "Огнян Златев, EK: Младите избиратели ще са по-активни на предстоящите евроизбори"}
{"url": "http://www.focus-news.net/news/2019/04/11/2645300/riosv-varna-sprya-izkopni-deynosti-v-ribarnitsite-v-selo-durankulak.html", "text": "В резултат на планова проверка на защитена местност „Дуранкулашко езеро“ Регионалната инспекция по околната среда и водите (РИОСВ) – Варна спря изкопни дейности в рибарниците в село Дуранкулак, община Шабла. Това съобщават от  РИОСВ – Варна . На 9 април охраната на северните защитени територии при РИОСВ – Варна е констатирала извършване на изкопни дейности със специализирана техника в два от рибарниците, разположени в землището на село Дуранкулак. \r\nТериторията на рибарниците не попада в границите на защитена местност „Дуранкулашко езеро“, но попада в защитени зони от екологичната мрежа „Натура 2000“. По време на проверката не е установен собственикът (ползвателят) на обектите, но след дадени указания от служители на екоинспекцията работниците са преустановили работа. При последващ контрол от страна на РИОСВ – Варна на 10 април не е установено извършване на дейности на терена. Предстои изясняване на обстоятелствата и предприемане на действия по екологичното законодателство.", "date": "2019.04.11", "title": "РИОСВ – Варна спря изкопни дейности в рибарниците в село Дуранкулак"}
{"url": "http://www.focus-news.net/news/2019/04/11/2645303/pleven-25-godishen-mazh-e-zadarzhan-za-krazhba-na-lotariyni-bileti-za-nad-81-000-lv.html", "text": "25-годишен мъж е задържан за кражба на лотарийни билети за над 81 000 лв., съобщиха от  ОДМВР - Плевен . На 17 януари 2019 година във Второ РУ - Плевен е получен сигнал за разбит офис на фирма в Плевен на улица \"Гургулят\". Мястото незабавно е посетено от полицейски служители и е извършен оглед. Установено е, че в помещението е проникнато на 17 януари чрез срязване на метална решетка и използване на неустановено техническо средство. По информация на собственика са откраднати билети на \"Националната лотария\" на обща стойност от 81 607 лева. Образувано е досъдебно производство. Уведомен е прокурор.  \r\nВ хода на оперативно-издирвателните мероприятия и процесуално-следствени действия са проведени разпити на свидетели пред съдия. Назначени са експертизи. Извършени са претърсвания и изземвания, при които са открити част от инкриминираните билети, както и устройства, от които са проверявани билетите. Билетите били за различни игри. Служителите на реда са изяснили, че от тях има спечелени талони и по част от тях са получени и изплатени печалби. Всички вещи са иззети и материалите са докладвани на наблюдаващия прокурор. Установен е извършителят на престъплението – 25-годишен от Плевен. Той е привлечен в качеството на обвиняем по досъдебно производство. На 9 април 2019 година в  с постановление на прокурор в РП – Плевен мъжът е задържан за срок до 72 часа и приведен в ареста. По документиране и разкриване на престъплението са работили служители от Второ РУ- Плевен, Пето - РУ СДВР, служители от ГДНП и ОДМВР - Плевен.", "date": "2019.04.11", "title": "Плевен: 25-годишен мъж е задържан за кражба на лотарийни билети за над 81 000 лв."}
{"url": "http://www.focus-news.net/news/2019/04/11/2645305/varna-dvizhenieto-v-dva-uchastaka-ot-magistrala-hemus-v-oblastta-se-osashtestvyava-dvuposochno-v-edno-platno-zaradi-remonti.html", "text": "Движението в два участъка от магистрала „Хемус“ във Варненска област се осъществява двупосочно в едно платно заради ремонти, предаде репортер на  Радио „Фокус“ – Варна . Трафикът в отсечката от село Неофит Рилски до Девня се осъществява само в дясното платно към Варна. Затворено за движение е лявото платно в посока София. Ограничено е качването и слизането от и към столицата, през пътен възел (п. в.) „Неофит Рилски“. Преминаването в участъка между п. в. „Повеляново” и „Слънчево”, от км 406+850 до км 416+200, се осъществява двупосочно в платното посока Варна поради ремонтни дейности. Движението се отбива при км 416+200 до км 406+850 по път I-2 Русе-Варна. Ограничено е качването и слизането от пътен възел „Слънчево“, като трафикът се пренасочва по път I-2 Русе – Варна. По автомагистрала „Черно море“ движението от началото до осмия километър се осъществява двупосочно в едно платно в посока Варна – Бургас поради ремонтни дейности. Преминаването се осъществява при пълно затваряне на платното в посока Варна и се пренасочва в платно посока Бургас. Поради опасност от свлачищни процеси по пътя Кранево – Варна е в сила забрана за моторни превозни средства с маса над 10 тона. Обходният маршрут е през Кичево и Оброчище. По направлението „Панорама“ – Куманово е въведено временно ограничение на скоростта до 30 км/ч поради неравности на асфалтовата настилка. Шофьорите трябва да преминават през участъка с повишено внимание. \r\nДиана СТОЕВА", "date": "2019.04.11", "title": "Варна: Движението в два участъка от магистрала „Хемус“ в областта се осъществява двупосочно в едно платно заради ремонти"}
{"url": "http://www.focus-news.net/news/2019/04/11/2645307/tass-chernomorskiyat-flot-na-rusiya-nareche-ucheniyata-na-nato-v-cherno-more-dobra-pomosht-za-negovite-sobstveni-ucheniya.html", "text": "Войниците на различни части на Черноморския флот успяха да разработят задачи за обучение в „реални условия“ поради факта, че ученията в НАТО се провеждат в Черно море, съобщи в четвъртък информационният отдел на Черноморския флот, цитирани от  TACC . \r\n\"Планираните дейности за бойна подготовка се провеждат на фона на ученията на военноморските сили на НАТО - 2019 г.\", комбинирани военноморски сили на НАТО, които послужиха като добра помощ за подготовката на бойни мисии на Черноморския флот по предназначение в реална ситуация \", се казва в изявлението. \r\nДва кораба на НАТО - фрегатите на Кралския канадски флот и на Испанския флот - сега се намират в пристанище Одеса, където пристигнаха на 1 април. Както вече беше съобщено в канадското посолство в Украйна, те трябва да се срещнат с украински моряци, както и с представители на градските власти. За жителите на Одеса ще бъдат организирани посещения на фрегатите. \r\nОт 5 до 13 април Румънският флот провежда широкомащабни международни военноморски учения „Морски щит 19“ в румънските териториални води и международните води на Черно море.  Юлиян Марков", "date": "2019.04.11", "title": "ТАСС: Черноморският флот на Русия нарече ученията на НАТО в Черно море „добра помощ“ за неговите собствени учения"}
{"url": "http://www.focus-news.net/news/2019/04/11/2645306/pleven-43-godishen-mazh-e-zadarzhan-za-palezh-na-kashta-v-selo-zgalevo.html", "text": "43-годишен мъж е задържан за палеж на къща в село Згалево, съобщиха от  ОДМВР - Плевен . На 10 април в Оперативен център на РДПБЗН - Плевен е получен сигнал за горяща къща в село Згалево, община Пордим. Местопроизшествието е посетено от полицейски служители и екип на РДПБЗН - Плевен, разследващ полицай и експерт от Базова научно-техническа лаборатория. Пожарът е погасен от огнеборци от районната служба в Плевен с един автомобил. Извършен е оглед, при който е установено, че напълно е изгоряла пристройка до къщата – около 32 кв. м и част от покрива на къщата – 60 кв. м, домашно имущество и общо 240 кв. м разгърната площ. От проведените оперативни действия е установен извършителят на деянието – 43-годишен от град Ловеч. Задържан е за срок до 24 часа. Предстои изясняване на мотивите му. Уведомен е прокурор и работата по образуваното досъдебно производство продължава.", "date": "2019.04.11", "title": "Плевен: 43-годишен мъж е задържан за палеж на къща в село Згалево"}
{"url": "http://www.focus-news.net/news/2019/04/11/2645309/silistra-politseyski-sluzhiteli-sa-okazali-pomosht-na-14-godishno-momiche-da-sleze-ot-pokriv-v-oblastniya-grad.html", "text": "Полицейски служители в Силистра са свалили 14-годишно момиче от покрив, където се качило, без да може да слезе. Това съобщиха от ОДМВР-Силистра. Сигналът за произшествието, станало на ул. „Сан Стефано“ в областния град, е подаден снощи около 21.10 часа чрез тел. 112 към противопожарната служба. Полицейски автопатрул, който се намирал наблизо, успял да свали невредимо детето преди пристигането на огнеборците.", "date": "2019.04.11", "title": "Силистра: Полицейски служители са оказали помощ на 14-годишно момиче да слезе от покрив в областния град"}
{"url": "http://www.focus-news.net/news/2019/04/11/2645312/aktsenti-v-predavaneto-ekologichen-rezonans-na-radio-fokus.html", "text": "Министърът на околната среда и водите Нено Димов и кметът на Столичната община Йорданка Фандъкова подписаха договор за подобряване качеството на атмосферния въздух в София. Това е вторият проект по Оперативна програма „Околна среда“ (ОПОС) 2014-2020 г. за същински инвестиционни мерки, адресиращи основния източник на замърсяване на въздуха – битовото отопление. Първият подобен договор беше подписан с Община Монтана, с който вече ви запознахме в предишните наши издания. За втория проект по ОПОС ще разговаряме в предаването  „Екологичен резонанс“  на  Радио „Фокус“  с Теодора Полимерова, директор на дирекция „Климат, енергия и въздух“ към Столична община. \r\nНационалният природонаучен музей на БАН отбелязва 130 години от създаването си. Годината е юбилейна и за БАН, която октомври ще отбележи 150 си годишнина. Оценяван ли е научния принос у нас и какво е световното му значение? Отговорите ще потърсим от проф. Николай Спасов, директор на Националния природонаучен музей. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.04.11", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/04/11/2645311/sport-portugaltsi-obviniha-refera-za-spesten-cherven-karton-na-salah.html", "text": "Порто изригна срещу Мохамед Салах заради спестен червен картон на египтянина при победата на „червените\" с 2:0 на „Анфийлд\". Първият четвъртфинален двубои от Шампионската лига на английска земя бе решен от попаденията на Наби Кейта и Роберто Фирмино още преди почивката, но всичко остана в сянката на дискусионното съдийство на рефера Матеу Лаос, което предизвика гнева на португалците. Испанският арбитър не посмя да изгони голмайстора от миналия сезон във Висшата лига Мохамед Са-лах за зверско влизане, което огъна подбедрицата на Данило Перейра. За тази интервенция звездата на „червените\" не получи дори жълт картон. След двубоя на „Анфийлд\" вратарят на гостите Икер Касияс си навлече гнева на феновете на английския гранд, акцентирайки с две снимки в социалните мрежи, на които се вижда грубото влизане на Салах и играта с ръка на Трент-Алекзандър Арнолд в наказателното поле на домакините, за което не бе отсъдена дузпа. Легендарният страж опита да смекчи впечатлението от своя пост с написаното под изображенията: „На 100 процента съм оптимист. Не можем да смятаме битката за загубена. Ще се борим до край за мястото на полуфиналите\". \r\nНеобмисленото влизане на Салах срещу Данило предизвика възмущение дори и сред британските анализатори. Бившият играч на Ливърпул и коментатор на ESPN Стив Никъл защити по-зицията н а португалците в скандалния момент. „Това със сигурност бе червен картон. Мо Салах не игра умишлено, но влизането му бе безумно и застраши здравето на съперника\", коментира Стив Никол. Според медиите на Острова Мохамед Салах ще се отърве за тази проява в първия  четвъртфинал срещу „драконите\" и няма да бъде наказван по видеозапис, каквато опция съществува, при положение, че не бе предупреден официално по време на двубоя срещу Порто. В същото време бившият английски рефер Фил Дауд изрази позицията си по случая и сподели мнението, че Салах е бил пожален от испанския му колега. „Останах с впечатление, че реферът обмисля ситуацията, но реши да не се консултира с ВАР. След няколко видяни повторения съм убеден, че това трябваше да бъде червен картон за Салах\", каза Фил Дауд.", "date": "2019.04.11", "title": "Спорт: Португалци обвиниха рефера за спестен червен картон на Салах"}
{"url": "http://www.focus-news.net/news/2019/04/11/2645313/blagoevgrad-peshehodets-e-postradal-pri-paten-intsident-v-sandanski-sastoyanieto-mu-ne-e-tezhko.html", "text": "Пешеходец е пострадал при пътен инцидент в Сандански. Това съобщи за  Радио „Фокус“-Пирин  Йони Гатовска, временно изпълняваща длъжността говорител на Областна дирекция на МВР-Благоевград. Лек автомобил е блъснал пешеходеца, докато той е пресичал улица в града на пешеходна пътека около 09.30 часа тази сутрин. Пострадалият е с леки охлузвания на крака, като състоянието му не е тежко. Самият шофьор на автомобила го е откарал в болница. \r\nНатали СТЕФАНОВА", "date": "2019.04.11", "title": "Благоевград: Пешеходец е пострадал при пътен инцидент в Сандански, състоянието му не е тежко"}
{"url": "http://www.focus-news.net/news/2019/04/11/2645293/ministar-krasimir-karakachanov-politsiyata-si-e-svarshila-rabota-v-gabrovo-mestnata-vlast-tryabva-da-bade-mnogo-po-nablyudatelna.html", "text": "Полицията си е свършила работа в Габрово. Това каза вицепремиерът и министър на отбраната Красимир Каракачанов на брифинг в Министерски съвет след извънредна среща във връзка с възникналото в Габрово напрежение, предаде репортер на  Агенция „Фокус“ . „Това заседание се наложи поради ескалирането на напрежението в града заради криминалния инцидент от неделя и общественото недоволство, породено от него. Ситуацията е овладяна, полицията си е свършила работата. Няма данни за политическо вмешателство при организиране на това недоволство“, обясни Каракачанов. По думите му протестът е възникнал като спонтанно недоволство на граждани, които закономерно протестират против едно криминално престъпление. „Ексцесиите са малко по-късно вечерта, предимно от по-млади хора“, уточни той. По думите в подобни ситуации полицията винаги си върши работата. „Проблемът е, че местната власт трябва да бъде много по-наблюдателна и активна в тези процеси, според мен, за да не се стига до подобни инциденти и тогава полицията да дойде да си свърши работата, защото това означава организиране на човешки и финансов ресурс, подкрепление от съседни областни дирекции. Това коства големи усилия на полицията. Местната власт трябва най-после да започне да си върши работата и там, където един кмет на населено място знае, че приходящи се заселват незаконно и строят жилища незаконно или се настаняват в изоставени сгради, да сигнализира полицията да се вземат предварителни мерки, а не да се чака да се случи инцидент и тогава да хвърляме полицията с целия й възможен ресурс да овладява положението“, коментира министърът. „Към момента ситуацията е спокойна, предприети са всички необходими мерки, не се очакват нови провокации“, увери той.", "date": "2019.04.11", "title": "Министър Красимир Каракачанов: Полицията си е свършила работа в Габрово, местната власт трябва да бъде много по-наблюдателна"}
{"url": "http://www.focus-news.net/news/2019/04/11/2645315/sliven-obshtinata-izvarshi-remont-na-mnogofunktsionalna-sgrada-v-selo-nikolaevo-v-koyato-se-pomeshtavat-pensionerskiya-klub-i-zalata-za-obredni-deynosti.html", "text": "Община Сливен извърши текущ ремонт на многофункционална общинска сграда в село Николаево, в която се помещават Пенсионерския клуб, Залата за обредни дейности и др. Това съобщиха от пресцентъра на  Община Сливен . Направен е частичен ремонт на покрива. Изцяло е подменена външната и вътрешна дограма. Старата настилка в двете зали е подменена с настилка от ламинирани плоскости. Изцяло са подменени осветителните тела. Стените и таваните са шпакловани и боядисани. Извършен е необходимия частичен ремонт по северната фасада на сградата. \r\n„Сградата беше в окаяно състояние. Всичко се рушеше. Сега стана много хубаво и сме е много доволни“, казва Данка Кънева – кмет на селото. \r\nРемонтът е извършен в рамките на два месеца.", "date": "2019.04.11", "title": "Сливен: Общината извърши ремонт на многофункционална сграда в село Николаево, в която се помещават Пенсионерския клуб и Залата за обредни дейности"}
{"url": "http://www.focus-news.net/news/2019/04/11/2645317/varna-pristanishteto-v-grada-e-zatvoreno-za-manevrirane-poradi-magla.html", "text": "Пристанище „Варна“ е затворено за маневриране поради мъгла. Това съобщиха от  Дирекция „Ръководство на корабния трафик – Черно море“  в Държавно предприятие „Пристанищна инфраструктура“.  \r\nСпоред прогнозата на Националния институт по метеорология и хидрология, Филиал – Варна, днес ще има променлива, следобед често значителна, облачност. Следобед на много места ще превалява дъжд, на места - интензивен, възможни са и гръмотевици. Ще духа слаб до умерен вятър от юг-югоизток, който привечер във вътрешността ще се ориентира от запад, а по крайбрежието от юг-югозапад. Вълнението на морето е 1-2 бала. Температурата на морската вода е 11-13 градуса.  \r\nКъм момента полетите от и към Летище „Варна“ се изпълняват по разписание.", "date": "2019.04.11", "title": "Варна: Пристанището в града е затворено за маневриране поради мъгла"}
{"url": "http://www.focus-news.net/news/2019/04/11/2645316/stolichna-obshtina-i-savmestniya-izsledovatelski-tsentar-na-ek-organizirat-mezhdunarodna-konferentsiya-za-kachestvoto-na-vazduha.html", "text": "На 12 април 2019 г. в София ще се проведе второто издание на Европейската конференция за качеството на въздуха – SOFAIR. Това съобщиха от пресцентъра на  Столична община . Официален партньор на Столична община в организирането на форума е Съвместният изследователски център на Европейската комисия (JRC), който подпомага усилията на градове в цяла Европа да подобрят качеството на въздуха. Конференцията се осъществява и с подкрепата на европейската мрежа на градовете, EUROCITIES. \r\nВ събитието ще вземат участие кметовете/зам.-кметовете на Солун, Схидам, Катовице, Кьолн, Порто, Тирана и Париж, както и представители на Варшава, Милано, Утрехт, Глазгоу и д.р. Това са част от градовете, които са начело в прилагането на политики и мерки за намаляване на замърсяването на въздуха \r\nОфициалното откриване е от 9.00 часа и ще бъде направено от кмета на Столична община Йорданка Фандъкова, министъра на околната среда и водите Нено Димов, Марку Маркула, първи заместник-председател на Европейския комитет на регионите и Чарлина Вичева, зам.-генерален директор на Съвместен изследователски център на Европейската комисия.  \r\nВ дискусионните панели, в които ще участват представители на Съвместния изследователския център, както и други международни и местни експерти в областта, ще бъдат обсъдени възможностите за партньорство за чист въздух, събирането и анализирането на данни за замърсяването на въздуха, както и отоплението на домакинствата. \r\nЧаст от конференцията е и националният финал на конкурса „PowerUp!“. Това е най-голямото състезание за стартиращи компании в Централна и Източна Европа, а фокусът тази година са стартиращи фирми, работещи в областта на енергетиката, мобилността, отоплението, чистите технологии, интелигентните технологии и чистия въздух. По време на събитието ще бъде избран един стартъп за представяне на България на Големия финал на състезанието, което ще се проведе по време на най-големия икономически форум за Централна и Източна Европа - Impact CEE през май 2019 година. \r\nПовече информация за събитието, участниците и предварителната програма може да откриете на  .", "date": "2019.04.11", "title": "Столична община и Съвместния изследователски център на ЕК организират международна конференция за качеството на въздуха"}
{"url": "http://www.focus-news.net/news/2019/04/11/2645319/varna-trima-peshehodtsi-sa-postradali-pri-intsidenti-v-oblastniya-grad.html", "text": "Трима пешеходци са пострадали при инциденти във Варна през изминалото денонощие. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. При друг инцидент е пострадал и един пътник в автомобил. Всички пострадали са без опасност за живота. По данни на дежурния диспечер, 4 тежки пътнотранспортни произшествия са станали на територията на града през изминалото денонощие. Общо 8 катастрофи са обслужили екипите на „Пътна полиция“ – Варна. От началото на деня в града са регистрирани 3 катастрофи с материални щети. Няма пострадали граждани. Към този час няма данни за затруднения в движението или неизправни светофарни уредби. \r\nБояна АТАНАСОВА", "date": "2019.04.11", "title": "Варна: Трима пешеходци са пострадали при инциденти в областния град"}
{"url": "http://www.focus-news.net/news/2019/04/11/2645318/gabrovo-goryala-e-kuhnya-na-semeen-hotel-v-tryavna-nyama-postradali.html", "text": "Техническа неизправност е предизвикала пожар в кухня на семеен хотел на улица „Асеневци“ в Трявна. Сигнал за произшествието е подаден малко след 08.30 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Огънят е унищожил част от кухненското оборудване и техниката в помещението. Данни за пострадали граждани няма, не е била необходима и евакуация на посетителите.  \r\nЛуиза ТРАНЧЕВА", "date": "2019.04.11", "title": "Габрово: Горяла е кухня на семеен хотел в Трявна, няма пострадали"}
{"url": "http://www.focus-news.net/news/2019/04/11/2645320/pazardzhik-zapochvat-proyavite-v-ramkite-na-praznitsite-na-kulturata-v-peshtera-posveteni-na-denya-na-grada-6-may.html", "text": "Започват проявите в рамките на празниците на културата в Пещера, посветени на Деня на града - 6 май, съобщиха от  Общината . Апогеят в честванията, организирани от Община Пещера, ще бъде на 5 и 6 май. На празничната сцена в първия ден ще излязат изпълнителите Стефан Илчев, Иван Дяков с фолклорна формация, както и Владимир Ампов-Графа. В 20.45 ч. на 5 май ще се проведе Тържествена заря-проверка в чест на Деня на Пещера. На следващия ден – 6 май, ще бъде отслужена Гергьовска света литургия. В 10.30 ще започне празникът на централния площад „България“, когато жителите и гостите на Пещера ще чуят народния певец Николай Славеев и фолклорните състави към Центъра за подкрепа на личностното развитие-Общински детски комплекс. Всички мероприятия ще са безплатни за публиката.", "date": "2019.04.11", "title": "Пазарджик: Започват проявите в рамките на празниците на културата в Пещера, посветени на Деня на града - 6 май"}
{"url": "http://www.focus-news.net/news/2019/04/11/2645304/gl-kom-ivaylo-ivanov-situatsiyata-v-gabrovo-e-ovladyana-politseysko-prisastvie-shte-ostane-dokogato-e-nuzhno.html", "text": "Ситуацията в Габрово е овладяна. Това каза главният секретар на МВР главен комисар Ивайло Иванов на брифинг в Министерски съвет след извънредна среща във връзка с възникналото в Габрово напрежение, предаде репортер на  Агенция „Фокус“ . „Имаше данни за нерегламентирано събиране пред Община Габрово. Събирането беше мирно, бяха взети мерки за охрана. В последствие част от участниците са се насочили към областния арест с цел да нахлуят в него и да се саморазправят със задържаните лица. Ситуацията в даден момент ескалираше. След като директорът на областната дирекция ми докладва какво се случва, разпоредих да бъдат изпратени допълнителни сили от съседни на Габрово дирекции за овладяване на ситуацията“, обясни главният секретар. „Пристигайки на място, колегите се справиха, ситуацията е овладяна, към този момент има достатъчно полицейско присъствие в Габрово и ще останем там, докогато е нужно, за да не допуснем нарушаване на обществения ред и някакви ексцесии“, допълни той. „Оставяме колегите от съответните институции да си свършат работата, каквото трябва да направи МВР, се прави и ще бъде направено“, увери още гл. ком. Ивайло Иванов.", "date": "2019.04.11", "title": "Гл. ком. Ивайло Иванов: Ситуацията в Габрово е овладяна, полицейско присъствие ще остане, докогато е нужно"}
{"url": "http://www.focus-news.net/news/2019/04/11/2645322/vidin-shofyor-e-blasnal-velosipedist-s-kolata-si-pri-dvizhenie-nazad-v-oblastniya-grad.html", "text": "Вчера, в 22.32 часа на тел. 112 е постъпил сигнал за пътно произшествие с пострадал във Видин, съобщиха от  ОДМВР – Видин . Жител на град Брегово с лек автомобил  „Хюндай“, при движение назад по ул. „Цар Симеон Велики“, ударил с лява задна броня движещ се зад него велосипедист от областния град. Пострадалият е с фрактура на лъчева кост на лява ръка в болницата и е освободен за домашно лечение. Двамата мъже са тествани за употреба на алкохол, пробите са отрицателни. По случая е образувано досъдебно производство.", "date": "2019.04.11", "title": "Видин: Шофьор е блъснал велосипедист с колата си при движение назад в областния град"}
{"url": "http://www.focus-news.net/news/2019/04/11/2645325/burgas-teatar-vazrazhdane-predstavya-v-grada-komediyata-alo-alo-na-18-april.html", "text": "Театър „Възраждане“ – София представя в Бургас комедията „Ало, ало“ – театрална постановка от Джеръми Лойд и Дейвид Крофт. Режисьор – Роберт Янакиев. Това съобщиха от пресцентъра на  Община Бургас . Участват: Свежен Младенов, Мирослав Върбанов, Ивет Радулова, Лиляна Шопова, Донка Аврамова – Гочева, Петър Лъджев, Анатолий Лазаров  и др.  \r\nДействието се развива през Втората световна война, по време на немската окупация, в малкото френско градче Нувийон, в ресторанта на забавния Рене. През цялото време комичните ситуации се съчетават с брилянтна духовитост, динамично действие и неочаквани обрати. Колоритността на различните персонажи се допълва от специфичния британски хумор, пресъздаден с лек френски акцент. „Не пропускайте комедията „Ало, ало“! – 18 април 2019 г., четвъртък, от 19.00 ч., в Културен дом на нефтохимика“, посочват още от Общината.", "date": "2019.04.11", "title": "Бургас: Театър „Възраждане“ представя в града комедията „Ало, ало“ на 18 април"}
{"url": "http://www.focus-news.net/news/2019/04/11/2645308/obshtina-gabrovo-nyama-registrirani-uvedomleniya-za-organizirane-na-masovi-protesti-v-grada-kam-tozi-chas-no-tova-ne-oznachava-che-protest-nyama-da-ima.html", "text": "Няма регистрирани уведомления за организиране на масови протести в Габрово към този час. Това съобщиха за  Радио „Фокус“ – Велико Търново  от Общината и уточниха, че подобни искания не е имало и вчера, така че това не означава, че протест няма да има. Хората, които излязоха по улиците и предизвикаха безредици, са се организирали сами в социалните мрежи и не са искали никакви разрешения по законовия ред. От Общината посочиха, че към момента обстановката в Габрово е спокойна, но засиленото полицейско присъствие в града остава.  \r\nЛуиза ТРАНЧЕВА Очаквайте подробности!", "date": "2019.04.11", "title": "Община Габрово: Няма регистрирани уведомления за организиране на масови протести в града към този час, но това не означава, че протест няма да има"}
{"url": "http://www.focus-news.net/news/2019/04/11/2645323/shumen-nezakonna-gladkotsevna-pushka-e-izzeta-ot-chasten-dom-v-selo-madara.html", "text": "Около 09.00 часа вчера в частен имот в село Мадара е извършено претърсване след сигнал, че мъж притежава незаконно оръжие. Това съобщиха от  ОДМВР-Шумен . При извършената проверка на ул. „Никола Вапцаров“ е намерена гладкоцевна пушка тип „успоредка“ с неустановена марка и модел. Оръжието, което мъжът притежавал без разрешително, е иззето. Образувано е досъдебно производство.", "date": "2019.04.11", "title": "Шумен: Незаконна гладкоцевна пушка е иззета от частен дом в село Мадара"}
{"url": "http://www.focus-news.net/news/2019/04/11/2645324/blagoevgrad-v-grada-shte-se-sastoyat-kontserti-ot-chetvartata-natsionalna-initsiativa-balgariya-pee.html", "text": "От 19 до 21 април 2019 година в цялата страна се провежда Четвъртата национална инициатива „България пее”. Това съобщиха от пресцентъра на  Община Благоевград . В рамките на тези три дни на българските сцени, в 15 градове – домакини, ще запеят  над 200 певчески формации, над 3500 певци от страната. Благоевград е един от градовете-домакини на инициативата. Концертите ще се проведат в зала „22 септември“. По програмата те ще се състоят на 13 април от 11.00 часа, на 19 април от 18.30 часа и на 20 април 2019 г. от 16.00 часа. \r\nТази година в концертите ще вземат участие всички пеещи състави на града: Смесен хор „Ален мак”, Градски детски хор, Вокален ансамбъл „Езерец“, Детска формация „Джумайчета”, Група за автентичен фолклор, Група за стари градски песни „Нежни звуци” при НЧ „Никола Вапцаров 1866“; Фолклорна група „Веселина“, Школа по народно пеене при ДЮФА „Пиринска китка\", Детска вокална формация „Мая”, фолклорна група „Бисери“ при ЦЛТРДБ; Вокална формация към ВС „Фа диез“; Фолклорна група „Надежда“; Хор към Туристическо дружество „Айгидик”; Вокална формация при НХГ „Св. св. Кирил и Методий\" и специалния ни гост от Дупница – Мъжки хор „Св. Иван Рилски“.  \r\nКампанията има за цел да покаже принадлежността на хиляди българи към това достъпно и въздействащо изкуство, да представи красотата, богатството и колорита на вокалното ансамблово майсторство в България по нов начин и в голям мащаб.  \r\nКонцертите се осъществяват с подкрепата на Община Благоевград и на кмета д-р Атанас Камбитов, НЧ „Никола Вапцаров 1866” и с партньорството на Радио Благоевград.", "date": "2019.04.11", "title": "Благоевград: В града ще се състоят концерти от Четвъртата национална инициатива „България пее”"}
{"url": "http://www.focus-news.net/news/2019/04/11/2645310/ministar-krasimir-karakachanov-litsata-blizki-do-zadarzhanite-v-gabrovo-romi-sa-napusnali-grada.html", "text": "Лицата, близки до този криминален контингент в голямата си част, са напуснали града. Това каза вицепремиерът и министър на отбраната Красимир Каракачанов на брифинг в Министерски съвет след извънредна среща във връзка с възникналото в Габрово напрежение, предаде репортер на  Агенция „Фокус“ . Според Каракачанов това до голяма степен облекчава ситуацията. „Искам да благодаря на полицията, която си свърши работата за пореден път, но не трябва да се чака моментът, до който да се намесва полицията. Кметовете на населени места и общини би следвало да бъдат много по-активни и критични, когато подобен контингент по една или друга причина се настанява“, коментира той, като допълни, че в района на Габровска област контингенти от други области са привличани като сезонни работници от дърводобива или са търсели места за настаняване. „Това са процеси, които трябва да бъдат контролирани, полицията да бъде информирана, за да може тя да си приеме необходимите мерки за проверка на тези лица, съдебно минало, управление, документи и т.н.“, посочи още Каракачанов.", "date": "2019.04.11", "title": "Министър Красимир Каракачанов: Лицата, близки до задържаните в Габрово роми, са напуснали града"}
{"url": "http://www.focus-news.net/news/2019/04/11/2645314/ministar-krasimir-karakachanov-poveche-ot-20-godini-vaprosat-za-romite-se-zamita-pod-chergata-za-da-ne-ni-se-razsardi-nyakoy.html", "text": "Повече от 20 години въпросът за ромите се замита под чергата, за да не ни се разсърди някой. Това каза вицепремиерът и министър на отбраната Красимир Каракачанов на брифинг в Министерски съвет след извънредна среща във връзка с възникналото в Габрово напрежение, предаде репортер на  Агенция „Фокус“ . „От както съм станал вицепремиерът говоря по този въпрос. Няма как да вървим след събитията. Подобни неща трябва да се пресичат още в зародиш. Те започват с настаняването на подобни групи хора“, отбеляза той, като посочи, че затова трябва да внимават общинските власти. „Това не отменя задължението нито на полицията, нито на другите правоохранителни органи, но трябва да се започне от там. Проблемът е общ за цялото общество и трябва да бъде решаван в помощта на всички институции, въпреки разделението на властите“, коментира Каракачанов. \r\nНа въпрос дали оставката му би решила проблема, той отговори: „Ако смятате, че ще я реши, ще я получите веднага“.  \r\n„Без ясна държавна програма за решаване на този въпрос, няма как да постигнем, какъвто и да е резултат. Повече от 20 години тези въпроси се замитат под чергата, за да не ни се разсърди някой, да не ни обвини някой или да не ни се скара някой“, посочи той. „Силовите мерки са последното нещо, което се взема. Трябва да се започне с образование, социална политика, незаконните строежи – това са неща, които трябва да започнат, за да има ефект. Това е целта на концепцията ми – цялостна програма“, допълни вицепремиерът.", "date": "2019.04.11", "title": "Министър Красимир Каракачанов: Повече от 20 години въпросът за ромите се замита под чергата, за да не ни се разсърди някой"}
{"url": "http://www.focus-news.net/news/2019/04/11/2645330/veliko-tarnovo-34-godishen-mazh-e-hvanat-ot-politsiyata-da-shofira-s-301-promila-v-svishtov.html", "text": "Шофьор на лек автомобил, употребил алкохол е установен от служители на полицейското управление в Свищов. Това съобщиха от пресцентъра на  Областна дирекция на МВР – Велико Търново . Снощи, в 21.00 часа, е извършена проверка на лек автомобил „Шкода Октавия“, управляван от  34-годишен мъж от града. При проба на водача за употреба на алкохол с техническо средство, апаратът е отчел 3,01 промила. Той е отказал кръвна проба за химичен анализ. Срещу него е започнато бързо производство. \r\nПрез денонощието полицейските патрули в област Велико Търново са проверили общо 326 граждани, от които 79 - за употреба на алкохол, и 168 автомобила, от тях 19 - товарни. Заснети са 3 видеоклипа за скорост. Съставени са 59 акта и са наложени 74 глоби с фиш.", "date": "2019.04.11", "title": "Велико Търново: 34-годишен мъж е хванат от полицията да шофира с 3,01 промила в Свищов"}
{"url": "http://www.focus-news.net/news/2019/04/11/2645329/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-chestvaniyata-na-140-godini-ot-priemaneto-na-tarnovskata-konstitutsiya.html", "text": "Въвежда се временна организация на движението в града във връзка с честванията на 140 години от приемането на Търновската конституция. Това съобщиха от пресцентъра на  Община Велико Търново . Във връзка с подготовката и реализацията на събитията в рамките на програмата за тържественото честване ще настъпят следните временни промени в организация движението на МПС: \r\nНа 15 април 2019 г.  \r\n- за периода от 12.00 до 20.00 часа (или до приключване на събитията от програмата) се затваря движението за МПС на площад „Цар Асен I\" и прилежащите улици „Климент Охридски\" от църквата „Св. 40 мъченици\" до площад „Цар Асен I\", ул. „Велчо Джамджията\", ул. „Иван Вазов\", ул. „Никола Пиколо\", ул. „Михаил Кефалов\", ул. „Чилталищна\"; \r\n- за времето от 21.00 до 22.00 часа площад „Цар Асен I\" и прилежащите улици; \r\n- за времето от 22.30 до 23.30 часа (или до приключване на събитието) ул. „Васил Левски\" от уличното кръстовище с ул. „Цар Освободител\" до кръстовището с ул. „Христо Ботев\"; \r\nНа 16 април 2019 г. \r\n- за периода от 06.30 до 22.30 часа (или до приключване на събитията) за движение на МПС ще бъде затворен площад „Цар Асен I\" и прилежащите улици „Климент Охридски\", от църквата „Св. 40 мъченици\" до площад „Цар Асен I, ул. „Велчо Джамджията\", ул. „Иван Вазов\", ул. „Никола Пиколо\" и ул. „Читалищна\"; \r\n- за периода от 08.00 до 15.00 часа за движение на МПС се затварят улиците „Независимост\" и „Стефан Стамболов\" до площад „Велчова завера\"; \r\n- от 12.00 часа до приключване на празничното шествие ще бъдат затворени за движение на МПС улиците от музей „Възраждане и Учредително събрание\": „Иван Вазов\", „Велчо Джамджията\", „Стефан Стамболов\", „Независимост\" до паметник „Майка България\"; \r\n- за периода от 08.00 до 14.00 часа (или до приключване на събитията в програмата) се затваря за движение на МПС ул. \"Васил Левски\" в участъка от кръстовището с ул. \"Цар Освободител\" до кръстовището с ул. „Христо Ботев\" от кръстовището с пл. „Марно поле\" до кръстовището с ул. „Васил Левски\", улиците около Военен дом заключени до кръстовището с ул. „Христо Ботев\" и ул. „Марно поле\" и ул. „Цар Тодор Светослав\".", "date": "2019.04.11", "title": "Велико Търново: Въвежда се временна организация на движението в града във връзка с честванията на 140 години от приемането на Търновската конституция"}
{"url": "http://www.focus-news.net/news/2019/04/11/2645331/blagoevgrad-obshtina-bansko-prodalzhava-sas-zadachata-da-premahne-i-da-namali-drastichno-upotrebata-na-hartiya.html", "text": "Община Банско продължава със задачата да премахне и да намали драстично употребата на хартия. Това съобщиха от пресцентъра на  Общината . От началото на 2019 г. Общинска администрация – Банско въведе безхартиения документооборот чрез ИИС „Акстър Офис”. От софтуерна група „Акстър” потвърдиха, че община Банско е първата община сред общо 140, обслужвани от ИИС „Акстър офис”, която е поела нелеката задача да махне и драстично намали употребата на хартия. \r\n„Акстър офис” организира входящия документооборот в общината. Получените документи постъпват в автоматизираната информационна система. След това те се регистрират и продължават да се движат по електронен път до резолирането, съгласуването и утвърждаването им. „Акстър офис” позволява следенето на движението на документите по електронен път, лесно прикачване на протоколи, становища, договори и др. към тях, както и уведомяване на подателя за резултат от съответното заявяване по електронен път (чрез КЕП или имейл, както е посочено в заявлението). Също така във всеки един момент заявителят на административна услуга може да проследи движението на преписката си. \r\nЧаст от ползите от безхартиения обмен на документи са, че спестява време, материален и човешки ресурс. „Едно от най-важните предимства е създаването на електронен архив и възможност за бързи справки в него.”, обясни кметът Георги Икономов. \r\nРешението се ползва от всички служители. Достъпът на всеки служител до него се определя от отговорностите му. „Така много по-лесно се проследяват и следят сроковете за изпълнение от служителите”, добави кметът. \r\nСистемата за безхартиен обмен е едно естествено продължение на успешни стъпки на Общината към въвеждане на електронното управление. \r\n„Срещаме разбиране в ръководството, което подкрепя подобни проекти и това за мен е гаранция за успех. Ние искаме да облекчим гражданите и бизнеса, като им създадем условия по електронен път да подават документи и да получава услуги – бързо и качествено”, посочи Десислава Хаджирускова – директор дирекция „Административно обслужване” в община Банско.", "date": "2019.04.11", "title": "Благоевград: Община Банско продължава със задачата да премахне и да намали драстично употребата на хартия"}
{"url": "http://www.focus-news.net/news/2019/04/11/2645327/vladimir-ampov-grafa-muzikalen-izpalnitel-tselta-na-izkustvoto-i-tvortsite-e-da-karat-publikata-da-se-chuvstva-zaredena-sas-smisal-sled-vseki-kontsert.html", "text": "Целта на изкуството и творците е да карат публиката да се чувства заредена със смисъл след всеки концерт. Това каза в интервю за  Радио „Фокус“ – Пирин  музикалният изпълнител Владимир Ампов – Графа по повод концерта си в Благоевград, който ще се проведе на 15 април в зала „Яворов“. Той уточни, че концепцията на турнето му тази година е да мине през градове, в които не ходи толкова често през месеците.  \r\n„Затова избрахме стартът да бъде в Благоевград – на 15 април, а на другия ден сме в Габрово – на 16 април, след което на 23 април ще бъдем в Свиленград. Много ми хареса, когато преди две години отново бяхме в зала „Яворов“, затова много исках отново да се върнем в Благоевград, за да се срещнем с феновете в града. Наистина, реакцията им винаги е била много топла и емоционална. Моите концерти са известни с това, че са много различни от останалите и публиката изпада в крайни емоционални състояния, минава през различни такива и, след като свърши концерта, хората излизат леко „преродени“, но и заредени със смисъл“, каза още Владимир Ампов – Графа. Той допълни, че за него именно това е целта на изкуството. „Радвам се, че стигнах до това ниво, в което мога да разказвам много силни истории чрез музиката си и хората се вълнуват от това, което наистина ме кара да се чувствам смислен“, подчерта  Владимир Ампов. \r\nТой посочи, че ще изненада благоевградската публика най-вече с музика. „Според мен това е нещото, което кара хората да се чувстват сплотени. Разбира се, ще има и всички други неща, които са свързани с шоуто. Най-важното е, че хората ще могат да ме усетят като музикант, като човек, като текстописец. Всъщност, музиката е нещото, което диктува какво да се случва по време на тези концерти. Естествено, ефектите и всички останали спомагащи атрибути са в помощ, но най-важното, наистина, е музиката и енергията, която имаме на сцената с групата“, отбеляза Владимир Ампов – Графа. \r\nЛивия НИНОВА", "date": "2019.04.11", "title": "Владимир Ампов – Графа, музикален изпълнител: Целта на изкуството и творците е да карат публиката да се чувства заредена със смисъл след всеки концерт"}
{"url": "http://www.focus-news.net/news/2019/04/11/2645334/burgas-detsa-uchat-koi-sa-zlatnite-pravila-po-vreme-na-hranene.html", "text": "„Етикет и естетика на масата – златни правила по време на хранене“ е мотото, под което преминава седмицата на здравословното хранене в бургаските учебни заведения. Това съобщиха от пресцентъра на  Община Бургас . В поредният ден от инициативата деца от подготвителна група „Пинокио“ при ДГ „Иглика“ участваха в забавна игра под надслов „Да подредим масата“. По време на занятието ученици от Професионалната гимназия по туризъм „Проф. д-р Асен Златаров“ запознаха малчуганите с различни техники за подреждане на масата за хранене. Възпитаниците на професионалната гимназия Елеонора Костова и Ива Тодорова от ХI Б клас, Дилян Найденов от ХI В клас, Васил Захариев от ХI Г клас и техният ръководител инж. Донка Калудова създадоха импровизиран ресторант, в който демонстрираха правилата за подреждане на приборите и блюдата. Инициативата е организирана от Община Бургас и е част от програмата за здравословно хранене на децата, която стартира преди няколко години по идея на кмета Димитър Николов.", "date": "2019.04.11", "title": "Бургас: Деца учат кои са „златните правила“ по време на хранене"}
{"url": "http://www.focus-news.net/news/2019/04/11/2645326/nkzhi-shte-podpishe-dogovor-s-izbraniya-izpalnitel-za-upravlenie-i-stroitelen-nadzor-na-proekta-za-zhelezopatniya-uchastak-elin-pelin-kostenets.html", "text": "ДП  „Национална компания „Железопътна инфраструктура“ ще подпише на договор с предмет: „Консултантска услуга по контрол, управление, оценка на съответствие, строителен надзор и изготвяне на технически паспорти за железопътен участък Елин Пелин – Костенец“ с избрания изпълнител – Обединение „ЖП ТРАНС“ ДЗЗД. Това съобщиха от пресцентъра на  НКЖИ . \r\nСъбитието ще се състои на 12 април 2019 г. от 13.00 часа в сградата на НКЖИ в присъствието на Франсоа Бонтан - посланик на Белгия, инж. Красимир Папукчийски – генерален директор на ДП НКЖИ, и инж. Мария Чакърова – директор Дирекция „Стратегическо развитие и инвестиционни проекти“. \r\nМодернизация на жп участък Елин Пелин – Костенец е част от проект „Модернизация на жп линия София – Пловдив“, който се осъществява със съфинансиране от Кохезионния фонд (КФ), чрез Оперативна програма „Транспорт и транспортна инфраструктура“ 2014-2020 г.", "date": "2019.04.11", "title": "НКЖИ ще подпише договор с избрания изпълнител за управление и строителен надзор на проекта за железопътния участък Елин Пелин – Костенец"}
{"url": "http://www.focus-news.net/news/2019/04/11/2645321/aleksandar-nikolovski-vmro-dpmne-gnevnite-razocharovanite-i-zabravenite-shte-izberat-gordana-silyanovska-davkova-za-prezident.html", "text": "Гневните, разочарованите и забравените ще изберат Гордана Силяновска-Давкова  за президент, пише заместник-председателят на ВМРО-ДПМНЕ на страниците на скопския вестник  “Независен“ . Агенция „Фокус“ представя материала без редакторска намеса, като изразените мнения и становща принадлежат на автора. \r\nИмайки предвид, че пиша на страниците на \"Независен\" всяка втора сряда и че до първия кръг на президентските избори няма да има друга статия, бих искал да кажа мнението си за кампанията и кандидатите. Първото нещо, което идва на ум, е огромната разлика в качеството. От една страна, Гордана Силяновска-Давкова омагьосва с качествата си във всички аспекти - експертиза, отдаденост, красноречие, ясна визия, какво иска да направи и как да го направи. От другата страна е Стево Пендаровски, за когото изглежда, че единственият мотив е желанието да се компенсира поражението преди пет години на президентските избори. Той няма готовност, отдаденост и ясна визия за работа. \r\nИма и друга разлика, която е от съществено значение за мен. Гордана Силяновска-Давкова е идеалист, а Стево Пендаровски е посредствен, който се приспособява само към наложените условия. Това е същественото, което ще определи тази кампания. А именно, Гордана вярва в това, за което говори, вярва, че със справедливост и  върховенство на закона много неща могат да бъдат решени, коригирани и да бъдат взети нови решения. Стево просто се приспособява към условията в момента. Старото правило е, че политиката без силен идеализъм е просто управление на ежедневните дела. Затова политиката се нуждае от силен идеализъм. Силна идея, която ще ви води към постигането на това, което сте обещали на избирателите. Да, този идеализъм понякога може да бъде по-голям от възможностите, които има човекът или човекът, който го е получил, но е посоката, към която се стреми политикът. \r\nОт друга страна, дори за да реши някой да се приспособи към ежедневните условия, това е повече работа за правителството, отколкото за президента. Президентът трябва да бъде този, който води, който определя рамката на политическия дискурс, който дава насока на обществото и политическия живот на държавата. И затова трябва да има силна идея, която да го води. Гордана има тази идея! Идея за справедливост за всички нас, справедливост за Македония. В тази посока третият кандидат Блерим Река изглежда много по-добре от Пендаровски, защото има представа къде иска да отиде държавата. Той говори за републиката като концепция, към която трябва да се стремим. И може би това е една от основните причини, поради които в социологическите проучвания той се представя много по-добре от очакваното. \r\nТези дни, като част от кампанията на проф. Гордана Силяновска-Давкова \"Правда за Македония\", пътувам из Македония, посещавам села и градове, срещам се с много хора, говоря с тях, имам речи или изказвания, в които говоря за идеята си за Македония. Това, което мога да събера като общо впечатление от всички събрания, е, че както във всяка предишна кампания, от която съм бил част - гражданите са ядосани! Те са много ядосани! Те се чувстват разочаровани, оставени, забравени. Няма град, по-малък или по-голям, по-малко или по-голямо село, в което аз не чувам това. Те говорят за огромното разочарование от властта на Заев. Те са разочаровани от разпродажбата на националните интереси, промяната на името, въвеждането на противоконституционно двуезичие, но са много по-разочаровани от корупцията, която процъфтява, от разрушената икономика, от унищоженото здравеопазване и образованието, което е на най-ниското си ниво. Мнозина мислят да напуснат и много от тях вече са напуснали Македония. Отиват кой накъдето стигне. Тези, които имат български паспорти, които ги взимат не за това, което иска да представи България, а само от пуста мъка, за да получат шанс да пътуват и да работят свободно в ЕС, те отдавна са напуснали, сега това правят и  македонци, и албанци, и турци, роми и всички останали. Който има роднина или приятел извън страната, отива при него, който не - отива сам. Всеки, който има работна виза, заминава, който няма – отива за три месеца и се връща, а след това отива, много от тях остават с нерегламентиран престой. Една тъжна картина на пустош и загубена надежда. Ще бъда нереалистичен, ако кажа, че емиграцията има само от три години власт на СДСМ, не, тя и преди е съществувала, но сега се вижда, че е в огромни размери. И за първи път, освен най-важното – заетостта и заплатата, има и втори важен фактор . \r\nЗа първи път мнозинството от гражданите решават да напуснат, въпреки че имат работа и добра заплата. Те отиват, защото не виждат бъдеще в Македония. Това е вторият основен фактор, който за пръв път се появява тези три години в такъв мащаб. Както се казва, те заминават заради децата, които не виждат бъдещето тук. Те не виждат бъдещето главно поради лошите условия на живот, които не са свързани със заетостта и заплатите, а с други фактори: като надеждност, корупция, неефективност на публичната администрация, здравното и образователно бедствие. С една дума, те заминават, защото не вярват, че животът ще се промени. Те заминават, защото няма справедливост! \r\nТова е според мен основната причина за тези избори е да гласувам за Гордана Силяновска-Давкова. С цялата си изминала дейност, тя показа, че се придържа към това, което обещава и знае как да го направи. И преди всичко трябва като президент трябва да се възстанови  и ще възстанови справедливостта в Македония! Връщането на правосъдието ще реши повечето от проблемите, поради които много граждани емигрират от Македония. Също така победата на Гордана ще означава падането на това некомпетентно правителство, което е унищожило всичко, с изключение на бизнеса на Заев и техните роднини. Ново способно правителство от ВМРО-ДПМНЕ със силен професионален персонал и уроци, научени от миналото, ще бъде силно ангажирано да работи и ще има Силяновска-Давкова като най-важния коректив, за да възстановят заедно справедливоста в Македония. \r\nСледователно изборът е лесен, но той трябва да излезем на изборите много, всички. Само бунт, мизерия и гняв, без глас за Гордана, няма да промени нищо, напротив, тази пустош ще продължи, в която всеки ще отиде, освен Заев, който са готови да доведе чужденци, да се населят в Македония, както е обявено. Затова на 21 април масовият гняв от несправедливостта и разочарованието на огромното мнозинство, че Заев и правителството са ги забравили, трябва да се превърнат в решение - и това е глас за Гордана Силяновска-Давкова!  Юлиян Марков", "date": "2019.04.11", "title": "Александър Николовски (ВМРО-ДПМНЕ): Гневните, разочарованите и забравените ще изберат Гордана Силяновска-Давкова  за президент"}
{"url": "http://www.focus-news.net/news/2019/04/11/2645336/ministar-ekaterina-zaharieva-razshiryavaneto-na-nato-ne-biva-da-spira.html", "text": "България е достоен съюзник в НАТО – най-успешният отбранителен и политически съюз, чието разширяване не бива да спира. Това обяви вицепремиерът и министър на външните работи Екатерина Захариева по време на международната конференция „15 години България в НАТО. Алиансът на 70 г. и неговото бъдеще“, организирана от Министерството на външните работи, Дипломатическия институт към министъра на външните работи, Министерството на отбраната и Атлантическия клуб в България, съобщиха от пресцентъра на  Министерството на външните работи .    \r\nЕкатерина Захариева подчерта ролята на НАТО не само като отбранителен съюз, но и като съюз на държави, които споделят еднакви демократични ценности. „Въпреки, че понякога имаме различия, тогава, когато споделяме и продължаваме да споделяме едни и същи ценности, този съюз няма как да бъде разрушен“, заяви външният ни министър. Тя изтъкна, че вече  70 години, откакто е създаден алиансът, няма военни действия в нито един от съюзниците в НАТО. „70 години този съюз успява да опази демократичните ценности в НАТО. И не само това – алиансът има партньорства с 40 държави, с които изпълнява общи мисии и най-вече подпомага тези държави по пътя на реформите“, заяви Екатерина Захариева.   \r\nВицепремиерът подчерта, че България изпълнява всички ангажименти като съюзник в НАТО. Екатерина Захариева приветства процеса на приемане на Република Северна Македония в НАТО и подчерта, че разширяването на алианса не трябва да спира.    \r\n„Не бива никой да бъде държан извън НАТО само, защото има съсед. Нека да продължим да помагаме на държавите, които се стремят да станат част от този съюз“, заяви Екатерина Захариева. Тя даде за пример Грузия, която е извършила много реформи по пътя си за членство в НАТО. „Крайно време е съюзниците да вземат решение за активизиране на плана ѝ за членство“, каза Екатерина Захариева.    \r\nВъншният министър открои и основните предизвикателства пред международната сигурност – нарушения на международното право, поставянето на риск структурата на контрол на въоръжаването чрез нарушаването на Договора за ликвидиране на ракетите с малък и среден обсег, кибер-заплахи, тероризъм, незаконна миграция.    \r\n„Единственият начин истински да противостоим на хибридните заплахи, на фалшивите новини, които целят да застрашават демократичния ред, е да изградим устойчивост в населението срещу тези новини. Начинът за това е чрез възпитанието на младите хора“, заяви Екатерина Захариева. В този смисъл тя изтъкна инициативата на Министерството на външните работи „Ние сме НАТО“, в която участват младежи – студенти и ученици, в ролята на младежки посланици на НАТО .    \r\nПомощник генералния секретар на НАТО Антонио Мисироли, който участва в конференцията, приветства усилията на България като съюзник в алианса за запазване сигурността в Черно море, водещата роля на страната ни за подкрепа на евро-атлантическия път на Северна Македония, Украйна и Грузия, както и участието на България в мисии на НАТО в Афганистан, Косово и Ирак.  \r\n„НАТО работи за износ на стабилност и София допринася в това отношение“, заяви Антонио Мисироли.   \r\nАмериканският посланик Ерик Рубин заяви, че е вдъхновен от напредъка в развитието на българо-американските отношения по въпросите на сигурността в рамките на НАТО. „Тази година ще отбележим и юбилей от нашите двустранни отношения. Досега България е получила 200 млн. долара  помощ от САЩ в областта на сигурността. Тази година около 60 български представители от различни административни структури ще бъдат на обучение в САЩ, както в рамките на НАТО, така и в рамките на нашите двустранни отношения“, заяви посланик Рубин. Той благодари на Екатерина Захариева за успешно проведените разговори по време на посещението й във Вашингтон.", "date": "2019.04.11", "title": "Министър Екатерина Захариева: Разширяването на НАТО не бива да спира"}
{"url": "http://www.focus-news.net/news/2019/04/11/2645337/razgrad-rayonnata-prokuratura-predade-na-sad-dvama-mladezhi-obvineni-za-bludstvo-s-12-godishno-momiche.html", "text": "Районната прокуратура в Разград предаде на съд двама души за блудствени действия с малолетно момиче. Това съобщиха от пресцентъра на  Апелативна прокуратура - Варна . 18-годишният Тезджан Р. и непълнолетният Шабан Я. са предадени на съд от Районната прокуратура в Разград за блудствени действия с малолетно 12-годишно момиче. Престъплението по член 149, ал. 1 от НК е извършено от 18-годишния Тезджан като продължавано деяние в периода от 24 октомври до 11 ноември 2017 г. Непълнолетният Шабан, за да възбуди и удовлетвори полово желание без съвкупление, употребил сила и заплашване при извършване на престъплението.   \r\nЖертвата изпитвала симпатии към Тезджан. През октомври 2017 г. той поискал от шестокласничката да му изпрати нейна разголена снимка в социалните мрежи и продължил с желанията 12-годишното момиче да му праща свои снимки, като искал те да бъдат все по-разголени. Подсъдимият и шестокласничката се виждали в центъра на селото заедно със свои приятели всеки ден. Когато оставали насаме, Тезджан извършвал блудствените действия. Това не се харесвало на момичето и то прекратило отношенията си с подсъдимия. \r\nЗа действията на втория подсъдим Шабан, които били осъществени със сила и заплашване, момичето разказало на майка си. Тя подала сигнал в полицията, по който било образувано досъдебното производство. И двамата подсъдими не са се признали за виновни. \r\nПредстои делото срещу тях да бъде насрочено за разглеждане в Разградския районен съд.", "date": "2019.04.11", "title": "Разград: Районната прокуратура предаде на съд двама младежи, обвинени за блудство с 12-годишно момиче"}
{"url": "http://www.focus-news.net/news/2019/04/11/2645339/sport-kalambas-pobedi-kato-gost-tampa-bey-v-parvi-mach-ot-pleyofite.html", "text": "Сет Джоунс вкара победния гол за Калъмбъс Блу Джакетс, които направиха невероятен обрат срещу Тампа Бей и след 0:3 само в една третина, успяха да стигнат до победа с 4:3 в първия мач от плейофната серия в Националната хокейна лига на САЩ и Канада. \r\nВ другите плейофи Айлендърс стигна до първи успех в серията с Питсбърг с 4:3 след продължение, Сейнт Луис стартира с победа 2:1 като гост на Уинипег в Манитоба, Далас Старс изненадващо победи стабилния Нешвил с 3:2, а Сан Хосе Шаркс победи с 5:2 у дома Лас Вегас и взе преднина в битката между два от най-стабилните отбори в Лигата изобщо.", "date": "2019.04.11", "title": "Спорт: Кълъмбъс победи като гост Тампа Бей в първи мач от плейофите"}
{"url": "http://www.focus-news.net/news/2019/04/11/2645338/pregled-na-osnovnite-temi-v-balkanskiya-pechat-agentsiya-fokus.html", "text": "Възникналото напрежение между Косово и Сърбия след изказване на министър, етнически сърбин от косовското правителство и неговото последващо уволнение, поляризацията на гръцкото общество след Преспанското споразумение, предизборния дебат в Македония и институционалната криза в Босна и Херцеговина са сред основните теми в балканския печат.   \r\n*** Александър Вучич, сръбският президент и бивш министър на пропагандата по време на режима на Слободан Милошевич по време на войната в Косово през 1998-1999 г., продължава да отрича престъпления, твърдейки, че масовото убийство в Речак, където 45 албански цивилни са били убити от сръбските сили за сигурност през януари 1999 г., е било \"измислено\", пише англоезичното издание на албанския вестник, базирано в Прищина,  Gazeta Express . \r\nСпоред Вучич клането, което предизвика международен гняв и е един от факторите, довели до бомбардировката на НАТО срещу сръбските военни цели, е измислено от Уилям Уокър, който по време на войната в Косово е бил ръководител на мисията за проверка на ситуацията в Косово. Уокър, след като посети селото Речак и видял телата на убитите, заяви, че това е „престъпление срещу човечеството“. \r\nВучич направи изявленията, след като косовският премиер Рамуш Харадинай уволни във вторник косовския сръбски министър Иван Тодосиевич, който също така нарече клането в Речак „измислица“ и нарече албанците „терористи“. Според Вучич, Тодосиевич е бил освободен от длъжността си на косовски министър на местната администрация „защото е разказал истината за Речак”. „Той [Тодосиевич] каза едно нещо, което всички знаем, че това е измислица на Уилям Уокър“, каза  Вучич, говорейки за клането в Речак. \r\n*** Засили ли Преспанското споразумение националистическите настроения, коментира електронното издание на гръцкия вестник  Kathimerini \r\nПрез лятото на 2018 г. министър-председателите на Гърция и на Бившата югославска република Македония Алексис Ципрас и Зоран Заев подписаха историческото споразумение на брега на Преспанското езеро, с което Македония ще бъде преименувана на Северна Македония. По това време международната общност и по-специално Европейският съюз, чрез своя върховен представител по въпросите на външните работи и политиката на сигурност Федерика Могерини, поздравиха двете правителства за извършването на огромна стъпка към прекратяването на най-странния спор в международни отношения, припомня изданието. \r\nТова състояние на еуфория обаче не продължи дълго. Много скоро стана ясно, че следващите стъпки до ратифицирането на споразумението от парламентите на двете страни ще бъдат изключително предизвикателни. \r\nИ в двете страни опозиционните партии бяха твърдо против споразумението и мобилизираха общественото мнение, за да го оспорят. В Атина и Солун бяха организирани митинги, в които се събраха либерали, националисти, неофашисти, комунисти, социалдемократи и други. \r\nСега, когато споразумението е ратифицирано от гръцкия парламент, възникват няколко въпроса за отпечатъка, който може да е оставило то на гръцкото общество. Дали това споразумение, с всичките си политически вълнения, поражда националистически настроения? \r\nОпитът да се отговори на този въпрос, е като се съсредоточим върху специфична проява на национализма. Вместо да разглеждаме въпроси от проучванията, опитвайки се да разберем дали гърците са по-склонни да казват, че се гордеят с това, че са гърци, трябва да разгледаме вида на поведението, което те желаят да демонстрират публично. \r\nМярка, която улавя тази публична проява на националистически настроения, е доброволното показване на национални знамена на балконите или прозорците на къщи и апартаменти. \r\nЗнамето е единственият най-важен символ на националната идентичност. Често се говори, че позитивните настроения към националния флаг са по-високи сред хората, които се класифицират като националисти и принадлежат към дясното в политическия спектър. Такъв е случаят най-вече в страна като Гърция, с история на десен авторитаризъм. Без знамето да стане табу в гръцкото общество, какъвто е случаят с други страни, които са преживели военни преврати, съществува недвусмислена връзка между публичното представяне на знамето и политическата идеология на дясното. \r\nСледователно,трябва да се отговори на следния въпрос: Дали Договорът от Преспа  увеличи знамената, които висят от гръцки балкони? \r\nЗа да отговорим на този въпрос, започнахме със съставянето на списък на всички улици в Атина. След това случайно избрахме 315 и тръгнахме по тях, преброявайки броя на знамената на улицата. Работата на терен се проведе между 24 януари и 4 февруари 2019 г \r\nЗа да установим критерий, повторихме същата процедура в португалската столица Лисабон. Отново бяха избрани 315 улици и членовете на нашия изследователски екип вървяха по тях през същия период, броейки португалски знамена. \r\nЗа да се разгледа допълнително дали различията между Атина и Лисабон се дължат по-скоро на Споразумението от Преспа, отколкото на това, че атиняните са просто по-големи националисти от жителите на Лисабон, ние трябваше да намерим начин да съберем същата информация, но в предишни години. Направихме това с помощта на картографските данни от  Google Earth, които имат множество снимки за всяка улица с течение на времето, датирани с година и месец. Разделихме годишните наблюдения на три периода: 2008-09, 2014-15 и 2019. \r\nУстанови се, че Споразумението от Преспа предизвика голямо увеличение на броя на знамената, поставени на атинските балкони. \r\nДокато средният брой знамена на улица Лисабон намалява до 0,21 през 2019 г., в Атина е нараснал до 2,87. Така, докато в Лисабон броят на знамената през 2019 г. е намалял средно с 1 знаме на улица, в Атина те са се увеличили с 1,5 знамена на улица. \r\nКомбинирайки тези две различия, можем да кажем, че Споразумението от Преспа е  увеличило броя на знамената в Атина с около 2,5 знамена на улица. Човек може забележи още по-добре тази възходяща тенденция, ако бяхме избрали Солун вместо Атина за нашия анализ. \r\nРазбира се, все пак може да се твърди, че знамената като цяло са станали по-популярни в Гърция с течение на времето, но изследването показва, че увеличението се отнася само за гръцките знамена, а не за знамената като цяло. \r\nАко има някакъв урок от това изследване, ние считаме, че урокът не трябва да бъде, че Споразумението има потенциално смущаващи странични ефекти. Дори ако това беше така, това не е причина да се въздържаме от прилагане на политики, насочени към облекчаване на конфликтите на Балканите. Напротив, това упражнение говори по-скоро за начина, по който политическият дебат е бил формулиран през този период, и за ролята на политическите елити в ескалирането на националистическите настроения. Вярно е, че регионалните идентичности са силни, дълбоко вкоренени и могат да бъдат активирани пред споразумение, което изглежда ги предизвиква. Може би затова може би си заслужава да се отбележи ролята на политическите елити, които могат или да засилят тези реакции, или да ги успокоят със собствената си позиция в обществения дебат. Изглежда, че този път те са избрали първото. \r\n*** Гневните, разочарованите и забравените ще изберат Гордана Силяновска-Давкова  за президент, пише заместник-председателят на ВМРО-ДПМНЕ на страниците на скопския вестник  “Независен“ . Агенция „Фокус“ представя материала без редакторска намеса, като изразените мнения и становща принадлежат на автора. \r\nИмайки предвид, че пиша на страниците на \"Независен\" всяка втора сряда и че до първия кръг на президентските избори няма да има друга статия, бих искал да кажа мнението си за кампанията и кандидатите. Първото нещо, което идва на ум, е огромната разлика в качеството. От една страна, Гордана Силяновска-Давкова омагьосва с качествата си във всички аспекти - експертиза, отдаденост, красноречие, ясна визия, какво иска да направи и как да го направи. От другата страна е Стево Пендаровски, за когото изглежда, че единственият мотив е желанието да се компенсира поражението преди пет години на президентските избори. Той няма готовност, отдаденост и ясна визия за работа. \r\nИма и друга разлика, която е от съществено значение за мен. Гордана Силяновска-Давкова е идеалист, а Стево Пендаровски е посредствен, който се приспособява само към наложените условия. Това е същественото, което ще определи тази кампания. А именно, Гордана вярва в това, за което говори, вярва, че със справедливост и  върховенство на закона много неща могат да бъдат решени, коригирани и да бъдат взети нови решения. Стево просто се приспособява към условията в момента. Старото правило е, че политиката без силен идеализъм е просто управление на ежедневните дела. Затова политиката се нуждае от силен идеализъм. Силна идея, която ще ви води към постигането на това, което сте обещали на избирателите. Да, този идеализъм понякога може да бъде по-голям от възможностите, които има човекът или човекът, който го е получил, но е посоката, към която се стреми политикът. \r\nОт друга страна, дори за да реши някой да се приспособи към ежедневните условия, това е повече работа за правителството, отколкото за президента. Президентът трябва да бъде този, който води, който определя рамката на политическия дискурс, който дава насока на обществото и политическия живот на държавата. И затова трябва да има силна идея, която да го води. Гордана има тази идея! Идея за справедливост за всички нас, справедливост за Македония. В тази посока третият кандидат Блерим Река изглежда много по-добре от Пендаровски, защото има представа къде иска да отиде държавата. Той говори за републиката като концепция, към която трябва да се стремим. И може би това е една от основните причини, поради които в социологическите проучвания той се представя много по-добре от очакваното. \r\nТези дни, като част от кампанията на проф. Гордана Силяновска-Давкова \"Правда за Македония\", пътувам из Македония, посещавам села и градове, срещам се с много хора, говоря с тях, имам речи или изказвания, в които говоря за идеята си за Македония. Това, което мога да събера като общо впечатление от всички събрания, е, че както във всяка предишна кампания, от която съм бил част - гражданите са ядосани! Те са много ядосани! Те се чувстват разочаровани, оставени, забравени. Няма град, по-малък или по-голям, по-малко или по-голямо село, в което аз не чувам това. Те говорят за огромното разочарование от властта на Заев. Те са разочаровани от разпродажбата на националните интереси, промяната на името, въвеждането на противоконституционно двуезичие, но са много по-разочаровани от корупцията, която процъфтява, от разрушената икономика, от унищоженото здравеопазване и образованието, което е на най-ниското си ниво. Мнозина мислят да напуснат и много от тях вече са напуснали Македония. Отиват кой накъдето стигне. Тези, които имат български паспорти, които ги взимат не за това, което иска да представи България, а само от пуста мъка, за да получат шанс да пътуват и да работят свободно в ЕС, те отдавна са напуснали, сега това правят и  македонци, и албанци, и турци, роми и всички останали. Който има роднина или приятел извън страната, отива при него, който не - отива сам. Всеки, който има работна виза, заминава, който няма – отива за три месеца и се връща, а след това отива, много от тях остават с нерегламентиран престой. Една тъжна картина на пустош и загубена надежда. Ще бъда нереалистичен, ако кажа, че емиграцията има само от три години власт на СДСМ, не, тя и преди е съществувала, но сега се вижда, че е в огромни размери. И за първи път, освен най-важното – заетостта и заплатата, има и втори важен фактор . \r\nЗа първи път мнозинството от гражданите решават да напуснат, въпреки че имат работа и добра заплата. Те отиват, защото не виждат бъдеще в Македония. Това е вторият основен фактор, който за пръв път се появява тези три години в такъв мащаб. Както се казва, те заминават заради децата, които не виждат бъдещето тук. Те не виждат бъдещето главно поради лошите условия на живот, които не са свързани със заетостта и заплатите, а с други фактори: като надеждност, корупция, неефективност на публичната администрация, здравното и образователно бедствие. С една дума, те заминават, защото не вярват, че животът ще се промени. Те заминават, защото няма справедливост! \r\nТова е според мен основната причина за тези избори е да гласувам за Гордана Силяновска-Давкова. С цялата си изминала дейност, тя показа, че се придържа към това, което обещава и знае как да го направи. И преди всичко трябва като президент трябва да се възстанови  и ще възстанови справедливостта в Македония! Връщането на правосъдието ще реши повечето от проблемите, поради които много граждани емигрират от Македония. Също така победата на Гордана ще означава падането на това некомпетентно правителство, което е унищожило всичко, с изключение на бизнеса на Заев и техните роднини. Ново способно правителство от ВМРО-ДПМНЕ със силен професионален персонал и уроци, научени от миналото, ще бъде силно ангажирано да работи и ще има Силяновска-Давкова като най-важния коректив, за да възстановят заедно справедливоста в Македония. \r\nСледователно изборът е лесен, но той трябва да излезем на изборите много, всички. Само бунт, мизерия и гняв, без глас за Гордана, няма да промени нищо, напротив, тази пустош ще продължи, в която всеки ще отиде, освен Заев, който са готови да доведе чужденци, да се населят в Македония, както е обявено. Затова на 21 април масовият гняв от несправедливостта и разочарованието на огромното мнозинство, че Заев и правителството са ги забравили, трябва да се превърнат в решение - и това е глас за Гордана Силяновска-Давкова! \r\n*** Действащото председателство на Босна и Херцеговина (БиХ) в лицето на Милорад Додик, Шефик Джаферович и Желко Комшич е провела само една редовна сесия от края на мандата на предишното председателство на 20 ноември миналата година. Сесията се е провела на 12 декември, което означава, че е първата и последната сесия, пише босненското англоезично издание  Sarajevo Times . \r\nКато отговорен за подобна ситуация, член на председателството на БиХ, Шефик Джаферович, определи  президента Милорад Додик. \r\n„Председателството на БиХ не е провело редовна сесия от декември миналата година, въпреки че сесиите обикновено се провеждат на всеки 14 дни, като десетки материали очакват решението на председателството. Въпреки че Додик трябва да го направи, той не е насрочил специална сесия по моята конкретна молба, с искане председателството да заеме официална позиция относно продължаването на строителството на моста Пелиешац и да изготви становище относно информацията за вербуването на граждани на БиХ от Хърватската агенция за сигурност и разузнаване и да се разгледат възможни дипломатически мерки ”, подчерта Джаферович. \r\nДодик, от друга страна, твърди, че не вижда причината председателството да проведе среща по друг въпрос, докато не бъде решен въпросът за мандата на Съвета на министрите на БиХ. \r\n„Важно е само другите двама членове на председателството да се споразумеят да проведат сесията и да я завършат. Не е необходимо да се насрочва заседание, на което те няма да вземат решение по въпроса. Когато сме съгласни и когато искат да решат, мога да организирам сесия всеки избран от тях ден ”, каза наскоро Додик. \r\nПредседателството на БиХ проведе само две извънредни заседания на 18 декември и на 8 март тази година. Първата  беше за уволнението на много посланици на БиХ, а другата поиска информация от Министерството на сигурността на Босна и Херцеговина относно твърденията за дейността на Агенцията за сигурност на Република Хърватия и на хърватското генерално консулство в Босна и Херцеговина.", "date": "2019.04.11", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/04/11/2645333/maykal-pompeo-amerikanskite-f-35-ne-mozhe-da-operirat-v-edno-vazdushno-prostranstvo-s-ruskite-raketi-s-400.html", "text": "Американските изтребители F-35 не могат да оперират в едно въздушно пространство  с руската ракетна система С-400, заяви в сряда държавният секретар на САЩ Майкъл Помпео пред Комисията по външни работи на американския Сенат, цитиран от  Anadolu Agency . \r\nТой каза, че САЩ са представили  \"това техническо предизвикателство\" на Турция както по дипломатически, така и по военни канали. \r\nСлед продължителни усилия за закупуване на системи за противовъздушна отбрана от САЩ без успех, през 2017 г. Анкара реши да закупи системата на Русия. Вашингтон предупреди Анкара за закупуването на системата С-400 и миналата седмица спря доставката на части и други услуги, свързани с изтребителите F-35. \r\nАмерикански чиновници предложиха Турция да купи ракетните системи „Пейтриът“, а не С-400 от Москва, твърдейки, че това би било несъвместимо със системите на НАТО и излага F-35 на възможно руско изучаване на технологиите им. \r\nПомпео намекна за възможността за налагане на санкции чрез Закон, наказал три други страни заради закупуване на тези ракетни системи.  Юлиян Марков", "date": "2019.04.11", "title": "Майкъл Помпео: Американските F-35 не може да оперират в едно въздушно пространство с руските ракети С-400"}
{"url": "http://www.focus-news.net/news/2019/04/11/2645340/burgas-predizvikatelstvoto-useti-burgas-prodalzhava.html", "text": "Предизвикателството „Усети Бургас“ продължава. Това съобщиха от пресцентъра на  Общината . „Зимата си отиде, градът се раззеленява и става още по-красив. Вдъхновете се от пролетния Бургас и ни изпратете кратки видеа, запечатали вашата емоция и усещане за него“, призовават от Община Бургас. \r\n„В рамките на няколко минути покажете любимите си места в града. Видеата можете да изпращате като съобщение във „Фейсбук“ страницата на инициативата:  . Има и награди!“, посочват още от Общината. Авторите на първите изпратени видеа печелят безплатно посещение на един от следните туристически обекти: остров Света Анастасия, археологическия комплекс „Акве калиде“ или Авиомузей Бургас. Наградата за първите петима е безплатно посещение на острова, като трима от тях вече са известни – Симеон Кирязов, Гергана Димова и Наско. Следващите петима ще разгледат безплатно „Акве калиде“, а участниците, класирали се в третата петица, ще имат възможността да посетят безплатно Авиомузей Бургас. \r\n„Бъди активен, #SenseOurCity! Очакваме да изпратите своите вдъхновяващи видеа, а ние ще се свържем с вас, за да ви обясним как можете да получите обещаните награди“, отблязват от Община Бургас.", "date": "2019.04.11", "title": "Бургас: Предизвикателството „Усети Бургас“ продължава"}
{"url": "http://www.focus-news.net/news/2019/04/11/2645341/pazardzhik-nad-10-bezdomni-kucheta-obikalyat-v-rayona-na-kragovoto-krastovishte-na-izhoda-na-grada-v-posoka-plovdiv.html", "text": "Над 10 бездомни кучета отново обикалят в района на кръговото кръстовище на изхода на Пазарджик в посока Пловдив, предаде репортер на  Радио „Фокус” – Пазарджик . Тесе припичат на слънце в тревната площ на кръговото кръстовище при КАТ. Необезпокоявано, кучетата се разхождат по околовръстното шосе на Пазарджик на входа на града от посока Пловдив. Бездомните кучета пресичат и инцидентно, на глутница, натоварения път и създават реална опасност за пътнотранспортни инциденти. Много от водачите са налага да намаляват скоростта или да спират внезапно, за да избегнат преминаването на животните по пътните платна.  \r\nТова е един от най-натоварените пътни участъци в Пазарджик. Няколко бездомни кучета има и в центъра на Пазарджик. \r\nАлбена ЖИЛЕКОВА", "date": "2019.04.11", "title": "Пазарджик: Над 10 бездомни кучета обикалят в района на кръговото кръстовище на изхода на града в посока Пловдив"}
{"url": "http://www.focus-news.net/news/2019/04/11/2645335/valeri-simeonov-nfsb-deystvasht-ministar-zhivee-v-super-luksozno-zhilishte-v-kv-bistritsa-koeto-ne-e-negova-sobstvenost-i-ne-go-e-deklariral.html", "text": "Действащ министър живее в луксозно жилище в кв. „Бистрица“, което не е негова собственост и не го е декларирал. Това каза пред журналисти лидерът на НФСБ Валери Симеонов, предаде репортер на  Агенция „Фокус“ . „Мога да продължа започнатата тема от няколко дни. Тъй като аз задочно се обърнах към министър-председателя да си прегледа министрите. По принцип е добре да се огледат всички, защото установяваме, че например действащ министър в момента с доста крупни имоти – три големи апартамента в София, се оказва, че не живее там. Оказва се, че живее някъде другаде, а по закон е длъжен да го декларира“, заяви Симеонов. Той посочи, че по закон трябва да се декларира недвижимо имущество, което не е твое, но живееш в него. „Става въпрос за един доста луксозен имот, който с години се обитава и за който има публикации в медиите. Той не е собствен, намира се в един от изключително престижните квартали извън София и не е деклариран. Така че доколкото познавам моите колеги, няма да се учудя, ако депутатите от НФСБ подадат сигнал до КПКОНПИ за проверка защо в декларацията има този имот“, каза още той, като показа снимки от имота. „Става дума за имот от 2 дка и половина, луксозна къща на два етажа. Имот, в който дълго време живее съответният министър със семейството си и не е деклариран. Нека Комисията да установи защо не е деклариран и чий е – това е най-интересното, в чий имот живее този министър. Редно е да бъде проверено“, подчерта Симеонов. Той обясни, че става дума за имот в кв. „Бистрица“ на ул. „Липа“. „Обстоятелството, че не е декларирано супер луксозното жилище, в което живееш и което не е твое, трябва да се разследва от КПКОНПИ“, каза Симеонов. \r\nЦветилена СИМЕОНОВА", "date": "2019.04.11", "title": "Валери Симеонов, НФСБ: Действащ министър живее в супер луксозно жилище в кв. „Бистрица“, което не е негова собственост и не го е декларирал"}
{"url": "http://www.focus-news.net/news/2019/04/11/2645342/burgas-v-park-arena-ozk-shte-se-provede-mezhdunarodniyat-pluven-turnir-za-golyamata-nagrada-na-grad-burgas.html", "text": "В Парк „Арена ОЗК“ ще се проведе Международният плувен турнир „За Голямата награда на град Бургас“. Това съобщиха от пресцентъра на  Община Бургас . Турнирът ще започне в 9.00 часа на 12 април и ще продължи до 14 април вечерта. Събитието ще се проведе при вход свободен в най-модерния плувен комплекс в България - Парк „Арена ОЗК“ в ж.к. „Славейков“. Официалното откриване ще започне в 16.30 часа на 12 април.  \r\nРезултатите и състезанията ще се излъчват онлайн в трите състезателни дни, чрез два канала - във фейсбук страницата на Парк „Арена ОЗК“ и в YouTube канала на турнира. \r\nУчастниците в мащабното спортно събитие ще се борят за Голямата награда на Бургас в три възрастови групи - мъже и жени (А), юноши и девойки - старша възраст (Б) и юноши и девойки младша възраст (В). \r\nНаградният фонд от 20 хиляди лева ще бъде разпределен между първите 10 състезатели от всеки пол, събрали най-много точки по ФИНА в три дисциплини от програмата на състезанието, по една от всеки ден. Парични награди ще получат и треньорите на състезателите, класирали се на първо място от всеки пол. \r\nОрганизатори на международния турнир са Българска федерация плувни спортове и Община Бургас. В подготовката на спортното събитие участва и екипът на престижния турнир Burgas Swimming open. \r\nПовече информация е публикувана във фейсбук страниците: Международен турнир по плуване за Голямата награда на Бургас и страницата Парк Арена ОЗК.", "date": "2019.04.11", "title": "Бургас: В Парк „Арена ОЗК“ ще се проведе Международният плувен турнир „За Голямата награда на град Бургас“"}
{"url": "http://www.focus-news.net/news/2019/04/11/2645332/parviyat-iztrebitel-f-16-za-balgarskite-voennovazdushni-sili-idva-prez-2022-g.html", "text": "Първият изтребител Ф-16 за българските военновъздушни сили идва през 2022 г. Това съобщиха от пресцентъра на  компанията „Локхийд Мартин\" . „Изборът на боен самолет Ф-16 Блок 72 от Мароко и още един оператор от региона на Азия ще ускори плановете за започване на производството на новите, важни за България изтребители и за доставка на първия самолет в края на 2022 г.\", каза Джим Робинсън, директор Международно бизнес развитие за Ф-16 в Локхийд Мартин. \r\nВ изявление, направено само две седмици преди церемонията за прерязване на лентата за откриването на новата производствена линия на Локхийд Мартин за F-16 в Грийнвил, Южна Каролина, Робинсън каза, че макар последните поръчки да увеличават натоварването на компанията, новият завод вече има възможност да вдигне производствения си капацитет, за да отговори на нуждите на клиентите. \r\n„Появиха се много неверни информации, често от хора, които не са участвали директно в разговорите, за нашите възможности да доставим новите Ф-16 Блок 70 във времевата рамка, която отговаря на нуждите на българските ВВС“, заяви Джим Робинсън.  \r\n„Самолетите за Бахрейн, Словакия и България ще бъдат сред първите, които ще бъдат построени в новото съоръжение в Грийнвил. Ако приемем, че договорът бъде подписан това лято, планираме да започнем обучението на българските пилоти и наземен персонал в САЩ не по-късно от 2021 г. и ще доставим първия български Ф-16 преди началото на 2023 г.”, добави той. \r\nВ допълнение към новите изтребители Ф-16 за Европа, гръцките военновъздушни сили обявиха плановете си да модернизират 85 самолета от своя Ф-16 флот до стандарта Viper. Този стандарт е подобен на новия блок 70/72, но без предимствата на 12 000 летателни часа.  \r\nПолша, първата държава в Централна и Източна Европа, която избра Ф-16, също обмисля модернизиране на настоящия си флот. Румъния разглежда възможността да придобие повече самолети, а Хърватия прави преоценка на нуждите на военновъздушната си отбрана.  \r\nКато част от ангажимента си да подкрепя придобиването на Ф-16 от България, Локхийд Мартин ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 часа летателни часа живот. \r\nКомпанията обсъжда и редица други възможности за партньорство с българската индустрия и евентуалното участие на местните академични институции в програми за научноизследователска и развойна дейност.  Lockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги .", "date": "2019.04.11", "title": "Първият изтребител Ф-16 за българските военновъздушни сили идва през 2022 г."}
{"url": "http://www.focus-news.net/news/2019/04/11/2645345/plovdiv-stoyanka-mutafova-shte-predstavi-v-asenovgrad-biografichnata-si-kniga-dobar-vecher-stoletie-moe-na-12-april.html", "text": "Стоянка Мутафова ще представи в Асеновград биографичната си книга „Добър вечер, столетие мое”, съобщиха за  Радио „Фокус“-Пловдив  от пресцентъра на Общината. Проявата ще се проведе на сцената на читалище „Родолюбие” от 17.30 ч. на 12 април. \r\nАвтор на книгата е нейната дъщеря Мария Грубешлиева, която предава спомените на майка си в техния най-чист вид. Актрисата споделя със своето неповторимо чувство за хумор и човечност спомени от живота си, разказва за приятелите си, за хората от театъра и киното, за изживените мигове с Георги Калоянчев, Георги Парцалев, Константин Коцев и други също известни и обичани артисти. Тя споделя и голяма част от личния си живот – за своите съпрузи, родители и близки. \r\nИ днес 97-годишната Мутафова продължава със завиден дух и емоция да играе в няколко постановки и не слиза от театралната сцената. Асеновградската публика ще се докосне до нейната харизма на предстоящата среща-разговор в петък. Входът е свободен.", "date": "2019.04.11", "title": "Пловдив: Стоянка Мутафова ще представи в Асеновград биографичната си книга „Добър вечер, столетие мое” на 12 април"}
{"url": "http://www.focus-news.net/news/2019/04/11/2645349/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщиха за  Радио „Фокус“ – Бургас  дежурният на пункта. Няма образувани големи колони на вход и изход за леки и товарни автомобили на пунктовете на българо-турската граница. Преминаването се осъществява без забавяне. \r\nМария ПОПЧЕВА", "date": "2019.04.11", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/04/11/2645348/parlamentat-ratifitsira-dopalnitelno-sporazumenie-kam-sporazumenieto-mezhdu-balgariya-harvatiya-ungariya-i-avstriya-otnosno-patnite-narusheniya.html", "text": "Парламентът ратифицира Административното и техническо споразумение към Споразумението между Република България, Република Хърватия, Унгария и Република Австрия относно улесняване на трансграничното изпълнение на финансови санкции във връзка с нарушения на правилата за движение по пътищата, предаде репортер на  Агенция „Фокус“ . Целта на споразумението е да се обезпечи възможността за финансови санкции за пътни нарушения, извършени в държава, различна от държавата на регистрация. То надгражда разпоредби на европейското законодателство. С него се разширяват възможностите за сътрудничество и допринася за предотвратяване избягването на санкции за пътни нарушения и гарантира бърза процедура с достатъчно гаранции за защита правата на водачите. Основно предимство на споразумението е възможността паричната сума, получена от изпълнението на решението, да се събира в полза на изпълняващата държава.  \r\nАдминистративното и техническо споразумение за прилагане на основното споразумение е изработен с цел осигуряване на техническото прилагане на второто. То предвижда минималния набор от лични данни, които ще бъдат предмет на информационен обмен по смисъла на основното споразумение. Посочен е техническият избор на система и връзка, чрез които ще се осъществи обменът на информация, дефинирани са националните точки за контакт, както и комуникационните канали. Включени са разпоредби за защита на личните данни, както и набелязване на бъдещите стъпки за изготвяне на наръчник, съдържащ техническия набор от приложения. \r\nЦветилена СИМЕОНОВА", "date": "2019.04.11", "title": "Парламентът ратифицира допълнително споразумение към споразумението между България, Хърватия, Унгария и Австрия относно пътните нарушения"}
{"url": "http://www.focus-news.net/news/2019/04/11/2645347/shumen-vazrastno-semeystvo-e-stanalo-zhertva-na-izmama-sas-sumata-ot-700-lv.html", "text": "Възрастно семейство е измамено и им е била отнета сумата от 700 лева. Това съобщиха от  ОДМВР - Шумен . Малко след 10.30 часа в апартамент на бул. „Велики Преслав“ в Шумен позвънил млад мъж и се представил за служител на ВиК. Обяснил, че предстои подмяна на водомери и трябва да направи оглед какъв е водомерът в жилището им, за да изготви протокол. Собствениците на имота го поканили и разговаряли с него. Малко след като си тръгнал, установили, че им липсва сумата от 700 лева. Парите били в стаята, в която той стоял докато разговаряли за водомера. По всяка вероятност е отнел паричната сума докато е използвал кратковременен момент на невнимание. Подаден е сигнал в полицията. По тяхно описание мъжът е висок, слаб, носи шапка с козирка.  \r\nОт ОДМВР предупреждават хората да не допускат в имотите си непознати хора. Ако ги потърси човек, който се представя за служител на определено дружество, да му поискат служебна карта. Ако имат съмнение за личността му, да се обадят по телефона в съответното дружество и да попитат дали имат такъв служител. По никакъв повод не трябва да канят в жилищата си непознати, които могат да ги търсят и под други предлози - че търсят квартира, искат да им се развалят пари или че предлагат евтини и изгодни стоки. Гражданите трябва да имат предвид, че молбата да ги придружат до тоалетна, да им донесат чаша вода или да им развалят пари са най-често използваните способи, които крадците използват, за да отклонят вниманието и да останат сами в помещението, в което се държат парите. Полицията апелира гражданите да не държат големи суми пари в дома си, особено в гардероб или под дюшека и да не оставят непознат човек сам в стая на жилището.", "date": "2019.04.11", "title": "Шумен: Възрастно семейство е станало жертва на измама със сумата от 700 лв."}
{"url": "http://www.focus-news.net/news/2019/04/11/2645350/burgas-v-grada-shte-se-provede-sastezanie-po-robotika-na-7-may.html", "text": "В града ще се проведе състезание по роботика на 7 май. В него ще участват ученици от професионалните гимназии, в които се изучават информационни технологии. Атрактивното „Robo challenge Burgas\" ще се проведе на 7 май от 15.00 часа на площад „Тройката\". \r\nСъстезанието ще протече в четири кръга - мини сумо, следене на линия, състезание с Лего роботи и демонстрация на роботи. Целта на състезанието е учениците да демонстрират знания и умения в областта на съвременните информационни технологии, управлението на киберфизични системи и алгоритми. \r\nВ състезанието, което ще се проведе за първи път в града, ще вземат участие и учениците от Професионална гимназия по компютърно програмиране и иновации, в която децата изучават роботика. \r\nОсвен съревнованието гимназиите, участващи в „Robo challenge Burgas\", ще представят пред зрителите свои макети и инсталации в специално подготвена шатра. В нея всеки желаещ ще получи информация за професиите, които предлагат училищата. \r\nПубликата също ще може да се включи с конкурс за най-добра снимка с дрон. Жури ще определи най-добрите фотоси, а за победителите са предвидени награди. Снимките ще се изпращат на email адрес: cko_burgas@abv.bg. \r\nПри лоши метеорологични условия състезанието ще се проведе в Дома на Нефтохимика. \r\nСъстезанието „Robo challenge Burgas\" се организира от Община Бургас, Центъра за подкрепа на личностното развитие и университет \"Проф. д-р Асен Златаров\". \r\nПодробна информация гражданите могат да получат на тел.: 056 825 809 или 0885 985 433 - ЦПЛР - Бургас.", "date": "2019.04.11", "title": "Бургас: В града ще се проведе състезание по роботика на 7 май"}
{"url": "http://www.focus-news.net/news/2019/04/11/2645328/sarajewo-times-bosna-i-hertsegovina-novoto-trichlenno-predsedatelstvo-i-provelo-samo-edna-sesiya-sled-izborite.html", "text": "Действащото председателство на Босна и Херцеговина (БиХ) в лицето на Милорад Додик, Шефик Джаферович и Желко Комшич е провела само една редовна сесия от края на мандата на предишното председателство на 20 ноември миналата година. Сесията се е провела на 12 декември, което означава, че е първата и последната сесия, пише босненското англоезично издание  Sarajevo Times . \r\nКато отговорен за подобна ситуация, член на председателството на БиХ, Шефик Джаферович, определи  президента Милорад Додик. \r\n„Председателството на БиХ не е провело редовна сесия от декември миналата година, въпреки че сесиите обикновено се провеждат на всеки 14 дни, като десетки материали очакват решението на председателството. Въпреки че Додик трябва да го направи, той не е насрочил специална сесия по моята конкретна молба, с искане председателството да заеме официална позиция относно продължаването на строителството на моста Пелиешац и да изготви становище относно информацията за вербуването на граждани на БиХ от Хърватската агенция за сигурност и разузнаване и да се разгледат възможни дипломатически мерки ”, подчерта Джаферович. \r\nДодик, от друга страна, твърди, че не вижда причината председателството да проведе среща по друг въпрос, докато не бъде решен въпросът за мандата на Съвета на министрите на БиХ. \r\n„Важно е само другите двама членове на председателството да се споразумеят да проведат сесията и да я завършат. Не е необходимо да се насрочва заседание, на което те няма да вземат решение по въпроса. Когато сме съгласни и когато искат да решат, мога да организирам сесия всеки избран от тях ден ”, каза наскоро Додик. \r\nПредседателството на БиХ проведе само две извънредни заседания на 18 декември и на 8 март тази година. Първата  беше за уволнението на много посланици на БиХ, а другата поиска информация от Министерството на сигурността на Босна и Херцеговина относно твърденията за дейността на Агенцията за сигурност на Република Хърватия и на хърватското генерално консулство в Босна и Херцеговина.  Юлиян Марков", "date": "2019.04.11", "title": "Sarajewo Times (Босна и Херцеговина) : Новото тричленно председателство и провело само една сесия след изборите"}
{"url": "http://www.focus-news.net/news/2019/04/11/2645351/tass-prezidentat-na-sudan-e-podal-ostavka.html", "text": "Суданският президент Омар ал-Башир подаде оставка от поста си, в момента се провеждат консултации за създаването на преходен съвет, информира агенция Reuters, която се позовава на правителствени източници в африканската страна, предава  TACC \r\nСпоред агенцията, министърът на производството и икономическите ресурси на щата Северен Дарфур Маюс Хюсеин e заявил пред телевизионния канал Al-Hadath, че \" се провеждат консултации за сформирането на военен съвет, който ще поеме властта, след като президентът Ал Башир подаде оставка\". \r\nПо-рано новинарският портал Baj News съобщи, че Военният съвет на Судан под ръководството на първия вицепрезидент, министъра на отбраната Авад бин-Ауф се готви да поеме властта в страната за период от една година. Според официално потвърдена информация група военни е извършила преврат, като взела властта от президента Омар ал-Башир. За местонахождението на самия Омар ал-Башир точна информация не е налична. Според някои данни той е бил поставен под домашен арест от военните, според други той е напуснал страната.  Юлиян Марков", "date": "2019.04.11", "title": "ТАСС: Президентът на Судан е подал оставка"}
{"url": "http://www.focus-news.net/news/2019/04/11/2645352/balgariya-i-severna-makedoniya-podpisaha-sporazumenie-za-satrudnichestvo-v-oblastta-na-opazvaneto-na-okolnata-sreda-i-vodite.html", "text": "Министърът на околната среда и водите Нено Димов и министърът на околната среда и пространственото планиране на Република Северна Македония Садулла Дураки подписаха Споразумение за сътрудничество в областта на опазването на околната среда и водите. Това съобщиха от пресцентъра на  Министерството на околната среда и водите . \r\nМинистър Димов напомни, че още по време на българското Председателство на Съвета на Европейския съюз присъединяването на Западните Балкани е посочено като приоритет на външната ни политика. „България е дала изцяло подкрепата си за започване на преговори на Република Северна Македония с ЕС и се надяваме, че още през юни тази година те ще стартират. Република Северна Македония ще мине по път, който България вече е извървяла в периода 1997-2007 година. Натрупахме много опит в ключови сфери, свързани с околната среда, и подписаното днес споразумение е в посока споделяне на опита ни – негативен и позитивен, в тези 10 години“, подчерта министър Нено Димов. По думите му целта е да помогнем на Северна Македония да не допуска грешките, които ние сме допуснали, като в същото време извлече позитивите, които ние сме успели да постигнем. „В крайна сметка членството в ЕС не е самоцел. Целта е гражданите и на двете държави да живеят по-добре. Околната среда е ключов елемент от качеството на живот на всеки човек“, посочи той. \r\nМинистър Садулла Дураки изрази благодарност за помощта, която получава. Той подчерта, че България и Северна Македония са приятелски държави. „Сигурен съм, че ще имаме подкрепата на Република България и ще се възползваме от вашия опит“, каза министър Дураки. \r\nСледващите стъпки в сътрудничеството между двете страни ще са на експертно ниво, за да се подготви Северна Македония за началото на преговорите си за присъединяване към ЕС.  Седмица след втория тур на президентските избори в Северна Македония, насрочен за 5 май, е предвидена среща, като поставените теми са в три конкретни области – опазване на водите, отпадъци и биологично разнообразие.  Опазването чистотата на въздуха – проблем и в двете държави, и приемането на рамково законодателство също ще бъдат в сферата на внимание. В края на май министър Димов ще се срещне с македонския си колега в Скопие.", "date": "2019.04.11", "title": "България и Северна Македония подписаха Споразумение за сътрудничество в областта на опазването на околната среда и водите"}
{"url": "http://www.focus-news.net/news/2019/04/11/2645343/valeri-simeonov-nfsb-signalat-v-prokuraturata-sreshtu-men-e-razprostranenie-na-klevetnicheski-tvardeniya-i-nyakoy-shte-bade-saden-za-nego.html", "text": "Сигналът в прокуратурата срещу мен е разпространение на клеветнически твърдения и някой ще бъде съден за него. Това каза пред журналисти лидерът на НФСБ Валери Симеонов, предаде репортер на  Агенция „Фокус“ .   \r\nНа въпрос дали е разбрал кой е подал сигнала в прокуратурата срещу него, Симеонов отговори, че не знае, но щом разбере, ще заведе дело срещу него.  Той посочи, че е лъжа информацията за закупуване на имот от 875 кв. м.  за 850 хил. лв. „Там има жилищен блок. Това е собственост на фирма „Скат“, която има десетки имоти собственост. Това е доста голяма фирма с доста голям персонал и доста големи баланси, на която доскоро бях управител“, заяви Симеонов. Той посочи, че този сигнал представлява разпространение на клеветнически твърдения и някой ще бъде съден за него. „Това са сделки, които са извършени още преди аз да вляза в политиката. И когато Валери Симеонов е бил управител на тази фирма и е извършвал тези сделки, той го е правил без да има възможност да повлиява на някого за тези сделки. Когато е бил купен единият имот, съм бил председател на Общинския съвет в Бургас“, обясни той и посочи, че не иска да се оправдава за нещо, което го знае цял Бургас. „Настоял съм, когато съм купувал този имот през 2008 г., да бъде на цена, три пъти по-висока от пазарната“, обясни лидерът на НФСБ и подчерта, че съвестта му е чиста. \r\nНа въпрос дали след като вчера е намекнал за оставка на премиера и два часа по-късно прокуратурата е започнала разследване срещу него, вижда връзка между двете неща, Симеонов отговори: „Не мога да коментирам. Но това са факти. Може да има връзка, може да няма връзка. Нали пътуваше за някъде този човек, откъде да знам дали има връзка. Ако питате дали Борисов ми е казал „тъй като ти ми спомена името, аз ще те скъсам от проверки“, не ми го е казал“. Аз съм човек инженер и не обичам да гадая, обичам да боравя с факти“.  \r\nЦветилена СИМЕОНОВА", "date": "2019.04.11", "title": "Валери Симеонов, НФСБ: Сигналът в прокуратурата срещу мен е разпространение на клеветнически твърдения и някой ще бъде съден за него"}
{"url": "http://www.focus-news.net/news/2019/04/11/2645355/burgas-kmetat-dimitar-nikolov-nagradi-uchenitsi-ot-su-dobri-chintulov-zavoyuvali-prestizhni-otlichiya-na-folkloren-konkurs.html", "text": "Кметът Димитър Николов поздрави лично и награди изявени ученици от СУ „Добри Чинтулов“, завоювали престижни отличия на фолклорния конкурс „Орфееви таланти“ в град Пловдив. Това съобщиха от пресцентъра на  Община Бургас . Своите комплименти и пожелания за нови успехи отправи и зам.-кметът по образование и култура Йорданка Ананиева. Бургаските таланти се завърнаха с една стипендия, 5 златни, 3 сребърни, 6 бронзови отличия и много поощрителни награди. В конкурса са участвали общо 7000 ученици от цялата страна, като бургаските представители от СУ „Добри Чинтулов“ са били 60 . Бургаския тим е включвал деца и младежи от 3 до 12 клас. За показаните високи резултати УС на Българския национален младежки- фолклорен съюз присъди специална награда за цялостен принос на Средно училище „Добри Чинтулов“.", "date": "2019.04.11", "title": "Бургас: Кметът Димитър Николов награди ученици от СУ „Добри Чинтулов“, завоювали престижни отличия на фолклорен конкурс"}
{"url": "http://www.focus-news.net/news/2019/04/11/2645357/rumen-petkov-abv-nasazhdanata-mezhduetnicheska-omraza-stana-chast-ot-ezhednevieto-ni.html", "text": "Насажданата междуетническа омраза е станала част от ежедневието ни. Това каза за предаването „Добър ден“ на  Радио „Фокус“   лидерът на ПП АБВ и бивш вътрешен министър Румен Петков, коментирайки темата за напрежението в Габрово. „Когато имаш такъв вид риск, да го стимулираш, освобождавайки причинителите е очевидна недооценка на ситуацията в много напрегнат момент. Това е поредният скандал с роми и то поредният скандал в резултат на насаждането на омраза в двете посоки и част от омразата се насажда точно от г-н Каракачанов и от негови сподвижници. Там се ширят едни тези - да ги изгоним веднага, което не решава въпроса. Не може да си близо 3 години вече във властта и да продължаваш да не виждаш, че има проблеми, които са трупани в твое съучастие“, коментира лидерът на АБВ. Румен Петков каза още, че докато не се вземат мерки, няма как да се очаква, че въпросът ще се реши сам. Той припомни, че след 1989 г. циганите са съсредоточавани в райони, които в последствие са ставали гета. Когато държавата изпуска по този начин нещата, води до такъв тип напрежение, от който губим като общество, каза Румен Петков. Стратегията за ромите, лансирана от ВМРО, е част от насаждането на напрежението, но решението не е оставката на Красимир Каракачанов, коментира Петков.  \r\nЕвелина БРАНИМИРОВА", "date": "2019.04.11", "title": "Румен Петков, АБВ: Насажданата междуетническа омраза  стана част от ежедневието ни"}
{"url": "http://www.focus-news.net/news/2019/04/11/2645344/premierat-boyko-borisov-velikobritaniya-ostava-s-palnite-si-prava-v-es-i-tryabva-da-provede-evropeyski-izbori.html", "text": "Ключовото е в срока 31 октомври. Този по-дълъг срок означава, че Великобритания остава с пълните си права в ЕС и трябва да проведе европейски избори. Това каза премиерът Бойко Борисов пред журналисти след удължаването на срока за Брекзит до 31 октомври, предаде репортер на  Агенция „Фокус“ . „Ако има нещо, от което да съм удовлетворен, това е, че срокът е достатъчно дълъг“, коментира той. „И двете страни не искат разводът да е по тяхна вина. Ясно е, че има развод, но не искат шокът и ужасът, да са заради тях“, посочи премиерът. „Брекзит без сделка е възможно най-лошото нещо, тъй като има много наши сънародници във Великобритания. Положихме огромни усилия това да не се случи“, заяви Бойко Борисов. „Дали срокът отговаря на вчерашните ми страхове и питания- не мога да кажа утвърдително, че сме спокойни“, каза Борисов. „Много часове отидоха да се намери най-добрата форма на израза на това, че ги уважаваме и оценяваме това, което правят. В същото време те ще се държат отговорни“, обяви министър-председателят. „Думичката отговорно се търсеше толкова много вчера“, изтъкна Бойко Борисов. „Разбрахме се, че 27-те ще можем да се събираме, да взимаме решения и да работим, без 28- та държава“, заяви той.", "date": "2019.04.11", "title": "Премиерът Бойко Борисов: Великобритания остава с пълните си права в ЕС и трябва да проведе европейски избори"}
{"url": "http://www.focus-news.net/news/2019/04/11/2645346/daniela-daritkova-gerb-tsvetan-tsvetanov-ima-vazmozhnost-na-dopusk-v-narodnoto-sabranie-chrez-varianta-da-bade-neshtaten-satrudnik-na-parlamenta.html", "text": "Цветан Цветанов има възможност на допуск в Народното събрание чрез варианта да бъде нещатен сътрудник на парламента. Това каза пред журналисти председателят на ПГ на ГЕРБ Даниела Дариткова, предаде репортер на  Агенция „Фокус“ . На въпрос с какво ще допринася Цветанов към работата на ПГ на ГЕРБ, Дариткова уточни, че е нормално зам.-председателят на ГЕРБ да може да посещава заседанията на парламентарната група. Тя уточни, че нещатните сътрудници са неплатени. „За нас като парламентарна група на ГЕРБ е важно да имаме комуникация със зам.-председателя на партията. Ако смятате, че това е нещо скандално, моля да го аргументирате“, каза още Дариткова. Тя посочи, че с присъствието на Цветанов на заседанията, той ще може да запознава депутатите с проблемите от гледна точка на партийната организацията и те да бъдат сравнявани с проблемите, които народните представители представят. \r\nЦветилена СИМЕОНОВА", "date": "2019.04.11", "title": "Даниела Дариткова, ГЕРБ: Цветан Цветанов има възможност на допуск в Народното събрание чрез варианта да бъде нещатен сътрудник на парламента"}
{"url": "http://www.focus-news.net/news/2019/04/11/2645358/montana-53-600-kasa-tsigari-bez-banderol-sa-izzeti-pri-proverka-na-chasten-imot-v-lom.html", "text": "53 600 къса цигари без бандерол са иззети при проверка на частен имот в Лом. Това съобщиха от  ОДМВР - Монтана . На 10 април 2019 г. в проведена специализирана полицейска операция за противодействие на незаконната търговия и разпространение на акцизни стоки без български акцизен бандерол служители на РУ - Лом са извършили проверка в частен имот в град Лом, обитаван от 64-годишна жена. От помещения на новопостроената жилищна сграда в имота полицейските служители са намерили и иззели 2 680 кутии цигари (53 600 къса) от марката \"Royal\"- blue, без български акцизен бандерол. По случая е образувано досъдебно производство в РУ - Лом.", "date": "2019.04.11", "title": "Монтана: 53 600 къса цигари без бандерол са иззети при проверка на частен имот в Лом"}
{"url": "http://www.focus-news.net/news/2019/04/11/2645356/premierat-boyko-borisov-shte-uchastva-v-osmata-sreshta-na-darzhavite-ot-tsie-i-kitay-v-dubrovnik.html", "text": "Министър-председателят Бойко Борисов ще участва в Осмата среща на държавните и правителствените ръководители на страните от Централна и Източна Европа и Китай. Това съобщиха от  Правителствената информационна служба . Инициативата „16+1“ ще се проведе на днес и на 12 април в Дубровник. \r\nДнес премиерът Бойко Борисов ще разговаря с председателя на Държавния съвет на Китайската народна република Ли Къцян. Двамата правителствени ръководители се срещнаха последно през юли миналата година в София, когато България беше домакин на Седмата среща на върха на „16+1“. Тогава бяха постигнати важни договорености като създаването на Глобален център за партньорство на държавите от ЦИЕ и Китай (Global Partnership Centre of CEECs and China), участието на Китай в реализирането на проекти в различни сектори и бяха подписани документи за насърчаване на икономическото и търговското сътрудничество.  \r\nНа 12 април в рамките на Срещата на върха в Дубровник ще бъде открит Деветия бизнес форум на страните от ЦИЕ и Китай. Тримата министър-председатели Бойко Борисов, Ли Къцян и Андрей Пленкович ще открият официално Глобалния център за партньорство на страните от Централна и Източна Европа и Китай, чието създаване беше договорено по време на Срещата на върха в София.  \r\nВ делегацията, водена от премиера Борисов в Дубровник, ще бъдат министърът на икономиката Емил Караниколов, министърът на земеделието, храните и горите Румен Порожанов, както и народният представител Лиляна Павлова.", "date": "2019.04.11", "title": "Премиерът Бойко Борисов ще участва в Осмата среща на държавите от ЦИЕ и Китай в Дубровник"}
{"url": "http://www.focus-news.net/news/2019/04/11/2645360/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“-Пловдив  ще говорим за предстоящите Пролетни културни празници в Асеновград, с помощта на зам.-кмета Мария Вълканова. Програмата и тази година е богата, ще разберем какво включва тя. Ще продължим да следим събитията в програмата „Дни на книгата, 2019”, които тази година са посветени на 100-годишнината от рождението на писателя Николай Хайтов. Част от тези събития е и трепетно очакваната среща на асеновградчани с обичаната българска актриса Стоянка Мутафова, която утре ще представи пред своите почитатели биографичната си книга „Добър вечер, столетие мое”. Повече за това ще ни разкаже Милена Марковска, директор на Градска библиотека „Паисий Хилендарски“. \r\nСъщо в днешното предаване ще анонсираме и предстоящата иконна изложба „Асеновград – малкият Йерусалим“, която ще бъде открита на 16 април 19 г. по повод Великден. Повече за нея ще ни разкаже председателят на читалище „Родолюбие” Мариана Дафчева. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. \r\nВодещ на предаването е Цветана Тончева.", "date": "2019.04.11", "title": "Акценти в предаването „Асеновград – Богоизбран пред портите на Родопите“ по Радио „Фокус”-Пловдив"}
{"url": "http://www.focus-news.net/news/2019/04/11/2645359/pazardzhik-nad-600-zhiteli-na-selata-banya-i-bata-sa-se-podpisali-sreshtu-namerenie-za-izgrazhdane-na-instalatsiya-za-izvlichane-na-metali-ot-izlezli-ot-upotreba-avtomobilni-chasti.html", "text": "Над 450 жители на село Баня и около 150 жители на село Бъта (община Панагюрище) са се подписали срещу инвестиционното намерение на фирма от Бургас да изгради инсталация за извличане на метали от излезли от употреба автомобилни части. Това каза за  Радио „Фокус“ – Пазарджик  кметът на село Баня Стоян Ножделов. Той обясни, че дневният капацитет на инсталацията е около 7 тона твърд материал, на площ от 400 кв. м.  \r\n„Технологията служи за разграждане на полимери до нисковъглеродни продукти – синтетично масло, синтетичен газ, въглерод, фракция от инертен материал. Самата технология включва няколко горелки, температурата ще е около 650 градуса, а дневния капацитет ще е около 400-600 кг материал. Има няколко пещи. Хората не са съгласни този тип производство да се развива на територията на селото. Мотивът ни е, че тази технология ще замърси района, ще има вредни газове, а ние сме населено място, в което има минерални извори и бъдещето ни е в балнеологията и туризма“, допълни Ножделов. Той каза също, че подписката продължава. \r\nВаня НИКОЛОВА", "date": "2019.04.11", "title": "Пазарджик: Над 600 жители на селата Баня и Бъта са се подписали срещу намерение за изграждане на инсталация за извличане на метали от излезли от употреба автомобилни части"}
{"url": "http://www.focus-news.net/news/2019/04/11/2645361/montana-31-godishen-kriminalno-proyaven-mazh-e-zadarzhan-za-vaorazhen-grabezh-v-grad-lom.html", "text": "31-годишен криминално проявен мъж е задържан за въоръжен грабеж в град Лом. Това съобщиха от  ОДМВР - Монтана . На 9 април 2019 г. около 22.12 часа в РУ - Лом е постъпил сигнал от мъж, който съобщил за извършващо се в момента престъпление в денонощен магазин в град Лом. В хода на проведените незабавни оперативно-издирвателни мероприятия и процесуално-следствени действия е установено, че в обекта е влязъл непознат с черна маска и тъмни очила, насочил е срещу 66-годишния управител пистолет и е поискал парите от оборота. Управителят отказал и активирал паник-бутон. Нападателят възпроизвел изстрел с огнестрелното оръжие и се е отправил в неизвестна посока.  \r\nСъщата вечер около 23.30 часа е получен сигнал за извършен грабеж в друг денонощен магазин в град Лом. Непознат със същото описание заплашил 42-годишния продавач с пистолет и го принудил да предаде оборота на магазина от 200 лева и 100 евро, след което се оттеглил в неизвестна посока и възпроизвел изстрел с огнестрелното оръжие.  \r\nВ хода на проведените незабавни оперативно-издирвателни мероприятия служители на РУ - Лом по „горещи” следи установили извършителя – 31-годишен криминално проявен и осъждан. При извършеното претърсване от дома му са иззети черна маска с прорези за очите, кожени ръкавици, газов пистолет \"Екол 2005\" 9 мм и облекло, съответстващо на описаното от пострадалите. Намерени са 120 лева, за които 31-годишният е признал, че са от единия търговски обект. Извършителят е задържан в РУ - Лом за срок от 24 часа. С прокурорско постановление спрямо него е взета мярка за неотклонение „задържане за срок от 72 часа”. Работа по случая продължава РУ - Лом под надзора на Районна прокуратура - Лом.", "date": "2019.04.11", "title": "Монтана: 31-годишен криминално проявен мъж е задържан за въоръжен грабеж в град Лом"}
{"url": "http://www.focus-news.net/news/2019/04/11/2645365/gl-inspektor-asen-geshev-patna-politsiya-pazardzhik-6-tezhki-ptp-sa-stanali-za-parvite-tri-mesetsa-na-2019-godina-v-oblastta-kato-pri-tyah-sa-raneni-68-dushi-7-sa-zaginali.html", "text": "56 тежки пътнотранспортни произшествия (ПТП) са станали за първите три месеца на 2019 година в област Пазарджик, като при тях са ранени 68 души, а 7 са загинали, каза на заседание на Областната комисия по безопасност на движение началникът на сектор „Пътна полиция“ в ОДМВР – Пазарджик гл. инспектор Асен Гешев, предаде репортер на  Радио „Фокус“ – Пазарджик . По думите му по време на провеждането на полицейска операция на TISPOL в областта през март за седмица са съставени 2036 фиша за превишени скоростни ограничения на водачи на МПС, като само в неделя са регистрирани 707 нарушения.  \r\n„Статистиката за първото тримесечие на тази година сочи влошаване на пътнотранспортната обстановка в област Пазарджик в сравнение на същия период на предходната година. Затова е важно всеки от нас да се замисли, когато седне зад волана за рисковете, които крие движението по пътищата“, уточни гл. инспектор Гешев. \r\nАлбена ЖИЛЕКОВА", "date": "2019.04.11", "title": "Гл. инспектор Асен Гешев, „Пътна полиция“ – Пазарджик: 6 тежки ПТП са станали за първите три месеца на 2019 година в областта, като при тях са ранени 68 души, 7 са загинали"}
{"url": "http://www.focus-news.net/news/2019/04/11/2645353/tanya-hristova-kmet-na-gabrovo-sabitiyata-ot-vchera-sa-znak-che-institutsiite-ne-saumyaha-da-izpolzvat-vsichki-zakonovi-mehanizmi-za-predotvratyavane-na-problema.html", "text": "Събитията от вчера са знак за натрупано напрежение, че и институциите не съумяха да използват всички законови механизми за предотвратяване на проблема. Това заяви пред  Радио „Фокус“ – Велико Търново  кметът на Габрово Таня Христова във връзка с възникналото през вчерашния ден напрежение в града. Тя изрази огорчение от всичко, което се случва в габрово и припомни, че поводът за размириците бе нападение над продавач-консултант в търговски обект от трима роми в неделя вечер.  \r\n„Считам, че най-важното в този критичен момент е институциите да не си прехвърляме отговорността помежду си. Нашата роля и нашата задача е да вдъхваме доверие и вяра в гражданите, че при възникване на проблем решенията, които се взимат, са най-правилни, навременни и в подкрепа на реда и справедливостта. Считам и че всички, в това число и Общината, сме отговорни за запазване и гарантиране на спокойствието в нашия град. Именно в тази посока вчера издадох заповед, с която разпореждам на органите на МВР ясни мерки, с конкретни ангажименти, които да гарантират спокойствието и да предотвратят евентуални безредици“, обясни Таня Христова. Тя допълни, че предстои много неща да се преценят и да се предприемат адекватни действия. Освен това кметът на Габрово подчерта, че това, което сега институциите трябва да правят,  е да вдъхнат доверие на хората. \r\nВ Габрово все още има засилено присъствие на полиция и жандармерия, поради което обстановката е спокойна. \r\nЛуиза ТРАНЧЕВА", "date": "2019.04.11", "title": "Таня Христова, кмет на Габрово: Събитията от вчера са знак, че институциите не съумяха да използват всички законови механизми за предотвратяване на проблема"}
{"url": "http://www.focus-news.net/news/2019/04/11/2645366/montana-nezakonna-pushka-e-izzeta-pri-pretarsvane-na-imot-po-signal-v-selo-medkovets.html", "text": "Незаконна пушка е иззета при претърсване на имот по сигнал в село Медковец. Това съобщиха от  ОДМВР - Монтана . След получена информация, че 37-годишен жител на село Медковец, община Медковец, притежава огнестрелно оръжие без надлежно разрешение, криминалисти от ОДМВР - Монтана са провели специализирана полицейска операция, при която са извършили претърсване в имота, обитаван от 37-годишния. При проведените процесуално-следствени действия е намерена и иззета гладкоцевна ловна пушка, 16 калибър, без идентифиционни номера, с дървен приклад и полуложа. По случая е образувано досъдебно производство в ОДМВР - Монтана.", "date": "2019.04.11", "title": "Монтана: Незаконна пушка е иззета при претърсване на имот по сигнал в село Медковец"}
{"url": "http://www.focus-news.net/news/2019/04/11/2645367/aneta-valeva-mestna-komisiya-za-borba-s-protivoobshtestvenite-proyavi-na-maloletni-i-nepalnoletni-gotse-delchev-za-2019-g-nay-golyama-chast-ot-sluchaite-po-koito-sme-rabotili-sa-krazhbi.html", "text": "За миналата година най-голяма част от случаите, по които сме работили, са кражби. Това каза за  Радио „Фокус“-Пирин  Анета Вълева, секретар на Местната комисия за борба с противообществените прояви на малолетни и непълнолетни в Гоце Делчев. Тя допълни, че през последните години също така зачестяват и престъпленията, свързани с притежание на наркотични вещества. По думите й миналата година от комисията са работили и по един много неприятен случай с извършено блудствено действие от група малолетни. Вълева отбеляза, че случаите с подобни прояви през годините не се увеличават и дори намаляват. „Ние работим по случаи, които са изпратени от Районна прокуратура или полицията. Мога да кажа, че дори има тенденция към постепенно намаляване на възпитателните дела, които разглеждаме в комисията, но същевременно работим много и в посока превенция на тези прояви, превенция на агресията в училище, утвърждаване на добри отношения между децата, като консултираме родители и деца“, посочи тя. Вълева добави, че от комисията работят по различни кампании, свързани със социално-превантивни цели на Общината. \r\nНатали СТЕФАНОВА", "date": "2019.04.11", "title": "Анета Вълева, Местна комисия за борба с противообществените прояви на малолетни и непълнолетни-Гоце Делчев: За 2019 г. най-голяма част от случаите, по които сме работили, са кражби"}
{"url": "http://www.focus-news.net/news/2019/04/11/2645369/varna-obshtinskite-savetnitsi-ot-gerb-vnesoha-predlozhenie-za-bezplaten-internet-v-pensionerskite-klubove-vav-varna.html", "text": "Общинските съветници от групата на ГЕРБ предлагат да бъде осигурен безплатен интернет в пенсионерските клубове във Варна. Инициативата е в отговор на изразеното от възрастни хора желание по време на срещи с местните депутати. Това съобщаиха от пресцентъра на  ПП ГЕРБ – Варна . Предложението предвижда и по 200 лв. повече на година за всеки от пенсионерските клубове, в които са организирани певчески и/или други художественотворчески самодейни колективи.  \r\n„Тези средства да бъдат предоставяни за пътни разходи на самодейните колективи при участието им в изяви извън територията на община Варна, като сумите да се изплащат след представяне на съответните отчетни документи“, се посочва в предложението, внесено от председателя на групата на ГЕРБ в Общинския съвет Марица Гърдева. Според предварителните анализи общата стойност на разходите за осигуряването на интернет връзка и увеличението на издръжката на пенсионерските клубове няма да надхвърли 10 000 лв. годишно. По този начин обаче ще се подобри социалният живот в клубовете и ще се даде възможност на възрастните хора да общуват и чрез новите технологии, става ясно от мотивите на предложението.", "date": "2019.04.11", "title": "Варна: Общинските съветници от ГЕРБ внесоха предложение за безплатен интернет в пенсионерските клубове във Варна"}
{"url": "http://www.focus-news.net/news/2019/04/11/2645362/anadolu-agency-prezidentat-na-sudan-e-podal-ostavka-i-se-namira-pod-domashen-arest.html", "text": "Президентът на Судан Омар ал-Башир се оттегли, военни източници твърдят в четвъртък след продължаващите месеци призиви за неговата оставка, предава  Anadolu Agency . \r\nАрмията е създала преходно правителство, за да управлява страната в предстоящия период, заяви военен източник, отказвайки да даде повече подробности. \r\n\"Мога да потвърдя, че Башир се е оттеглил, след като армията и протестиращите го поставиха под натиск\", каза източникът, който поиска да не бъде назован, поради ограничения в разговорите с медиите. \r\nСуданската държавна телевизия и радио обявиха рано сутринта, че армията ще \"направи важно изявление\", но досега такова не е излъчено. \r\nСтотици хиляди хора са излизали по улиците на столицата Хартум, за да отпразнуват края на 30-годишното управление на Башир. \r\nБившият вече президент сега се намира под домашен арест и телохранителите му са задържани, съобщиха местните медии. \r\nМеждувременно суданското военно разузнаване е арестувало повече от 100 ръководители от управляващата партия Национален конгрес. Сред арестуваните са бившият министър на отбраната Абдел Рахим Мохамед Хюсеин, бивш вицепрезидент Али Осман Таха и ръководителят на управляващата партия Ахмед Харун. \r\nСудански войски също са били разположени около сградата на държавната телевизия, а някои войници, както се твърди, са влезли в сграда в Омдурман, втория по големина град в страната. \r\nИнформациите също така сочат, че полетите от международното летище в Хартум са преустановени, като се допускат само кацания на летището. \r\nСтотици судански протестиращи в сряда организираха протест пред сградата на Генералния щаб на армията в столицата за пети пореден ден на фона на продължаващите призиви президентът Омар ал-Башир да се оттегли. \r\nОт събота най-малко 22 души са загинали в сблъсъци между демонстрантите и силите за сигурност, които многократно са се опитвали да разпръснат протестиращите със сила, според Централния комитет на суданските лекари. Полицията, от своя страна, каза, че само един протестиращ е бил убит. \r\nСудан е обхванат от протести от декември миналата година, като демонстрантите поискаха оттеглянето на Ал-Башир, който управлява Судан от 1989 г. насам. \r\nОт сутринта се очаква \"важно изявление\" на армията, но то все още се забавя и според някои информации причината за това е несигурността кой ще оглави преходния съвет в страната.  Юлиян Марков", "date": "2019.04.11", "title": "Anadolu Agency: Президентът на Судан е подал оставка и се намира под домашен арест"}
{"url": "http://www.focus-news.net/news/2019/04/11/2645368/afp-ruskiyat-parlament-e-odobril-zakon-ogranichavasht-internet.html", "text": "Руските законодатели одобриха в спорен законопроект, който ще позволи на Москва да прекъсне интернет трафика на страната от чужди сървъри при необходимост, предава  AFP . \r\nЗаконодателите в Държавната дума, долната камара на парламента, гласуваха с 320 на 15 гласа, за да приемат предложения законопроект. Той ще влезе в сила на 1 ноември, след като официално стане закон. \r\nПредложените мерки биха създали технология за наблюдение на интернет трафика и насочване на руския интернет трафик далеч от чуждестранни сървъри, за да не се допусне чужда страна да го изключи. \r\nАвторите на инициативата твърдят, че Русия трябва да гарантира сигурността на своите мрежи, след като американският президент Доналд Тръмп обяви нова американска стратегия за киберсигурност миналата година, в която се казва, че Русия е извършвала кибернетични атаки безнаказано. \r\nЗаконодателството е наречено от руските медии законопроект за суверенния интернет. \r\nСпоред критиците прилагането на мерките ще бъде скъпо и ще даде огромни правомощия за цензура на новия правителствен център за наблюдение на трафика.  Юлиян Марков", "date": "2019.04.11", "title": "AFP: Руският парламент е одобрил закон, ограничаващ интернет"}
{"url": "http://www.focus-news.net/news/2019/04/11/2645370/n-pr-dushan-shtrauh-poslanik-na-chehiya-kmetat-na-dobrich-yordan-yordanov-e-edin-mlad-i-dinamichen-chovek-vyarvam-che-s-nego-postavihme-edno-dobro-nachalo-na-satrudnichestvo.html", "text": "Кметът на Добрич Йордан Йорданов е един млад и динамичен човек, вярвам че с него поставихме едно добро начало на сътрудничество. Това заяви на брифинг в Община град Добрич посланикът на Република Чехия Н. Пр. Душан Щраух, предаде кореспондент на  Радио „Фокус” – Варна . Това е негова първа визита в Добрич. По-рано днес той се е срещнал с областния управител Красимир Кирилов, а по-късно визитата е продължила с делова среща с кмета на града Йордан Йорданов.  Обсъдени са възможностите за закупуване на електрически автобуси, определяни като бъдещето на транспорта в градовете. Според дипломата тези превозни средства са тествани не само в неговата страна, но и в много съседни страни и се ползват с доверие. Душан Щраух посочи, че като инвестиция електробусите не струват малко, но при използването им цената спада наполовина в сравнение с тази при дизеловите. Обсъждани са и възможности за закупуване на други продукти, произвеждани в Чехия, свързани с модерни технологии за събиране на отпадъци, на болнични легла, както и на други продукти - малогабаритни машини за индивидуална употреба, при които работният процес е бърз, има рециклиране на материали и устойчивост. Такива машини се използват, например при кърпене на дупки по пътищата като площта, в която могат да работят, е до два квадратни метра. Според Душан Щраух неговата страна остава отворена за по-нататъшно сътрудничество. По отношение на чешките туристи у нас за тази година се очаква растеж от 5%, като прогнозата е за 200 000 туристи, които ще посетят България не само в Приморска Добруджа, но и по цялото ни крайбрежие. Посланикът посочи, че лично той е харесал курортния комплекс Албена. За първи път го е посетил през 1970 година. Това е втората година от неговото създаване и 46 години по-късно отново е имал възможността да го посети. Останал е приятно очарован от това, че комплексът е запазил своето очарование, зеленина и няма толкова много хотели както се е случило в други курортни комплекси. \r\nЖулиета НИКОЛОВА", "date": "2019.04.11", "title": "Н. Пр. Душан Щраух, посланик на Чехия: Кметът на Добрич Йордан Йорданов е един млад и динамичен човек, вярвам че с него поставихме едно добро начало на сътрудничество"}
{"url": "http://www.focus-news.net/news/2019/04/11/2645354/premierat-boyko-borisov-ima-li-izbori-vednaga-se-izdiga-etnicheskoto-naprezhenie.html", "text": "Има ли избори, веднага се издига етническото напрежение, и се търсят подобни прояви. Това каза премиерът Бойко Борисов пред журналисти в Брюксел за напрежението в Габрово, предаде репортер на  Агенция „Фокус“ . „Помня предишните избори и това, което направиха с мигрантите“, припомни той. „Това е тема даваща възможност на много политически формации да се закачат за нея“, посочи Бойко Борисов. „Докато течаха преговорите за Брекзит говорих с вицепремиера Красимир Каракачанов. С министър Младен Маринов говорих сигурно 10 пъти. Изпратих в Габрово Томислав Дончев като бивш кмет, за да може да се свали напрежението“, обясни Бойко Борисов. „Томислав Дончев е там с Младен Маринов, Тодор Гребенаров и жандармерия, за да може да се запази спокойствието, животът и здравето на всички“, заяви той. „Възложил съм на Младен Маринов да направи оценка за работата на началника на полицията и да ми я представи“, обяви министър-председателят. „Ще изчакам мерките на тримата и тогава ще ги коментирам. Надявам се тези виновни лица, независимо от какъв произход са, те са български граждани, да си понесат наказанието“, заяви премиерът. „Габрово е много хубав град. Направи се всичко за него. Има огромна икономика, завод след завод се строи, обходи, тунели. Това довежда вътрешна миграция на хора, търсещи препитание“, каза още той.", "date": "2019.04.11", "title": "Премиерът Бойко Борисов: Има ли избори, веднага се издига етническото напрежение"}
{"url": "http://www.focus-news.net/news/2019/04/11/2645374/pernik-obshtinskiyat-savet-odobri-proekta-za-otstranyavane-na-ekologichnite-shteti-na-terenite-narusheni-ot-dalgogodishnite-minni-deynosti-v-rayona.html", "text": "Общинският съвет даде съгласието си по внесената докладна записка от кмета на Община Перник Вяра Церовска относно одобряването на „Проект за отстраняване на екологични щети и техническа ликвидация за нарушени терени, вследствие на водените дългогодишни минни работи от рудници „Седми септември” и „Христо Ботев” при „Мини-Перник” ЕАД”. Това съобщиха от пресцентъра на  Общината . В докладната записка е посочено, че кметът е назначила комисия, съставила протокол, с който е взето решение за одобрение на проекта на по-горе цитирания обект. В приложения списък на собствениците, засегнати в проекта са и част от терени - общинска собственост. С решението за рекултивация на нарушени терени, подобряване на слабопродуктивни земи, отнемане и оползоворяване на хумусния пласт, местните законотворци дадоха съгласие за реализирането на проекта, включително и върху терените - общинска собственост.", "date": "2019.04.11", "title": "Перник: Общинският съвет одобри проекта за отстраняване на екологичните щети на терените, нарушени от дългогодишните минни дейности в района"}
{"url": "http://www.focus-news.net/news/2019/04/11/2645371/spetsializiraniyat-nakazatelen-sad-ostavi-v-aresta-petima-mazhe-ot-dimitrovgrad-obvineni-za-uchastie-v-grupa-za-lihvarstvo-i-iznudvane.html", "text": "Специализираният наказателен съд определи мярка за неотклонение „Задържане под стража“ на петимата братя от кв. „Мрийно“ в Димитровград, обвинени от Специализираната прокуратура за участие в организирана престъпна група за лихварство и изнудване чрез заплахи и насилие. Това съобщиха от пресцентъра на  Апелативна специализирана прокуратура . Те са задържани на 8 април 2019 г. при операция на Специализираната прокуратура и ГДБОП в Димитровград и региона. Шестият брат от фамилията, който също е участвал в групата, се укри и е обявен за общодържавно издирване. \r\nСпоред събраните доказателства групата е действала от седем години, през това време жертвите ѝ не са смеели да се оплачат от страх за живота си. \r\nБратята давали заеми предимно на малоимотни хора срещу високи лихви – най-често от 50 до 100 процента. При забавяне на връщането на заема, лихвите скачали двойно, следвали заплахи и физическо насилие. При невъзможност хората да изплатят дълговете си заедно с умножените лихви, участниците в групата посягали на техни недвижими имоти или склонявали някои от тях към проституция. \r\nСпециализираният наказателен съд прие тезата на прокуратурата, че ако останат на свобода, обвинените могат да извършат други престъпления или да се укрият. \r\nОпределението на съда не е окончателно и може да бъде обжалвано пред Апелативния специализиран наказателен съд.", "date": "2019.04.11", "title": "Специализираният наказателен съд остави в ареста петима мъже от Димитровград, обвинени за участие в група за лихварство и изнудване"}
{"url": "http://www.focus-news.net/news/2019/04/11/2645372/sport-manchestar-yunayted-predlozhi-90-miliona-paunda-za-kulibali.html", "text": "Манчестър Юнайтед е отправил рекордна оферта за бранителя на Наполи Калиду Кулибали, твърди  Corriere dello Sport . Според италианското издание предложението е било официализирано в края на миналия месец и е в размер на 105 милиона евро (90 милиона паунда). Ако то бъде прието, Кулибали ще измести Вирджил ван Дайк от позицията на най-скъп защитник в света.   \r\n\"Червените дяволи\" имат интерес към сенегалеца повече от година, а преди няколко месеца президентът на Наполи Аурелио де Лаурентис обяви, че е отхвърлил грандиозна оферта за Кулибали през лятото.   \r\nСпоред някои източници в договора на Кулибали с Наполи има откупна клауза в размер на 150 милиона евро.", "date": "2019.04.11", "title": "Спорт: Манчестър Юнайтед предложи 90 милиона паунда за Кулибали"}
{"url": "http://www.focus-news.net/news/2019/04/11/2645364/premierat-boyko-borisov-ako-tsvetan-tsvetanov-iska-da-gi-savetva-v-parlamenta-mozhe-da-go-pravi-i-bez-dogovor.html", "text": "Ако иска да ги съветва в парламента, може да си ги съветва и без договор. Това каза премиерът Бойко Борисов пред журналисти в Брюксел по повод появила се в медиите информация, че Цветан Цветанов е станал нещатен сътрудник на ГЕРБ в парламента, предаде репортер на  Агенция „Фокус“ . „Щом има такова нещо, ще говоря с него. Не считам, че е редно“, заяви премиерът. В отговор на въпрос можем ли да изтълкуваме това, че Цветан Цветанов е станал съветник на ГЕРБ в НС, като че е излязъл през вратата, а е влязъл през прозореца, премиерът коментира: „Какво значи съветник? Не съм чул, че е консултант. Това не е влизане в парламента, там има десетки нещатни сътрудници. От вас чувам, ще го проверя, не знам за какво му е“. „Не може да напуснеш като шеф на парламентарна група и депутат, и след това да оставиш подобен въпрос да витае около легитимността на решението. Бих го нарекъл глупост“, подчерта Борисов. \r\nПопитан как ще коментира думите на лидера на НФСБ Валери Симеонов, с които намеква и за неговата оставка, премиерът посочи: „То кой ли не се упражнява по тази тема“. „Това е тежък труд, Валери Симеонов знае като вицепремиер колко време работеше, от 7.30 до 21.30-22.00 часа в Министерски съвет“, обясни Бойко Борисов. „От 6-7 кандидати за министри или зам.-министри, в момента, в който се спра на него, на другия ден пристига и казва: „знаеш ли, че майка ми или баща ми, или кака ми е направила една сделка, дали няма да се разгледа по оня начин““, обясни министър-председателят. „От целия спектър политици, които в момента виждам в България, а и тези, които дават заявка да стават такива не знам за кой не може да се изкара, каквото и да било и да се интерпретира в зависимост от това коя агенция го прави“, каза още Бойко Борисов.", "date": "2019.04.11", "title": "Премиерът Бойко Борисов: Ако Цветан Цветанов иска да ги съветва в парламента, може да го прави и без договор"}
{"url": "http://www.focus-news.net/news/2019/04/11/2645373/dots-ivan-ivanov-kevr-38-e-reguliraniyat-pazar-na-elektroenergiya-u-nas-v-nachaloto-na-2019-g.html", "text": "38% е регулираният пазар на електроенергия у нас в началото на 2019 г. Това каза председателят на Комисията за енергийно и водно регулиране (КЕВР) доц. Иван Иванов по време на изслушване в парламента, предаде репортер на  Агенция „Фокус“ .  \r\n„Когато на 2 април 2015 г. Народното събрание избра състава на КЕВР, частично подменена преди една година, пред Комисията стоеше задачата да дадем своя съществен принос за решаване на три основни и важни за българската енергетика задачи – финансово стабилизиране на отрасъла, диверсифициране на източниците на енергия, които се доставят в България, и по-нататъшна либерализация на енергийния пазар“, подчерта доц. Иванов. \r\nТой посочи, че в правно отношение либерализацията е била регламентирана през 2007 г. с промяна в Закона за енергетиката, но практически е започнала да се разширява през 2013 г., когато са били задължени потребителите на енергия на високо и средно напрежение да излязат от свободния пазар. „В края на 2018 г. количествата, които бяха търгувани на борсата, бяха два и половина пъти от тези през 2016 г. – от 2,5 тераватчаса електроенергия нарастват на 6 тераватчаса“, обясни председателят на КЕВР. Той посочи, че през януари 2019 г. 62% от произведената електроенергия се търгува на свободния пазар – от тях 19% е била енергия за износ, а 43% са били търгувани на вътрешния пазар. Така 38% е останал регулираният пазар на електроенергия у нас. \r\nДоц. Иванов посочи и мерките за по-нататъшна либерализация на пазара, които трябва да се случат през 2019 г. „На първо място, на борсата излизат и всички производители с инсталирана мощност от 1 до 4 мегавата – това прави около 1,5 тераватчаса допълнителна енергия, които да се продават на борсата. На второ място, от страна на Борсата беше поет ангажимент да се създадат достатъчно различни пакети за електроенергия, които да включват различни опции – било само електроенергия в пикова зона, енергия от пик или базова енергия и т.н. Това дава известна предвидимост на клиентите и търговците“, заяви той. Доц. Иванов посочи, че предстои да се въведе и изискването всяка нова когенеративна мощност да бъде построена само и единствено при условие, че се провежда търг и този търг да приеме недискриминационни и ясни правила. \r\nЦветилена СИМЕОНОВА", "date": "2019.04.11", "title": "Доц. Иван Иванов, КЕВР: 38% е регулираният пазар на електроенергия у нас в началото на 2019 г."}
{"url": "http://www.focus-news.net/news/2019/04/11/2645375/pregled-na-mezhdunarodnite-novini-do-13-chasa-agentsiya-fokus.html", "text": "Държавният секретар на САЩ Майк Помпео започва обиколка Латинска Америка, за да отправи призива на администрацията на президента Доналд Тръмп за политически преход във Венецуела, съобщава водещото американско издание  The Washington Post . \r\nОчаква се първият дипломат на Вашингтон да посети Кукута – колумбийски град, разположен в близост до границата на Венецуела, и първа спирка на хиляди, бягащи от кризисната страна. \r\nВ рамките на обиколката Помпео ще затвърди двустранните връзки със съюзниците в региона. Преди да посети Кукута, Коломбия, града на границата на Венецуела, който е първата дестинация за хиляди, които бягат от страната. Помпео ще направи спирки и в Сантяго, Чили; Асунсион, Парагвай; и Лима, и Перу.  \r\n*** След поредица от инциденти с правителствените самолети, Берлин взе решение за закупуването на нови машини, съобщава германският вестник  Die Augsburger Allgemeine Zeitung . \r\nКомисията по бюджета на Бундестага е одобрила закупуването на три самолета „Еърбъс“ A 350-900 на стойност от около 1,2 милиарда евро, съобщава вестникът. \r\nМиналата година канцлерът на ФРГ Ангела Меркел трябваше да се върне в Кьолн след срив на комуникационните системи на „Еърбъс“ A340 и да лети до Аржентина за срещата на Г-20 с редовен полет. Неотдавна от техническите дефекти в правителствените самолети бяха засегнати държавният глава Франк-Валтер Щайнмайер, министърът на външните работи Хайко Маас и министърът на развитието Герд Мюлер. \r\n*** Еврокомисарят по разширяването Йоханес Хан заяви пред Атлантическия съвет във Вашингтон, че европейската интеграция на Западните Балкани и влизането на всички шест страни от Западните Балкани в ЕС е обща цел от двете страни на Атлантическия океан, предава македонската редакция на  Радио „Свободна Европа“ . \r\nТой добави, че това е техният \"личен геополитически интерес\", предупреждавайки, че доверието в ЕС е изложено на риск. Той каза, че те трябва да бъдат твърди, но честни и да дават признание за постиженията, когато е необходимо. \r\nХан се срещна с международни партньори в американската столица, за да посочи широкият  кръг от въпроси, които включват Западните Балкани. \r\n*** Александър Вучич, сръбският президент и бивш министър на пропагандата по време на режима на Слободан Милошевич по време на войната в Косово през 1998-1999 г., продължава да отрича престъпления, твърдейки, че масовото убийство в Речак, където 45 албански цивилни са били убити от сръбските сили за сигурност през януари 1999 г., е било \"измислено\", пише англоезичното издание на албанския вестник, базирано в Прищина,  Gazeta Express . \r\nСпоред Вучич клането, което предизвика международен гняв и е един от факторите, довели до бомбардировката на НАТО срещу сръбските военни цели, е измислено от Уилям Уокър, който по време на войната в Косово е бил ръководител на мисията за проверка на ситуацията в Косово. Уокър, след като посети селото Речак и видял телата на убитите, заяви, че това е „престъпление срещу човечеството“. \r\nВучич направи изявленията, след като косовският премиер Рамуш Харадинай уволни във вторник косовския сръбски министър Иван Тодосиевич, който също така нарече клането в Речак „измислица“ и нарече албанците „терористи“. Според Вучич, Тодосиевич е бил освободен от длъжността си на косовски министър на местната администрация „защото е разказал истината за Речак”. „Той [Тодосиевич] каза едно нещо, което всички знаем, че това е измислица на Уилям Уокър“, каза  Вучич, говорейки за клането в Речак. \r\n*** Европейският комисар по бюджета и човешките ресурси Гюнтер Йотингер не изключи възможността за повторен референдум за Брекзит и предсрочни избори във Великобритания. Това заяви в четвъртък в интервю за немската радиостанция Deutschlandfunk. Той добави, че ги счита за предпочитан вариант, отколкото страната да напусне ЕС без споразумение, предава  TACC . \r\n\"Възможен е втори референдум. Възможни са и предсрочни избори. Накратко, има няколко варианта и всеки от тях е по-добър от излизането на Обединеното кралство от ЕС без никакво споразумение\", каза той. \r\nПо-рано Европейският съюз и Обединеното кралство се съгласиха за ново отлагане на Брекзит - до 31 октомври. Министър-председателят на Обединеното кралство Тереза Мей от своя страна се надява, че Обединеното кралство ще напусне Европейския съюз възможно най-скоро и изразява съжаление, че това не се е случило заради позицията на британския парламент. \r\n*** След вчерашната зрелищна кражба на  10 милиона евро на международното летище в Тирана, въоръжените сили и военната полиция също ще се грижат за безопасността на летищния комплекс  в Тирана, информира македонското електронно издание  “Локално“ . \r\nСпоред кореспондента на македонската информационна агенция (МИА), военните ще бъдат разположени  по периметъра на охраната около летище \"Майка Тереза\". \r\nАрмията пое охраната на летището скоро след заповед на албанския министър на отбраната Олта Джачка. \r\n\"Това се практикува в почти всеки голям европейски град, където въоръжените сили участват в подкрепата на своите колеги от полицията, за да се гарантира сигурността на жизненоважните съоръжения, както и сигурността на гражданите\", каза Джачка, обявявайки решението за включване на армията в охраната на летището. \r\nПо-рано Министерството на вътрешните работи разпореди охраната на летището да се поеме от държавната полиция, а не като частна агенция досега. \r\nСрещу решението на Джачка  реагира лидера на опозиционната Демократична партия Лулзим Баша, като го определи  като противоконституционно. \r\n„Поемането на контрола на летището от военните е противоконституционно. Това решение само потвърждава срива на държавата, оцени Баша. \r\nРазполагането на армията по външния периметър на летището, според бившия началник  на дирекция \"Гражданска защита\", Шемси Пренчи, е \"автогол\" за държавата. \r\nСпоред него правителството де факто е обявило извънредно положение. \r\n„Де факто превземането на контрола върху сигурността  от страна на военните е извънредно положение, но то не е обявено от правителството де юре. Ние сме в извънредно положение заради високото ниво на престъпност, заради заплахата за едно от най-важните съоръжения и това е летището, единственото в Албания, каза Пренчи, в предаването на телевизията Оra news. \r\n*** Американските изтребители F-35 не могат да оперират в едно въздушно пространство  с руската ракетна система С-400, заяви в сряда държавният секретар на САЩ Майкъл Помпео пред Комисията по външни работи на американския Сенат, цитиран от  Anadolu Agency . \r\nТой каза, че САЩ са представили  \"това техническо предизвикателство\" на Турция както по дипломатически, така и по военни канали. \r\nСлед продължителни усилия за закупуване на системи за противовъздушна отбрана от САЩ без успех, през 2017 г. Анкара реши да закупи системата на Русия. Вашингтон предупреди Анкара за закупуването на системата С-400 и миналата седмица спря доставката на части и други услуги, свързани с изтребителите F-35. \r\nАмерикански чиновници предложиха Турция да купи ракетните системи „Пейтриът“, а не С-400 от Москва, твърдейки, че това би било несъвместимо със системите на НАТО и излага F-35 на възможно руско изучаване на технологиите им. \r\nПомпео намекна за възможността за налагане на санкции чрез Закон, наказал три други страни заради закупуване на тези ракетни системи. \r\n*** Президентът на Судан Омар ал-Башир се оттегли, военни източници твърдят в четвъртък след продължаващите месеци призиви за неговата оставка, предава  Anadolu Agency . \r\nАрмията е създала преходно правителство, за да управлява страната в предстоящия период, заяви военен източник, отказвайки да даде повече подробности. \r\n\"Мога да потвърдя, че Башир се е оттеглил, след като армията и протестиращите го поставиха под натиск\", каза източникът, който поиска да не бъде назован, поради ограничения в разговорите с медиите. \r\nСуданската държавна телевизия и радио обявиха рано сутринта, че армията ще \"направи важно изявление\", но досега такова не е излъчено. \r\nСтотици хиляди хора са излизали по улиците на столицата Хартум, за да отпразнуват края на 30-годишното управление на Башир. \r\nБившият вече президент сега се намира под домашен арест и телохранителите му са задържани, съобщиха местните медии. \r\nМеждувременно суданското военно разузнаване е арестувало повече от 100 ръководители от управляващата партия Национален конгрес. Сред арестуваните са бившият министър на отбраната Абдел Рахим Мохамед Хюсеин, бивш вицепрезидент Али Осман Таха и ръководителят на управляващата партия Ахмед Харун. \r\nСудански войски също са били разположени около сградата на държавната телевизия, а някои войници, както се твърди, са влезли в сграда в Омдурман, втория по големина град в страната. \r\nИнформациите също така сочат, че полетите от международното летище в Хартум са преустановени, като се допускат само кацания на летището. \r\nСтотици судански протестиращи в сряда организираха протест пред сградата на Генералния щаб на армията в столицата за пети пореден ден на фона на продължаващите призиви президентът Омар ал-Башир да се оттегли. \r\nОт събота най-малко 22 души са загинали в сблъсъци между демонстрантите и силите за сигурност, които многократно са се опитвали да разпръснат протестиращите със сила, според Централния комитет на суданските лекари. Полицията, от своя страна, каза, че само един протестиращ е бил убит. \r\nСудан е обхванат от протести от декември миналата година, като демонстрантите поискаха оттеглянето на Ал-Башир, който управлява Судан от 1989 г. насам. \r\nОт сутринта се очаква \"важно изявление\" на армията, но то все още се забавя и според някои информации причината за това е несигурността кой ще оглави преходния съвет в страната. \r\n*** Руските законодатели одобриха в спорен законопроект, който ще позволи на Москва да прекъсне интернет трафика на страната от чужди сървъри при необходимост, предава  AFP . \r\nЗаконодателите в Държавната дума, долната камара на парламента, гласуваха с 320 на 15 гласа, за да приемат предложения законопроект. Той ще влезе в сила на 1 ноември, след като официално стане закон. \r\nПредложените мерки биха създали технология за наблюдение на интернет трафика и насочване на руския интернет трафик далеч от чуждестранни сървъри, за да не се допусне чужда страна да го изключи. \r\nАвторите на инициативата твърдят, че Русия трябва да гарантира сигурността на своите мрежи, след като американският президент Доналд Тръмп обяви нова американска стратегия за киберсигурност миналата година, в която се казва, че Русия е извършвала кибернетични атаки безнаказано. \r\nЗаконодателството е наречено от руските медии законопроект за суверенния интернет. \r\nСпоред критиците прилагането на мерките ще бъде скъпо и ще даде огромни правомощия за цензура на новия правителствен център за наблюдение на трафика.", "date": "2019.04.11", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/11/2645377/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.11", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/11/2645378/dots-ivan-ivanov-kevr-ako-balgarskiyat-pazar-na-elektroenergiya-se-svarzhe-s-tozi-na-sasednite-ni-strani-shte-se-namalyat-golemite-otkloneniya-ot-tsenata-na-elektroenergiyata-u-nas.html", "text": "Ако българският пазар на електроенергия се свърже с този на съседните ни страни, ще се намалят големите отклонения от цената на електроенергията у нас. Това каза председателят на Комисията за енергийно и водно регулиране (КЕВР) доц. Иван Иванов по време на изслушване в парламента, предаде репортер на  Агенция „Фокус“ .  \r\n„Постепенно стигаме до положение, в което е необходимо и част от потребителите на електроенергия, които в момента са на регулиран пазар, да излязат на свободния. Вероятно в недалечно бъдеще – в рамките на година, небитовите потребители – това е дребният бизнес, институции, учреждения, - ще излязат също на свободния пазар“, заяви доц. Иванов. \r\nТой посочи, че най-важните проблеми на свободния пазар на електроенергия, който е гарант за либерализация, са два. „Първо, това е ниската ликвидност на БНЕБ – количествата, които се търгуват на нашата борса, са три пъти по-малки от тези на унгарската и около осем пътни по-малки от гръцката. Ниската ликвидност създава вторият съществен проблем – а той е големи промени в цените на електроенергията на свободния пазар. Защото когато са ниски количествата на търгуваната електроенергия, големите търговци или производители може рязко да променят цената“, обясни председателят на КЕВР. Доц. Иванов подчерта, че това може да бъде преодоляно с краткосрочни и дългосрочни мерки. „В крайна сметка голямата цел, която трябва да бъде реализирана и ще даде възможност за стабилен пазар на електроенергията в страната, е да се осъществи свързаност на пазара на електроенергия в България със съседните страни“, каза още той и посочи, че преговорите за създаване на свързан пазар с Румъния, Македония, Сърбия и Хърватска напредват. „Това по категоричен начин ще намали големите отклонения от цената на електроенергията на българския пазар“, подчерта доц. Иванов.  \r\nЦветилена СИМЕОНОВА", "date": "2019.04.11", "title": "Доц. Иван Иванов, КЕВР: Ако българският пазар на електроенергия се свърже с този на съседните ни страни, ще се намалят големите отклонения от цената на електроенергията у нас"}
{"url": "http://www.focus-news.net/news/2019/04/11/2645381/gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг в централата на партията (пл. „България“ 1, НДК, Административна сграда, ет.17). Това съобщиха от пресцентъра на  ПП ГЕРБ . Събитието ще се проведе от 14.30 часа.", "date": "2019.04.11", "title": "ГЕРБ ще даде извънреден брифинг в централата на партията"}
{"url": "http://www.focus-news.net/news/2019/04/11/2645383/kmetat-yordanka-fandakova-ekip-na-avariynata-direktsiya-na-stolichna-obshtina-spasi-ranena-sarnichka-namerena-v-rayon-vitosha.html", "text": "Екип на Аварийната дирекция на Столична община спаси ранена сърничка, намерена в район „Витоша“. Това написа кметът на София Йорданка Фандъкова в профила си във  „Фейсбук“ . „Сърничката ще бъде предадена на Спасителен център за диви животни“, съобщава кметът.", "date": "2019.04.11", "title": "Кметът Йорданка Фандъкова: Екип на Аварийната дирекция на Столична община спаси ранена сърничка, намерена в район „Витоша“"}
{"url": "http://www.focus-news.net/news/2019/04/11/2645380/prezidentat-rumen-radev-shte-se-sreshtne-s-parviya-balgarski-kosmonavt-georgi-ivanov.html", "text": "На 12 април 2019 г. от 17.30 часа на „Дондуков“ 2 държавният глава Румен Радев ще приеме първия български космонавт Георги Иванов. Това съобщиха от  Прессекретариата на държавния глава . Събитието е част от честванията за 40-годишнината от полета на Георги Иванов, с който България стана шестата държава в света със свой космонавт. \r\nСред гостите ще бъдат и петима колеги на Георги Иванов от международната програма \"Интеркосмос\" - Павел Виноградов (Русия), Владимир Ремек (Чехия), Мирослав Хермашевски (Полша), Берталан Фаркаш (Унгария), Иван Бела (Словакия), както и Татяна Егорова - съпруга на космонавта Борис Егоров.", "date": "2019.04.11", "title": "Президентът Румен Радев ще се срещне с първия български космонавт Георги Иванов"}
{"url": "http://www.focus-news.net/news/2019/04/11/2645382/ministar-ekaterina-zaharieva-shte-uchastva-v-sreshtata-na-vanshnite-ministri-ot-berlinskiya-protses.html", "text": "Вицепремиерът и министър на външните работи Екатерина Захариева заминава за Варшава за участие в среща на министрите на външните работи от Берлинския процес, която ще се състои днес и на 12 април 2019 г. Това съобщиха от пресцентъра на  Министерството на външните работи . \r\nФорумът има за цел да подготви Срещата на върха на Берлинския процес за Западните Балкани през юли в Познан, както и да направи преглед на постигнатото по време на срещата на върха в Лондон през юли 2018 г. Ще бъдат обсъдени постиженията и предизвикателствата пред страните от региона.    \r\nПо време на първия ден от срещата на министрите на външните работи от Берлинския процес ще бъде обсъдена темата за младите хора от Западните Балкани и ЕС - предизвикателствата, пред които са изправени, и ролята им в Европа. На 12 април министрите ще фокусират разговорите върху двустранните въпроси в региона.    \r\nЕвропейската перспектива за Западните Балкани е основен приоритет в българската външна политика и бе и един от четирите приоритета на председателството на България на Съвета на ЕС през 2018 г. Стратегията за Западните Балкани, приета от Европейската комисия през февруари 2018 г., подчертава необходимостта от по-широк подход към взаимното разбирателство и по-силната подкрепа от ЕС за вътрешните мерки, които го насърчават. Този ангажимент беше поет по време на българското председателство на Съвета на ЕС в декларацията на Срещата на върха ЕС-Западни Балкани в София през май 2018 година.    \r\nБерлинският процес е политико-дипломатическа инициатива, лансирана лично от канцлера на Германия Ангела Меркел през август 2014 г. Участници в процеса са страните от Западните Балкани - Сърбия, Република Северна Македония, Босна и Херцеговина, Косово и Албания, и държавите членки на ЕС - Германия, Франция, Австрия, Италия плюс две държави-членки на ЕС от региона - Хърватия и Словения.  \r\nПоканите към България за срещите на Берлинския процес са признание за активната роля и значим принос на Българското Председателство на Съвета за засилване на сътрудничеството на ЕС с 6-те партньори от Западните Балкани.", "date": "2019.04.11", "title": "Министър Екатерина Захариева ще участва в срещата на външните министри от Берлинския процес"}
{"url": "http://www.focus-news.net/news/2019/04/11/2645379/otstraneniyat-kmet-na-cherven-bryag-danail-valov-razsledvaneto-sreshtu-men-e-zaradi-politicheski-interesi-za-upravlenie-na-proektite-v-obshtinata-koito-sa-za-nad-42-mln-lv.html", "text": "Разследването срещу мен е заради политически интереси за управление на проектите в общината, които са за над 42 млн. лв. Това заяви на пресконференция в Плевен Данаил Вълов, временно отстранен от длъжност кмет на Червен бряг, предаде кореспондент на  Радио ,,Фокус\" . ,,Поводът за отстраняването ми е разследване на прекратена обществена поръчка по проект ,,Топъл обяд\", която съм прекратил е от преди 2 г. Първият факт е, че съм  лишил от възможност да сключи договор същата тази фирма. Тя не си е потърсила правата, не е завела иск да оспори прекратяването на поръчката, иск, че Общината е нанесла имуществени или неимуществени щети. Факт е, че няма заведени искове срещу заповедта ми и действията на общината, с които сме прекратили. Това навява на размисъл. Второ, обвинението, че съм причинил неимуществени щети на институция ме кара да си взема сериозна бележка за критикуването на институциите. Единствено се притеснявам от сроковете на разследването. Не се притеснявам от другите проверки. Сериозният въпрос е защо сме стигнали дотук? По мое скромно мнение причините са политически и икономически. Политическите причини се определят от предстоящите местни избори. В общината се изпълняват проекти за над 42. млн. лв. и интересите към бъдещото управление на тези средства не са малки. Основният въпрос, който ще се решава на местните избори, не е дали Вълов е ощетил някаква фирма преди 2 г и тя не го е търсила да го съди. Нито дали Вълов е безгрешен. Основният въпрос ще бъде към нашите съграждани как се управлява Общината. Не съм решил дали ще се кандидатирам за кмет, в ситуация съм, която изисква изчакване. Това не значи, че екипът, който ръководя, няма да участва, без значение под каква форма и с какъв водач\", каза още Вълов.", "date": "2019.04.11", "title": "Отстраненият кмет на Червен бряг Данаил Вълов: Разследването срещу мен е заради политически интереси за управление на проектите в общината, които са за над 42 млн. лв."}
{"url": "http://www.focus-news.net/news/2019/04/11/2645384/evrodeputatat-momchil-nekov-otkrita-e-obshtestvena-konsultatsiya-za-termina-planinski-produkt.html", "text": "„Означението „планински продукт“ най-накрая ще достигне и българските производители. Предложението за наредба е публикувано за дискусия до 10 май 2019 г. Призовавам дотогава, възможно най-много производители да се запознаят с текста и да дадат обратна връзка, защото това означение ще помага на тях“. Това коментира българският евродепутат Момчил Неков във връзка със започналата обществена дискусия за въвеждане на термина за качество „планински продукт“, съобщиха от  пресофиса на Момчил Неков .  \r\nТерминът за качество планински продукт се въвежда за първи път в европейското законодателство през 2012 г., като де факто прилагането му за държавите-членки започна през 2014 г. Терминът не е задължителен, но е отлична възможност за страни като България, в която близо 40% от територията попадат в т.нар. планински и пред-планински региони.  \r\nПо инициатива на Момчил Неков започна работа по въвеждането на термина у нас преди близо 2 години. Той самият организира две работни групи и редица срещи с производители от планинските региони в страната. На 1-ви юни 2018 г. българският евродепутат изпрати и предложение за наредба за въвеждане на термина за качество. С приемането на термина, страната ни ще е осмата държава-членка, която е въвела или е в процедура по въвеждане на термина. Другите страни са Австрия, Франция, Германия, Италия, Румъния, Словения и Чехия.  \r\n„Целта на терминa е да се даде видимост на планинските продукти, за производството на които са необходими повече ресурси, отколкото за голяма част от другите региони. Популярността му расте в Европа. Производителите у нас също проявяват жив интерес към нововъведението. Това е пример за въвеждане на добри европейски практики и у нас, не по задължение или диктовка, а с цел помагане и защита на родните производители“, коментира още Момчил Неков. \r\nТерминът ще може да бъде използван от планински производители на селскостопански продукти в преработено или непреработено състояние като мляко, сирене, кашкавал, месо и месни продукти, мед и други.  \r\nЗаинтересованите страни могат да дадат обратна връзка и да се включат в обсъждането на проекто-наредбата", "date": "2019.04.11", "title": "Евродепутатът Момчил Неков: Открита е обществена консултация за термина „планински продукт“"}
{"url": "http://www.focus-news.net/news/2019/04/11/2645363/tanya-hristova-kmet-na-gabrovo-tvardeniyata-che-romi-ot-razlichni-naseleni-mesta-v-stranata-se-zaselvat-v-obshtinski-zhilishta-v-oblastniya-tsentar-sa-kategorichno-neverni.html", "text": "Твърденията, че роми от различни населени места в страната се заселват в общински жилища в областния център са категорично неверни. Това каза за  Радио „Фокус“ – Велико Търново  кметът на Габрово Таня Христова. Тя подкрепи изявлението си с факта, че според общинската Наредба за получаване на такъв имот, е необходимо доказване на постоянен или настоящ адрес в града от поне 10 години.  \r\n„Габрово е може би градът, който процентно има най-малко присъствие на представители на ромската общност. В подкрепа на това са фактите, че в Габрово няма гето, няма и махала, в която да има концентрирано заселване на роми. Това, което ние сме правили във времето, е да провеждаме срещи с граждани, които са насочвали сигнали за проблеми с представители на ромската общност, съвместно  с останалите институции. Предприемали сме и ще продължим да предприемаме категорични мерки, които не разграничават който и да е етнос по отношение на принципно прилагане на нормите и законите“, обясни още кметът на Габрово.  \r\nТя уточни, че до момента в Общината все още не е постъпвало уведомление за евентуално организиране на протест, но денят все още не е приключил и не може категорично да се заяви, че такъв няма да има. \r\nЛуиза ТРАНЧЕВА", "date": "2019.04.11", "title": "Таня Христова, кмет на Габрово: Твърденията, че роми от различни населени места в страната се заселват в общински жилища в областния център са категорично неверни"}
{"url": "http://www.focus-news.net/news/2019/04/11/2645387/dobrich-v-obshtinski-mladezhki-tsentar-zahari-stoyanov-be-otkrita-izlozhba-s-risunki-na-detsa-i-uchenitsi-ot-konkursa-za-detska-risunka-s-ochite-si-vidyah-bedata.html", "text": "В Общински младежки център „Захари Стоянов“ в Добрич бе открита изложба с рисунки на деца и ученици от Общинския етап на Международен конкурс за детска рисунка „С очите си видях бедата“. Това съобщиха от пресцентъра на  Общината . Рисунки представиха 208 деца от  десет  детски градини, седем училища  и едно ателие от град Добрич. Община град Добрич осигури грамоти и предметни награди на 34 деца. Наградите връчи д-р Емилия Баева – зам.-кмет на Община град Добрич. Класираните от първо до трето място ще участват в областния етап на конкурса, който ще се проведе през месец май. \r\nКласиране: Първа категория: Деца и ученици от всички детски градини и училища  \r\nПърва група – от 7 до 10 години \r\nI  място   \r\nРая Димитрова – 9 г. \r\nСУ „Любен Каравелов“ II място  \r\nДаяна Михова –  8 г. \r\nСУ „П.Р.Славейков“ III  място  \r\nСтанимир Стоянов  –  6 г. \r\nДГ №9 „Пчеличка“ Поощрителни награди: \r\n- Виктория Господинова – 7 г. \r\nДГ №10 „Слънчице“ \r\n- Ивона Петрова – 7 г.  \r\nДГ №12  „Щурче“ \r\n- Ерай Февзи \r\nДГ №17 „Първи юни“ \r\n- Цветелина Валентинова – 6 г. \r\nДГ №20 „Радост“ \r\n- Матеа Велева– 6 г.     \r\nДГ №23 „Звездица“ \r\n- Грациела Енчева– 6 г.      \r\nДГ №25 „Весела“ \r\n- Йордан Панайотов – 7 г.  \r\nДГ №26 „Звънче“ \r\n- Дария Николова – 6 г.  \r\nДГ №27 „Славейче“ \r\n- Мартин Живков – 5 г. \r\nДГ №32 „Зорница“ \r\n- Ивона Смокова  – 8 г. \r\nОУ „Христо Ботев“ \r\n- Алберто  Редван –10 г.  \r\nОбединено училище „Йордан Йовков“ \r\n- Едже Ниази – 9 г. \r\nСУ „Любен Каравелов“ \r\n- Галена Михайлова – 9 г.  \r\nСУ „Любен Каравелов“ \r\n- Кристияна Иванова – 8 г. \r\nСУ „Димитър Талев“ Втора група – от 11 до  13  години \r\nI място  \r\nИвайло Чолаков – 12 г. \r\nСУ „П.Р.Славейков“ II място  \r\nАя Затут – 11 г. \r\nОУ „Христо Смирненски“ III място \r\nФлора Хасан –11 г.  \r\nОбединено училище „Йордан Йовков“ Поощрителни награди:  \r\n- Георги Милчев – 13 г. \r\nСУ „П.Р.Славейков“  \r\n- Мелиса Левент – 11 г. \r\n СУ „П.Р.Славейков“ \r\n- Есин Кадир – 11 г. \r\n СУ „П.Р.Славейков“ Трета група – от 14 до 18 години \r\nПоощрителна награда:  \r\n- Диляра Демирова –14 г. \r\nОУ „Христо Смирненски“ Втора категория:  Деца и ученици от профилирани паралелки,  училища и школи по изобразително изкуств \r\nПърва група – от 7  до 10 години \r\nI  място  \r\nДаниел Светославов – 10 г. \r\nСУ „Св.Кл.Охридски“ II място  \r\nЕда Адем – 8 г. \r\nСУ „Св.Кл.Охридски“ III място  \r\nДарина Георгиева – 8 г.  \r\nСУ „Св.Кл.Охридски“ Поощрителни награди:  \r\n- Даниел Йорданов – 8 г. \r\nСУ „Св.Кл.Охридски“ \r\n- Ивайла Желева– 8 г.  \r\nСУ „Св.Кл.Охридски“ \r\n- Радослав Павлов – 8 г. \r\nСУ „Св.Кл.Охридски“ \r\n- Калоян Тодоров – 8 г.  \r\nСУ „Св.Кл.Охридски“ Втора група – от 11 до  13 години \r\n I място  \r\n Не се присъжда II място   \r\n Не се присъжда III място \r\n ХАЯЛ Рахми  – 12 г. \r\n СУ „Св.Кл.Охридски“ Трета група – от 14 до 18 години  \r\nI място  \r\nНе се присъжда II място \r\nРадина Димитрова –  17 г. \r\nСУ „Св.Кл.Охридски“ III място \r\nЛюбо Петров – 15 г. \r\nАтелие „Стела и Дара“ \r\nОМЦ „Захари Стоянов“.", "date": "2019.04.11", "title": "Добрич:  В Общински младежки център „Захари Стоянов“ бе открита изложба с рисунки на деца и ученици от конкурса за детска рисунка „С очите си видях бедата“"}
{"url": "http://www.focus-news.net/news/2019/04/11/2645385/yordan-yordanov-kmet-na-dobrich-obshtinskiyat-savet-shte-bade-zapoznat-s-predlozhenieto-za-eventualno-zakupuvane-na-elektricheski-avtobusi-za-gradskiya-transport.html", "text": "Общинският съвет и постоянните комисии към него ще бъдат запознати с предложение за евентуално закупуване на електрически автобуси, чешко производство, за градския транспорт. Това съобщи на брифинг с посланика на Република Чехия Н. Пр. Душан Щраух кметът на Добрич Йордан Йорданов, предаде кореспондент на  Радио „Фокус” – Варна . Ще бъдат обсъдени възможностите и вариантите за закупуване на такива превозни средства, които се отличават с икономичност и екологичност. Кметът не изключва възможността подобна реализация да започне в бъдещите месеци или година. По думите му това зависи не само от намеренията на администрацията в Общината, но и от позицията на общинските съветници. В началото, за да може Общината да си позволи подобна инвестиция, ще бъдат закупени две до три бройки електробуси. Рентабилен според чешкия представител е средният модел, с дължина 9.5 метра. Той има по-голям капацитет на батерия, с едно зареждане изминава разстояние от порядъка на 220 км. Един такъв електробус има капацитет между 70 и 72 пътника. Цената му е от порядъка на 410 000 евро. Кметът Йордан Йорданов отбеляза, че Европейският съюз има програми за реализиране на екологичен транспорт в населените места и ще бъдат търсени възможности за финансиране по това направление. „В момента Община Бургас закупува подобен вид електробуси, но те са с малко по-малък капацитет за пътници\", каза още кметът Йордан Йорданов.  \r\nЖулиета НИКОЛОВА", "date": "2019.04.11", "title": "Йордан Йорданов, кмет на Добрич: Общинският съвет ще бъде запознат с предложението за евентуално закупуване на електрически автобуси за градския транспорт"}
{"url": "http://www.focus-news.net/news/2019/04/11/2645389/kardzhali-obshtinskata-sluzhba-po-bedstviya-i-avarii-ezhednevno-sabira-informatsiya-za-potentsialno-opasnite-mikroyazoviri-v-obshtinata.html", "text": "Общинската служба по бедствия и аварии в Кърджали ежедневно събира информация за потенциално опасните микроязовири в района. Това каза за  Радио „Фокус“  Димитър Разкалински, началник на Общинска служба по бедствия и аварии - Кърджали. Служителите от звеното за наблюдение следят нивата на водите на четири потенциално опасни микроязовори в района – тези край Мургово, Невестино, Соколяне и Висока поляна. Ако се случи така, че прелеят, няколко села биха останали дни наред без вода, къщи могат да бъдат наводнени или пътят от Жинзифово за Стремци, който минава край Перперикон и е част от републиканската пътна мрежа, може да бъде залят и повреден, според Димитър Разкалински, началник на службата. Досега не са били застрашени хората от селата край тези микроязовири, пътната инфраструктура също е в добро състояние. „Източват се водите почти до половината обем на водоемите и се отварят крановете, когато предстоят проливни валежи. Падналите в началото на седмицата дъждове са малко. Няма преливащи микроязовири, даже от преливника“, каза още Димитър Разкалински, началник на Общинската служба по бедствия и аварии, която отговаря за защитата на населението и инфраструктурата в района на Кърджали. \r\n„От около 300 са язовирите с местно значение, 29 общината е прехвърлила на държавата, тъй като не може да се грижи за тях\", каза Бахар Хасанова, главен експерт в отдел „Общинска собственост\". Според нея тези микроязовири, които преди са били давани под наем или безвъзмездно срещу ремонти и поддръжка, не представляват опасност за близките населени места и за това не се наблюдават и ремонтират. Но остават неизползвани, тъй като няма желаещи да ги вземат на търг. Няма бизнесмени, които да искат да отглеждат риба, нито е регламентирано как това да става.   \r\nДарина ДЕЕНИЧИНА", "date": "2019.04.11", "title": "Кърджали: Общинската служба по бедствия и аварии ежедневно събира информация за потенциално опасните микроязовири в общината"}
{"url": "http://www.focus-news.net/news/2019/04/11/2645388/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се извършва преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“ на границата със Северна Македония. \r\nНатали СТЕФАНОВА", "date": "2019.04.11", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/04/11/2645392/veliko-tarnovo-dva-izdirvani-v-belgiya-kamiona-sa-ustanovili-politsai-ot-gorna-oryahovitsa.html", "text": "Два издирвани автомобила са установили служители на полицейското управление в Горна Оряховица. Това съобщиха от пресцентъра на  Областна дирекция на МВР – Велико Търново . Вчера при извършени проверки на площадка и гаражна клетка в града, ползвани от различни фирми, са установени два товарни автомобила „Пежо Боксер“, които са обявени за издирване от Кралство Белгия. За двата случая са уведомени компетентните служби.", "date": "2019.04.11", "title": "Велико Търново: Два издирвани в Белгия камиона са установили полицаи от Горна Оряховица"}
{"url": "http://www.focus-news.net/news/2019/04/11/2645391/burgas-izlozhba-bazar-shte-bade-otkrita-v-zalata-na-druzhestvoto-na-hudozhnitsite-v-grada.html", "text": "Интересна изложба-базар ще бъде открита от 18.00 часа в залата на „Дружество на художниците – Бургас“, която се намира на улица „Александровска“ № 22. Това съобщиха от пресцентъра на  Община Бургас . Експозицията е озаглавена „Триста“ и представя 300 творби от различни автори, използващи различни техники и формати. Идеята на творците е не само изложба на произведенията, но по-скоро да предоставят на всеки свой съгражданин, който обича изкуството, възможност да закупи картината, която харесва за своя дом. Творбите са на различна стойност, като тези с най-висока цена са максимум до 399 лв. Целта на местните художници е да покажат на хората, че изобразителното изкуство не е само елитарно и за определена прослойка от обществото, но може и трябва да бъде достъпно за всеки, който обича изкуството. Изложбата-базар „Триста“ ще бъде отворена за посещение до 20 април.", "date": "2019.04.11", "title": "Бургас: Изложба-базар ще бъде открита в залата на Дружеството на художниците в града"}
{"url": "http://www.focus-news.net/news/2019/04/11/2645395/damtn-yazovirite-na-teritoriyata-na-oblast-shumen-imat-dostatachno-svoboden-obem-koyto-da-poeme-proletnite-dazhdove.html", "text": "Язовирите на територията на област Шумен имат достатъчно свободен обем, който да поеме пролетните дъждове и снеготопенето. Това заяви председателят на Държавната агенция за метрологичен и технически надзор (ДАМТН) Петър Горновски, който проведе работна среща с областния управител на област Шумен проф. Стефан Желев, съобщиха от пресцентъра на  ДАМТН . Темата на днешната среща бе ориентирана към засилване на вниманието към водоемите и предприемането на координирани действия с цел ефективно сътрудничество между заинтересованите страни. \r\nВ хода на работната среща Петър Горновски представи и резултатите от проверките на територията на областта от началото на изминалата година до днес. Инспекторите на ДАМТН са извършили над 141 броя проверки на язовири на територията на шуменска област, като са периода са констатирани редица изпълнени предписания по техническата и безопасна експлоатация. Важно е да се подчертае, че в тази бройка влизат всички неизправности констатирани при проверките на водните съоръжения, като много от язовири са с повече от едно нарушение, а значителна част от тях са предписания по документацията. \r\nПо време на днешната дискусия беше дискутирана и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. По този начин ще се гарантира извършването на ежегодни проверки на язовирите с висока и значителна степен на потенциална опасност. Определената степен ще има значение при определяне на изискванията за експлоатация на съоръженията. \r\nВ работната среща участие взеха и заместник областният управител на Шумен Петко Шаренков и началникът на регионален отдел „Североизточна България“ към Главна дирекция „Надзор на язовирните стени и съоръженията към тях“ Явор Димитров.", "date": "2019.04.11", "title": "ДАМТН: Язовирите на територията на област Шумен имат достатъчно свободен обем, който да поеме пролетните дъждове"}
{"url": "http://www.focus-news.net/news/2019/04/11/2645394/obshtina-kazanlak-razrabotva-obhodni-marshruti-za-remonta-na-nadleza-v-grada.html", "text": "Предстои и ремонт на най-голямото пътно съоръжение в града, което е връзка с индустриалната зона на Казанлък и с някои от селата в общината – надлезът. Това каза за  Радио „Фокус”  заместник-кметът Даниела Коева. Тя посочи, че технологията на реконструкция на самата конструкция на надлеза предполага той да бъде затворен за по-голяма част от времето, в което ще се извършват строителните дейности по него. Обявеният максимален срок от Общината в тръжните документи е 9 месеца. Това е най-дългата продължителност на строителните дейности. С тази продължителност той ще бъде затворен за движение. \r\nВ тази връзка Даниела Коева подчерта, че Община Казанлък разработва и обмисля обходни маршрути, като успоредно с уточняването им се събира и информация за състоянието на самата пътна настилка и за участъците, които трябва да бъдат възстановени по тези обходни маршрути, за маркировка, както и за натовареност. „Едновременно с процеса по избор на изпълнител, ние се грижим да разработим обходни маршрути, като състоянието им да бъде такова, че да позволява едно добро движение по тях. \r\nКоева каза още, че предстои и подновяване на участъци от четвъртокласната общинска пътна мрежа, която е с дължина 98 километра. Ежегодно Община Казанлък прави предложение за участъците, които имат нужда от ремонт, и за които има финансиране. През 2019 година финансирането в бюджета е в размер на 200 хиляди лева. През тази седмица се прави оглед на четвъртокласната пътна мрежа и се определят участъците, които са в най-лошо състояние и които през тази година ще бъдат подновени. \r\nСлавяна ГАЙДАРОВА", "date": "2019.04.11", "title": "Община Казанлък разработва обходни маршрути за ремонта на надлеза в града"}
{"url": "http://www.focus-news.net/news/2019/04/11/2645393/pazardzhik-bez-voda-sa-zhitelite-na-selo-tsrancha-poradi-avariya-na-ulichen-vodoprovod.html", "text": "Без вода са жителите на село Црънча поради авария на уличен водопровод, съобщиха от  ВиК-Пазарджик . Екипи на водоснабдителното дружество работят по отстраняване на проблема, като очаквания час за пускане на водата е 16.00 ч.", "date": "2019.04.11", "title": "Пазарджик: Без вода са жителите на село Црънча поради авария на уличен водопровод"}
{"url": "http://www.focus-news.net/news/2019/04/11/2645376/gabrovo-kmetat-tanya-hristova-razporedi-nezabavno-da-badat-saboreni-obshtinskite-sgradi-v-grada-predvideni-za-premahvane-v-koito-sashtestvuva-opasnost-ot-samonastanyavane.html", "text": "Кметът на Габрово Таня Христова разпореди незабавно да бъдат съборени общинските сгради в града, предвидени за премахване, в които съществува опасност от самонастаняване. Това съобщиха от пресцентъра на  Община Габрово . \r\nНареждането е част от предприетите мерки за опазването на обществения ред и мир, с които се цели избягване на конфликти и напрежение сред местното население. Заповедта важи и за необитаемите обекти, върху които може да бъде насочено обществено недоволство. Въпросните сгради не се запазват по градоустройствен план и/или са определени за саморушащи се.", "date": "2019.04.11", "title": "Габрово: Кметът Таня Христова разпореди незабавно да бъдат съборени общинските сгради в града, предвидени за премахване, в които съществува опасност от самонастаняване"}
{"url": "http://www.focus-news.net/news/2019/04/11/2645397/shumen-chetiri-dela-sa-bili-pod-spetsialen-nadzor-prez-2018-g-v-prokuraturite-v-sadebniya-rayon.html", "text": "Четири дела са били под специален надзор през 2018 г. в прокуратурите в Съдебен район-Шумен през 2018 година. Данните са част отчетния доклад за работата на прокурорите в Шумен, Нови пазар и Велики Преслав, представен на брифинг с участието на административния ръководител на Окръжната прокуратура Маргарита Георгиева, предаде репортер на  Радио „Фокус“-Шумен . Тя посочи, че делото срещу братя Юзеирови за престъпление против политическите права, което Шуменска Районна прокуратура наблюдава е приключило с две осъдителни присъди и през 2018 година наказнията са влезли в законна сила, като съдебният акт е постановен от Окръжен съд – Шумен. „В Окръжна прокурата-Шумен се наблюдава и в началото на 2019 година приключи едно от делата, водено срещу частен съдебен изпълнител Асен Тонев. Има осъдителна присъда на първа инстанция, в момента делото е висящо пред Апелативен съд – Варна на втора инстанция“, каза Маргарита Георгиева.  \r\nДелото за влаковата катастрофа в Хитрино е в фазата на съдебно следствие пред първата инстанция, а четвъртото дело е отново срещу частен съдебен изпълнител Асен Тонев - за длъжностно присвояване, разследва се от Национална следствена служба и е във фаза на разследване. В Шуменски съдебен район не е имало дела, касаещи организирана престъпност. Маргарита Георгиева посочи, че  те са подсъдни като първа инстанция на Специализиран наказателен съд. По отношение на изпиране на пари,  в Окръжна прокуратура – Шумен на производство има осем дела, те са във фаза разследване. 18 са делата с предмет злоупотреба с имущество на ЕС, с еврофондове. „По оношение на еврофондовете най-често става въпрос за неверни данни, представени  пред общински земеделски служби, а относно прането на пари, случаите са различни. Обикновено ни известяват от финансовото разузнаване за по-големи парични потоци от различни лица, които са получавани с банкови преводи. Предмет на разследване са такъв тип дела“, каза Маргарита Георгиева.  \r\nПредстои да бъде финализиран случай в Национална следствена служба, при който лицата са осъдени в Република Франция на утежнено сводничество и трафик на хора и в съдебен район Шумен се разследват получените от съответните жени, работили като проститутки за тях във Франция, пари чрез системите за бързи преводи.  За данъчни престъпления и такива против данъчната и осигурителна система има 148 дела. Значително еувеличен  броят на делата с предмет наркотични вещества – 166 за 2018 година,  срещу 60 за 2017 година и  83 за 2016 година. Окръжна прокуратура – Шумен наблюдава три от големите дела, свързани с държане цел разпространение и разпространение на наркотични вещества. През миналата година бяха разбити три големи наркооранжерии. „За оранжерията в село Кочово делото е приключило с влезли в законна сила присъди, за оранжерията край село Янково е внесено в Окръжен съд преди няколко дни и делото за оржанерията в близост о село Хан Крум, там също предстои да приключи разследването му. Тези дела се наблюдават от Окръжна прокуратура –Шумен“, заяви Маргарита Георгиева. Тя обясни, че няма увеличение на досъдебните производства, водени срещу непълнолетни лица. В последните три години се наблюдава  тенденция за с увеличаване на броя на преписките с международен елемент. В Шуменския съдебен район през миналата година прокурите са наблюдавали общо 3 967 преписки. Решени през миналата година са 3 800 или 95,79%.  В Окръжен следствен отдел са разследвани 142 досъдебни производства, като според статистическите данни 23,66 дела се падат на следовател. \r\nПрокурор Георгиева съобщи също, че през 2018 г. прокуратурите в Шуменския съдебен район са работили в условията на устойчива натовареност. Тя посочи, че в районните нива назрява тежък кадрови дефицит и даде за пример Районната прокуратура в Нови пазар където от 1 април от тази година има само с един прокурор. Кадровият недокомплект обаче се  компенсира със създадената добра организация и изключително добрата лична мотивация на прокурорите и следователи. „Един от показателите, по който се съди за качеството на прокурорските актове и за действията на следователите, е броят на върнатите, на прекратените дела и на оправдателните присъди. В съдебния район през миналата година са постановени  12 оправдателни присъди, като през 2018 година са влезли в сила 7 или 1,46% спрямо внесените в съда прокурорски актове. Този показател е доста по-нисък от средния за страната – 4-4.5 процента, което е много добър атестат за качеството на прокурорската работата в съдебния район“, каза Маргарита Георгиева. Тя допълни, че съотношението внесени в съда прокурорски актове и влезли в сила оправдателни присъди  е 0,93%, което също е много добър показател. „Положителна  е наблюдаваната в последните няколко години тенденция за намаляване  на оправдателните присъд и- както постановени, така и влезли в законна сила“, каза окръжният прокурор.  През отчетната 2018 г. общият брой на осъдените и санкционирани лица с влязъл в сила съдебен акт е 753. Запазва  се нисък процентът на върнатите от съда дела в целия съдебен район – 2,25%. През миналата година няма издадена присъда „доживотен затвор“, лишените от свобода са били 114, осъдените на пробация – 123, 175 са лишени от права, а  18 са наказани с обществено порицание. \r\nИвелина ИВАНОВА", "date": "2019.04.11", "title": "Шумен: Четири дела са били под специален надзор през 2018 г. в прокуратурите в съдебния район"}
{"url": "http://www.focus-news.net/news/2019/04/11/2645398/balgarski-poshti-ead-prodalzhava-da-priema-pratki-za-velikobritaniya-nezavisimo-ot-nastapvashtiya-brekzit.html", "text": "Независимо от настъпващия Брекзит „Български пощи“ ЕАД продължава да приема пратки за Великобритания. Това съобщиха от пресцентъра на  „Български пощи“ ЕАД . Дружеството поддържа постоянен контакт с Всемирния пощенски съюз и има готовност да реагира при промяна на ситуацията.", "date": "2019.04.11", "title": "„Български пощи“ ЕАД продължава да приема пратки за Великобритания независимо от настъпващия Брекзит"}
{"url": "http://www.focus-news.net/news/2019/04/11/2645400/blagoevgrad-22-predstavleniya-shte-badat-predstaveni-v-ramkite-na-sedmoto-izdanie-na-festivala-tara-ra-bumbiya-koyto-shte-se-provede-v-perioda-10-20-may.html", "text": "22 представления ще бъдат представени в рамките на седмото издание на фестивала „Тара-Ра-Бумбия“, който ще се проведе в периода 10 – 20 май. Това стана ясно по време на пресконференция, в която участие взеха зам.-кметът по култура и хуманитарни дейности на Община Благоевград Христина Шопова, Маргарита Мачева, директор на Драматичен театър „Никола Вапцаров“ – Благоевград, Любима Бучинска и Василка Бумбарова, предаде репортер на  Радио „Фокус“ – Пирин . „Пред прага сме на едно много интересно издание на театралния фестивал. Темата тази година е „Театърът – пространство на паметта“. Тя е неслучайно избрана, тъй като тази година се навършват 100 години от откриването на Драматичен театър „Никола Вапцаров“ – Благоевград“, каза зам.-кметът Христина Шопова. Тя отбеляза, че всички, които имат отношение по темата, свързана с театралното изкуство са се обединили около идеята „Тара-Ра-Бумбия“, но и много други събития да преминат под знака на тази годишнина.  \r\n„Програмата за тазгодишното издание на фестивала стана много хубава, като пред публика ще се представят 22 представления и то в рамките само на 10 дни“, допълни Шопова. Тя отбеляза, че голяма гордост за Община Благоевград е, че тази година Народен театър „Иван Вазов“ ще гостува с две постановки – „Любовникът“ от Харолд Пинтър, с режисьор Деян Донков и „Бащата“ по пиесата на Флориан Зелер, с режисьор Диана Добрева. Заместник-кметът на Община Благоевград добави, че са се постарали да направят по-активна кампания сред училищата в града и района, така че да могат да направят така, че повече деца и родители да станат част от мащабното театрално събитие. Тя съобщи, че цените на билетите за представленията, които ще се играят на Голямата сцена на  Драматичен театър „Никола Вапцаров“ – Благоевград ще бъдат символични – 10 лв., а за постановките на Камерна сцена и в другите пространства ще бъдат по-ниски. Шопова посочи, че както всяка година, така и тази ще има и намаления за ученици, студенти и пенсионери, както и карти с отстъпки за посещаването на повече от една постановка. По време на пресконференцията стана ясно, че билетите ще бъдат пуснати в продажба още следващата седмица като ще могат да бъдат закупени от касите на Драматичен театър „Никола Вапцаров“ – Благоевград. \r\nЛивия НИНОВА", "date": "2019.04.11", "title": "Благоевград: 22 представления ще бъдат представени в рамките на седмото издание на фестивала „Тара-Ра-Бумбия“, който ще се проведе в периода 10 – 20 май"}
{"url": "http://www.focus-news.net/news/2019/04/11/2645403/500-dekara-ot-gorskite-teritorii-v-sastava-na-severoiztochno-darzhavno-predpriyatie-sa-zasegnati-ot-pozhari-ot-nachaloto-na-godinata.html", "text": "500 декара от горските територии в състава на Североизточно държавно предприятие са засегнати от пожари от началото на годината до момента. Това съобщиха от пресцентъра на  ДГС - Шумен . 200 декара смесена гора горя през март в ДЛС - Паламара, а 100 декара бяха опожарени в ДГС - Шумен. 100 декара гори са засегнати от низов пожар в ДЛС - Балчик, а 50 декара в ДЛС - Шерба.  \r\nЗаради засушаването през последните месеци и неконтролираното палене на сухи треви, опасността от пожари в горските територии нарасна многократно. Всички стопанства от Североизтока разполагат с необходимата техника за гасене, като от тази година с пожарна кола се сдоби и териториалното поделение във Варна. Високопроходими автомобили за справяне с огнената стихия има в ДГС - Шумен, ДГС - Суворово, ДЛС - Черни Лом, ДЛС - Паламара, ДЛС-Балчик, ДЛС - Шерба и ДГС - Добрич. Новите пожарни автомобили побират 300 литра вода, с която може да се гаси пожар в рамките на един час.  \r\nГражданите, които станат свидетели на пожар в горските територии или в близост до тях, трябва да подадат сигнал на телефон 112, за да може пожарникарите и горските да се отзоват възможно най-бързо и да не се стигне до опожаряване на големи горски масиви.", "date": "2019.04.11", "title": "500 декара от горските територии в състава на Североизточно държавно предприятие са засегнати от пожари от началото на годината"}
{"url": "http://www.focus-news.net/news/2019/04/11/2645402/afp-zhenata-obvinila-dzhulian-asandzh-v-iznasilvane-iska-novo-razglezhdane-na-sluchaya-si.html", "text": "Адвокатът на шведската гражданка, която обвини Джулиан Асандж за изнасилване през 2010 г., заяви в четвъртък, че тя и нейният клиент ще помолят шведските прокурори да възобновят разследването, което беше прекратено през 2017 г, предава  AFP . \r\n\"Ще направим всичко по силите си, за да накараме прокурорите да възобновят шведското разследване, така че Асандж да бъде екстрадиран в Швеция и да бъде преследван за изнасилване, заяви адвоката Елизабет Маси Фриц пред AFP.  Юлиян Марков", "date": "2019.04.11", "title": "AFP: Жената, обвинила Джулиан Асандж в изнасилване иска ново разглеждане на случая си"}
{"url": "http://www.focus-news.net/news/2019/04/11/2645405/plovdiv-19-godishen-e-zadarzhan-za-otpravena-zakana-za-ubiystvo.html", "text": "19-годишен е задържан в полицията в Първомай за отправена закана за убийство. Това съобщиха от пресцентъра на  МВР . Около 18.45 часа на 11 април служители от районното управление са се отзовали на сигнал по тел. 112, че пред магазин в града той заплашил с газов пистолет двама местни жители. Установено е, че по време на случилото се оръжието е било без боеприпаси, а справка в полицейските регистри показала, че е регистрирано по установения ред. Извършителят е отведен за едно денонощие в полицейския арест. Материалите по образуваното бързо производство са докладвани в районната прокуратура.", "date": "2019.04.11", "title": "Пловдив: 19-годишен е задържан за отправена закана за убийство"}
{"url": "http://www.focus-news.net/news/2019/04/11/2645404/burgas-uchenitsi-ot-pomorie-demonstriraha-znaniya-v-natsionalnata-viktorina-da-zapazim-detsata-na-patya.html", "text": "Ученици от Поморие демонстрираха знания в националната викторина „Да запазим децата на пътя“. Това съобщиха от пресцентъра на  Община Поморие . Общинският кръг от националната викторина се проведе като част от тазгодишния календар за извънучилищни дейности на Министерство на образованието и науката в Поморие. Организатор на състезанието бе Центърът за подкрепа за личностно развитие общински детски комплекс. Участие взеха 4 отбора от ОУ „Христо Ботев” Горица, ОУ „Христо Ботев” Поморие, СУ „Иван Вазов” Поморие и ОУ „Христо Ботев” Ахелой. Знанията на децата бяха оценени от полицейски инспектор Георги Димитров от РУ Полиция – Поморие и Анелия Гочева – инспектор в Детска педагогическа стая. Въпросите за долекарска помощ при ПТП оценяваше медицинската сестра Мара Райкова. Викторината за безопасност на движението се е превърнала в ежегодна инициатива, провежда се в няколко кръга и цели не само проверка на ученическите знания, но и формиране на умения за безопасно поведение на пътя. От отличното представяне на всички отбори стана ясно, че учениците усилено са работили със своите учители. Въпреки малката разлика в точките, беше излъчен и крайният победител, който се класира за областния кръг на викторината – СУ „Иван Вазов“ Поморие. Всички участници получиха подаръци, грамоти и медали, осигурени от Община Поморие.", "date": "2019.04.11", "title": "Бургас: Ученици от Поморие демонстрираха знания в националната викторина „Да запазим децата на пътя“"}
{"url": "http://www.focus-news.net/news/2019/04/11/2645386/prizma-makedoniya-sarbiya-otbelyazva-20-godini-ot-voynata-v-kosovo-s-prozhektsiya-na-voenen-film.html", "text": "Министерството на отбраната на Сърбия и обществената телевизия  РТС отбелязаха 20 години от войната в Косово, с премиерата на документалния филм за битката при Кошара през 1999 г.,информира македонското електронно издание  “Призма“ .  \r\nФилмът показва \"смелостта, жертвата и посвещението\" на войниците на Югославската армия (ЮА), която се бори срещу Армията за освобождение на Косово (АОК), \"защитавайки родината\", пише изданието. \r\n\"Двадесет години не сме казали\" благодаря \"и мисля, че е крайно време ... да благодарим на тези хора за това, което направиха,\" каза Слагяна Зарич, режисьор на филма. \r\nНа церемонията присъстваха сръбският министър на отбраната Александър Вулин, началникът на щаба на сръбските въоръжени сили Милан Мошилович и други висши държавни и военни служители. \r\nБитката при Кошара започва на 9 април 1999 г., когато АОК атакува югославско-албанската гранична охрана и продължава до 10 юни, когато е постигнато споразумение за прекратяване на огъня и когато властите на Белград се оттеглят от Косово. \r\nСръбското министерство на отбраната съобщи, че в битката са загинали 108 членове на тогавашната армия. АОК, която беше подкрепена от въздушните удари на НАТО, също понесе тежки загуби. \r\nФилмът, \"Битката за Кошара\", говори за сраженията на югославско-албанската граница през 1998 и 1999 г. и показва разказите на сръбски войници и техните офицери, съобщи Министерството на отбраната. \r\nФилмът за първи път беше обявен през януари 2018 г., когато беше обявено, че някои военни офицери, които отричат обвиненията в военни престъпления в Косово, ще бъдат консултанти за този проект.  Юлиян Марков", "date": "2019.04.11", "title": "„Призма“ (Македония): Сърбия отбелязва 20 години от войната в Косово с прожекция на военен филм"}
{"url": "http://www.focus-news.net/news/2019/04/11/2645396/otstraneniyat-kmet-na-cherven-bryag-danail-valov-sled-priklyuchvaneto-na-vsichki-proverki-i-dela-shte-si-potarsim-pravata.html", "text": "След приключването на всички проверки и дела, ние- аз и хората, които бяха водени на разпит ще си потърсим правата по съответния ред. Това заяви на пресконференция Данаил Вълов, временно отстранен от длъжността кмет на Червен бряг, предаде кореспондент на  Радио „Фокус“ . „Кметът работи с екип. Екипът на Община Червен бряг си е на място. Надявам се, да не се правят повторни опити да се въздейства върху част от моя екип“, коментира той. „Визирам начина, по който членовете на комисията, подписали обществената поръчка, бяха водени на разпити като свидетели. Как 5 човека, от които три жени, се водят от маскирани жандармеристи на 150 м. в качеството им на свидетели“, заяви Данаил Вълов. „Все още се надявам, че всеки е невинен до доказване на обратното. Подчертавам, че съм временно отстранен от длъжност по време на разследването“, обяви той. „Благодаря на хората, направили изявление в моя полза. Публична тайна е, че екипът на общината е в добри отношения с партиите на Румен Петков и Найден Зеленогорски, които като бивши кметове съзнават отговорността на този пост“, каза още Вълов.  \r\nВиолета КРЪСТЕВА", "date": "2019.04.11", "title": "Отстраненият кмет на Червен бряг Данаил Вълов: След приключването на всички проверки и дела, ще си потърсим правата"}
{"url": "http://www.focus-news.net/news/2019/04/11/2645406/lyubima-buchinska-organizator-na-festivala-tara-ra-bumbiya-blagoevgrad-sedmoto-izdanie-na-festivala-shte-nasochi-svetlinata-kam-temata-za-teatara-i-pametta-svarzana-s-nego.html", "text": "Седмото издание на фестивала „Тара-Ра-Бумбия“ в Благоевград ще насочи светлината към темата за театъра и паметта, свързана с него. Това каза на пресконференция Любима Бучинска, която е един от организаторите на културното събитие, предаде репортер на  Радио „Фокус“ – Пирин . Тя отбеляза, че това всъщност не е нова посока, по която са поели, тъй като още със самото създаване на фестивала, вече седем години се поддържа модул „Памет“.  \r\n„Правили сме много интересни и вълнуващи срещи за театъра на Юлия Огнянова, за Любен Гройс, за Стоян Камбарев, за паметни представления, но тази година имаме много сериозен повод да обвържем изцяло концепцията с паметта. Основната причина за това е, че благоевградският театър, нашият партньор и място за провеждане на фестивала отбелязва 100-годишен юбилей. Това е изключително важно и значимо събитие за културния календар на Благоевград“, каза още Бучинска. Тя добави, че Драматичен театър „Никола Вапцаров“ – Благоевград ще има много сериозно присъствие на фестивала с две постановки – „Портретът на Дориан Грей“ по романа на Оскар Уайлд с режисьор Стайко Мурджев и „Под манастирската лоза“ по Елин Пелин с режисьор Калин Ангелов, което всъщност ще се представи премиерно и с него ще бъде закрито седмото издание на фестивала „Тара-Ра-Бумбия“.  \r\n„Искам да насоча вниманието ви и към нещо много важно, а то е, че в българският театър няма осъзната грижа за опазването на театралната памет. Не се пазят важни обекти от знакови представления, които са дело на важни режисьори от съответния театрален контекст. Всичко потъва като в „черна дупка“. Тук не става дума за трупането на някакъв склад от информация с музейни цели, а по-скоро за усвояване на театралния опит и наследство. Затова ѝ в тазгодишното издание на фестивала в модул „Памет“ ще станете свидетели на две много интересни срещи“, подчерта Бучинска. Тя добави, че в рамките на жителите и гостите на Благоевград ще бъде разказано за две много интересни представления на Драматичен театър „Никола Вапцаров“ – Благоевград, които са играни преди 30 години. Това са „Лов на диви патици“ от Александър Вампилов, с режисьор Димитри Астрахан, играна през сезон 1989/ 1990 и „Нирвана“ от Константин Илиев, с режисьор Ставри Карамфилов, представена отново през сезон 1989/ 1990 и играно около 15 години.  Бучинска обяви, че в срещите – разговор в модул „Памет“ специално участие, благодарение на добрата организация от страна на Община Благоевград, ще вземат  Димитри Астрахан и Ставри Карамфилов. \r\nЛивия НИНОВА", "date": "2019.04.11", "title": "Любима Бучинска, организатор на фестивала „Тара-Ра-Бумбия“-Благоевград: Седмото издание на фестивала ще насочи светлината към темата за театъра и паметта, свързана с него"}
{"url": "http://www.focus-news.net/news/2019/04/11/2645407/plovdiv-okolo-70-kilograma-tyutyun-bez-banderol-sa-izzeti-pri-proverka-na-lek-avtomobil-v-grada.html", "text": "Около 70 килограма тютюн без бандерол са иззети при проверка на лек автомобил в града. Това съобщиха от пресцентъра на  МВР . Тютюнът е открит от служители на Трето РУ при проверка на лек автомобил „Алфа Ромео“ в Пловдив. С полицейска заповед за срок до 24 часа са задържали 22-годишния водач и 43-годишна пътничка, и двамата от варненско село. Срещу тях е образувано бързо производство.", "date": "2019.04.11", "title": "Пловдив: Около 70 килограма тютюн без бандерол са иззети при проверка на лек автомобил в града"}
{"url": "http://www.focus-news.net/news/2019/04/11/2645408/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху туризма, дупнишката шевица и етнографските срещи в града. Тази седмица беше представен сборникът „Дупнишка Рила”. Той е посветен на 110-годишнина от създаването на Туристическо дружество „Рилски езера”. Сборникът разказва историята на местния организиран туризъм чрез автентичната реч на неговите основатели. Наш събеседник по темата ще бъде съставителят на сборника Явор Тодоров. Темата за туризма в Дупница ще продължим с настоящия председател на туристическото дружество Димитър Атанасов. Албумът „Дупнишка шевица – образци и схеми“ беше представен в града. Той е дело на Общинския исторически музей и е част от проект, чиято основна цел е възраждането на дупнишката шевица. Идеята на албума е да срещне хората с красотата, хармонията на цветовете и багрите, закодираната мъдрост и символика в дупнишката шевица. Събеседник по темата ще бъде Анелия Геренска, директор на историческия музей. В предаването ще ви срещнем и с Калинка Миланова, секретар на читалище „Христо Ботев” – Дупница, която ще ни разкаже за организираните етгографски срещи на тема „Как нашите баби са прели, плели, шили и месили”. \r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.04.11", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/04/11/2645390/tass-arestuvaha-dzhulian-asandzh-v-london.html", "text": "Основателят на „Уикилийкс“ Джулиан Асандж е задържан от лондонската полиция в еквадорското посолство в британската столица. Това съобщи в четвъртък пресслужбата на британската полиция. По-рано президентът на Еквадор Ленин Морено лиши Асандж от дипломатическо убежище, предава  TACC .  \r\n\"Той е задържан в полицейски участък в централната част на Лондон, където ще остане, преди да бъде изправен пред Уестминстърския магистратен съд възможно най-скоро\", се казва в изявление на Столичнатa полицейска служба. \r\nСкотланд Ярд отбеляза, че полицията изпълнява задълженията си съгласно заповедта за арест, издадена от съда. \"Посланикът покани  полицията в посолството, след като правителството на Еквадор прекрати убежището на Асандж\", се казва в документа. \r\nБританският вътрешен министър Саджид Джавид потвърди, че Асандж е бил задържан от полицията. \"Мога да потвърдя, че Джулиан Асандж е арестуван и ще се изправи пред британското правосъдие. Бих искал да благодаря на Еквадор за неговото сътрудничество и на Скотланд Ярд за професионализма\", написа той в социалната мрежа „Туитър“. \r\n„Уикилийкс“нарече отказа на убежище на своя основател нарушение на международното право от страна на Еквадор. \r\nПрез 2012 г. Асандж потърси убежище в дипломатическата мисия на Еквадор в Лондон, за да избегне екстрадирането му в Швеция, където за него е издадена заповед за арест във връзка с твърдения за „сексуална принуда и тормоз“ и изнасилване. Основната грижа на основателя на „Уикилийкс“ е, че Швеция може го депортира в Съединените щати, където австралиецът е изправен пред 35 години затвор или смъртно наказание за публикуване на тайни документи на Държавния департамент. Джулиан Асандж отхвърля обвиненията и ги нарича политически мотивирани.  Юлиян Марков", "date": "2019.04.11", "title": "ТАСС: Арестуваха Джулиан Асандж в Лондон"}
{"url": "http://www.focus-news.net/news/2019/04/11/2645401/elena-yoncheva-bsp-apartamentgeyt-e-varhat-na-ogromna-gramada-tya-ne-mozhe-da-sashtestvuva-bez-znanieto-na-premiera.html", "text": "„Всички наши мотиви за антикорупционния закон сме изразили както в комисия, така и в пленарна зала по време на гласуването. Имахме дебат, но нямаше чуваемост”. Това заяви говорителят на ПГ на „БСП за България” и водач на листата на БСП за евроизборите Елена Йончева пред БНР, съобщиха от пресцентъра на  НС на БСП . По думите ѝ е ясно, че този закон не работи и ще доведе само до скандали, а не до реална борба с корупцията. „Скандалите около „Апартаментгейт” само доказва тази теза”, добави Йончева. \r\n„Ако имаше демократично управление, можехме да водим диалог в парламента. Опитвахме две години - въпреки всички разумни аргументи против антикорупционния закон, които давахме, той беше приет и доведе до скандали. Не може управляващите да избират ръководство на орган, който ще ги контролира. Нямаше да има „Апартаментгейт”, ако този орган си вършеше работата”,  посочи Йончева.  \r\n„В началото на 2018 година внесохме всички документи по „Кумгейт”. За съжаление, прокуратурата все още не е дала отговор”, заяви Йончева. Тя припомни, че един областен координатор назначава бивши партньори и роднини, чрез които се усвояват повече от 100 милиона лева от обществени поръчки, повечето в сферата на санирането.  \r\nПо повод действията на Борисов с оставките, Йончева коментира: „Политиката на оставките е политика на бушоните. Г-н Борисов не отстранява тези хора, той им казва: „Момчета, разкриха ни.” По думите й той се опитва да скрие „тези момчета” от телевизионните скандали. „Цветанов излезе от парламента, но той стана „Цветанов +”, тоест ще бъде още по-ефективен. Махат се бушоните, за да остане главният човек”, категорична бе Йончева. Тя заяви, че не става дума за това, че хората в парламента ще се сменят с други, а че държавата ще се управлява по същия начин. „Въпросът е цялата тази система да бъде разбита”, каза още Йончева.  \r\nВодачът на листата на БСП за евроизборите коментира още, че Лаура Кьовеши, въпреки че има поредица от обвинения в Румъния, е предпочитаният кандидат на Европейската комисия за европейски прокурор. „Европа много добре вижда какво става и в България”. Тя цитира доклада на ЕК от миналата година, където се казва, че 2/3 от видните политически личности не се разследват за корупционни скандали, за които има сигнали.  \r\nПо повод обвиненията срещу БСП и нея, Йончева припомни: „ГЕРБ извадиха \"малката бухалка\" срещу мен, когато казах, че се краде от санирането. Тогава Борисов излезе с медийна лъжа за мен. Преди два дни го осъдих за лъжа. По темата с пътищата също извадиха \"малка бухалка\". Аз съм сигурна, че много скоро ще стане ясно какъв е сценарият на ГЕРБ за организирането на  „голямата бухалка” .  \r\nПо думите ѝ това, което управляващите наричат икономически растеж не съществува, а той е в резултат на потребление. „Растежът е много малък и гарантира бедността не само на сегашното, но и на следващото поколение. 11 млрд. лева в България всяка година изтичат”, коментира Йончева.  \r\n„Апартаментгейт е върхът на една огромна грамада. Тя не може да съществува без знанието на премиера”, посочи Йончева.", "date": "2019.04.11", "title": "Елена Йончева, БСП: „Апартаментгейт” е върхът на огромна грамада, тя не може да съществува без знанието на премиера"}
{"url": "http://www.focus-news.net/news/2019/04/11/2645399/afpekvador-zayavi-che-ima-suverenno-pravo-da-prekrati-ubezhishteto-na-dzhulian-asandzh.html", "text": "Еквадор действа в рамките на своите суверенни права, когато реши да оттегли дипломатическото убежище на основателя на „Уикилийкс“  Джулиан Асандж, заяви в четвъртък президентът на латиноамериканската страна Ленин Морено, цитиран от  AFP . \r\nАсандж бе арестуван в посолството на Еквадор в Лондон, след като Кито отмени политическото му убежище и полицията влезе в посолството. \r\nМорено заяви: \"Еквадор е решил суверенно да оттегли дипломатическото убежище на Джулиан Асандж за многократно нарушаване на международните конвенции и протокола за съвместно обитаване\".  Юлиян Марков", "date": "2019.04.11", "title": "AFP:Еквадор заяви, че има суверенно право да прекрати убежището на Джулиан Асандж"}
{"url": "http://www.focus-news.net/news/2019/04/11/2645415/d-r-emiliya-baeva-zam-kmet-na-dobrich-obshtinata-iska-initsiativata-badi-zdrav-da-ne-bade-ogranichena-v-kratak-period-vreme-zashtoto-da-badesh-zdrav-ne-e-samo-kampaniya.html", "text": "„Идеята на Общината е кампанията „Бъди здрав!“ да не бъде ограничена само в кратък период време и нещата да се случват кампанийно, защото да бъдеш здрав не е само кампания. Трябва да е ежедневна наша мисъл и ежедневно наше послание към съгражданите ни“. Това каза в предаването „Добрич - Блян вихрен, понесен над степ ековита...“ на  Радио „Фокус“  Д-р Емилия Баева, зам.-кмет „Хуманитарни дейности“. Зам.-кметът отбеляза, че инициативата е под формата на кампанията, за да се напомни на гражданите, че трябва да водят здравословен начин на живот, защото много често в своето ежедневие те пренебрегват това. По думите ѝ Общината се опитва тази кампания да бъде насочена към всички възрастови групи. Организират се различни събития и изяви както в детските градини и детските ясли, така и в училищата, в социалните институции, в Дома за стари хора, в клубовете на пенсионера. В кампанията „Бъди здрав“ се включват и културните институции - Регионална библиотека „Дора Габе“, Художествената галерия, където са представени тематични изложби, организират се кинопрожекции и други инициативи. Изключителен партньор е Общинският младежки център „Захари Стоянов“, който предлага разнообразни и интересни събития, свързани с кампанията.  \r\nД-р Баева отправи специална благодарност към всички, които подкрепят кампанията, особено Областния съвет на Български червен кръст в Добрич. „Тази година Общината организира така наречените екипни супервизии с участието на медицински специалисти. Едната проява е подкрепена от Фондация „Лумос“. Мотото е „Подходи за решаване на професионални проблеми на специалистите по здравни грижи в детските ясли“, посочи тя. Д-р Баева коментира, че именно необходимостта от обучение по отношение на екипната супервизия на тези специалисти е наложила организирането на този вид обучение. „Фокусът е насочен към практически опит за работа с деца със специални потребности, за придобиване на повече опит в тяхното обгрижване и социализация\", добави зам.-кметът. По думите ѝ медицинските сестри в детските ясли са се оказали не толкова подготвени в сравнение с учителите в работата с деца със специални потребности. „Обикновено в детските ясли групите са по-големи и когато в тях има такива деца, това създава проблеми на персонала. Екипната супервизия е първата стъпка в посока на усъвършенстване на тези умения в персонала в детските ясли. Следващите стъпки ще бъдат организиране от Общината на други подобни обучения, извън кампанията, тъй като с нея не се ограничава грижата за здравето на подрастващите\", заяви Баева. Тя отбеляза, че през четирите години на провеждане на кампанията от кметския екип, се наблюдава увеличение на интереса на гражданите към дните на отворени врати, които се организират в диагностично-консултативните центрове. По думите ѝ в този период се провеждат безплатни медицински прегледи от специалисти, спектърът на тези прегледи е разнороден. Д-р Баева подчерта също, че се увеличава интересът и към отделни събития, които са били организирани в предходните години - в клубовете на пенсионера, в Дома за възрастни хора, в центровете за настаняване от семеен тип. „Те си търсят тези събития, очакват ги“, каза д-р Баева. Тя подчерта, че устойчивостта в тази кампания се изразява в организирането на определен тип мероприятия, които се ползват с интерес и се очакват от гражданите. Тази година има и нови неща. В началото кампанията е била в по-ограничен формат с по-различна визия, но във времето инициативата се развива и според общинската администрация удовлетворението е за двете страни - организатори и потребители. Спортно ориентиране за ученици е новост за тазгодишното издание на общинската кампания „Бъди здрав“. Обновена е “Алеята на здравето“. Тя вече посреща гражданите и гостите на Добрич с табели с нови здравни съвети.  “Алеята на здравето“ се намира в Градския парк „Св. Георги“ в близост до парковото езеро.  \r\nЖулиета НИКОЛОВА", "date": "2019.04.11", "title": "Д-р Емилия Баева, зам.-кмет на Добрич: Общината иска инициативата „Бъди здрав“ да не бъде ограничена в кратък период време, защото да бъдеш здрав не е само кампания"}
{"url": "http://www.focus-news.net/news/2019/04/11/2645413/kyustendil-v-grada-se-provede-rabotna-sreshta-s-predstavitelite-na-chitalishtata-ot-obshtinata.html", "text": "В града се проведе работна среща с представителите на читалищата на от общината, предаде репортер на  Радио „Фокус” – Кюстендил . Срещата се състоя в залата на Възрожденското училище. Тя беше инициирана от Община Кюстендил и отдел „Култура и духовно развитие”. На нея присъстваха председатели и читалищни секретари, както и представители на Общината. Бяха приети вътрешни правила за дейността на комисията, чрез която ще се разпределя годишната държавна субсидия за читалищата. За една щатна бройка ще се отпускат средства в размер на 9 490 лева. Стана ясно, че има увеличение в субсидията. В рамките на една седмица участниците трябва да се запознаят и с отчетите на читалищата, а след седмица време ще се приеме и разпределението на самите субсидии. \r\nВенцеслав ИЛЧЕВ", "date": "2019.04.11", "title": "Кюстендил: В града се проведе работна среща с представителите на читалищата от общината"}
{"url": "http://www.focus-news.net/news/2019/04/11/2645410/margarita-macheva-dt-nikola-vaptsarov-blagoevgrad-po-povod-100-godishninata-na-teatara-stavri-karamfilov-shte-predstavi-postanovka-posvetena-na-vaptsarov.html", "text": "Тази година е изключително важна за Драматичен театър „Никола Вапцаров“ – Благоевград заради 100-годишнината, която ще отпразнуваме през октомври. Това каза директорът на Драматичен театър „Никола Вапцаров“ – Благоевград Маргарита Мачева по време на пресконференция във връзка със седмото издание на фестивала „Тара-Ра-Бумбия“, предаде репортер на  Радио „Фокус“ – Пирин . Мачева отбеляза, че толкова голямо честване няма как да бъде събрано само в рамките на един ден и затова цялата програма на театъра този сезон, както и участието им във фестивала „Тара-Ра-Бумбия“ ще премине под знака на годишнината. „Най-важното нещо, за да може да се развиваме, е да се обръщаме към историята и паметта. Не можем самоцелно да кажем, че започваме ново начало или да правим някакви неща, с които да твърдим, че всичко започва от нас. Напротив. Моята концепция за репертоара на театъра е свързана с това да се правят класически произведения, но на съвременен език. Такъв е спектакълът „Портретът на Дориан Грей“, такова ще бъде и представлението „Под манастирската лоза“, което е едно изключително добре познато класическо произведение, но ние ще го представим по съвременен начин“, каза още Мачева. Тя добави, че другото много важно нещо, с което театъра ще се включи в седмото издание на фестивала е модулът „Памет“. Според Мачева и двете представления в този модул са много интересни и са правени в периода 1989 – 1990 година, когато е започнал така нареченият Преход. „В такива времена обикновено се раждат много интересни произведения на изкуството, не само на театъра. Избрахме „Нирвана“ и „Лов на патици“ не случайно, защото смятам, че те ще бъдат изключително интересни, както и срещите с техните режисьори“, подчерта Мачева. Директорът на Драматичен театър „Никола Вапцаров“ – Благоевград обяви и една много важна новина за театралното изкуство в града, свързана с това, че Ставри Карамфилов тази година, най-вероятно през октомври, когато е годишнината на театъра, ще постави постановка, свързана с Вапцаров на сцената в града. „Това ще бъде юбилейният спектакъл за 100-годишнината и не случайно Ставри Карамфилов ще го направи, защото той е едно от най-емблематичните имена, свързани с историята на благоевградския театър“, уточни Мачева. На въпрос, свързан с това сигурно ли е, че представлението ще се представи и ще е дело на Карамфилов, зададен във връзка с проект, в който той е трябвало да участва преди години, но не е бил реализиран, директорът на Драматичен театър „Никола Вапцаров“ – Благоевград посочи, че този път нещата ще бъдат изведени до успешен финал, на който ще има възможността да се радва цялата общественост. \r\nЛивия НИНОВА", "date": "2019.04.11", "title": "Маргарита Мачева, ДТ „Никола Вапцаров“ – Благоевград: По повод 100-годишнината на театъра Ставри Карамфилов ще представи постановка, посветена на Вапцаров"}
{"url": "http://www.focus-news.net/news/2019/04/11/2645409/afp-moskva-zayavi-che-velikobritaniya-zadushava-svobodata-s-aresta-na-dzhulian-asandzh.html", "text": "Русия в четвъртък разкритикува задържането от Великобритания на основателя на „Уикилийкс“ Джулиан Асандж като стъпка срещу демократичните свободи и призова Лондон да уважава правата му, предава  AFP \r\n\"Ръката на\" демокрацията \"задушава свободата\", заяви говорителката на външното министерство Мария Захарова в социалната мрежа „Фейсбук“ след като британската полиция арестува Асандж в посолството на Еквадор в Лондон. \r\nГоворителят на президента Владимир Путин, Дмитрий Песков, изрази надежда, че правата на основателя на „Уикилийкс“ ще бъдат спазени. \r\nЗапитан дали Русия е готова да даде убежище на Асандж, Песков отклони въпроса, но каза на журналисти: \"Със сигурност се надяваме, че всичките му права ще бъдат спазени.\" \r\nБританската полиция арестува Асандж след оттеглянето на убежището му. Той живее в посолството от 2012 г., когато получи убежище от предишния президент на Еквадор Рафаел Кореа.  Юлиян Марков", "date": "2019.04.11", "title": "AFP: Москва заяви, че Великобритания „задушава свободата“ с ареста на Джулиан Асандж"}
{"url": "http://www.focus-news.net/news/2019/04/11/2645419/", "text": "15 000 домакинства могат да се възползват от проекта за подобряване качеството на атмосферния въздух, който ще реализира Столична община. Това каза за предаването „Екологичен резонанс“ на Радио „Фокус“ Теодора Полимерова, директор на дирекция „Климат, енергия и въздух“ към Столична община по повод договора по Оперативна програма „Околна среда“ (ОПОС), който подписаха столичният кмет Йорданка Фандъкова и министърът на околната среда и водите Нено Димов. Проектът е на обща стойност 44 млн. лева, финансира се чрез кохезионния фонд на ЕС и националния бюджет на Република България. Безвъзмездната помощ за Столична община е в размер на 100% от всички разходи, а срокът за изпълнение на дейностите е 54 месеца. „Мерките са насочени към намаляване нивата на ФПЧ10 от битовото отопление. По-конкретно – това са мерки, насочени към подмяна на отоплителните устройства на домакинствата, които ползват дърва и въглища за отопление. Предвидено е да бъдат заменени старите уреди с нови отоплителни устройства, които могат да ползват като топлоизточник – газ, електричество, пелети, друг вид дървесна биомаса, а също така е предвидено да може да се свързват домакинствата към газоразпределителната мрежа или към топлофикационната система на територията на Столична община“, обясни Теодора Полимерова. Тя каза още, че критериите по които ще се извършват мерките са: допустимост на домакинствата, т.е. всеки да докаже собствеността на имота, да използват дърва и въглища за отопление, да бъдат изпълнени мерки за енергийна ефективност по сградата. Тя обясни, че основните източници на замърсяване на въздуха са транспортът и битовото отопление, затова й се налага изпълнението на този проект. \r\nЙоланда ПЕЛОВА", "date": "2019.04.11", "title": "Теодора Полимерова, Столична община: 15 000 домакинства могат да се възползват от проекта за подобряване качеството на атмосферния въздух"}
{"url": "http://www.focus-news.net/news/2019/04/11/2645417/bsp-obshtina-shumen-li-shte-bade-provodnik-na-partiyna-agitatsiya.html", "text": "Граждански диалог на тема \"Образование\" се проведе в гр. Шумен. Това се посочва в  позиция на БСП - Шумен . Това е част от серията граждански диалози под надслов: „Европа в нашия дом“. „По този повод РУО (Регионално управление на образованието) - Шумен събра на 9 април 2019 директори, учители и служители от системата на образованието за среща със зам.-министър и член на комисията по образование в Народното събрание и не за друго, а за да ги срещне със заместник-председателя на ПП ГЕРБ  Цветан Цветанов, известен още като „Цветонов +“. Питаме се, по този начин ли възнамерява въпросната политическа партия да провежда предизборните си срещи? Като събира служители, работещи в  различни държавни структури, за да ги среща уж с ресорен зам.- министър, а на сцената се появява имотният бос – един от лидерите на управляващата партия ГЕРБ. Партия в държавата или държава в партията? По този начин ли ще се води предстоящата еврокампания? Под натиск държавни служители да присъстват на партийни мероприятия! Това ли е новата стратегия на ексдепутата Цветан Цветанов или просто по този начин се подготвя поредната изборна манипулация на гражданите?\", се посочва в позицията на БСП - Шумен.  \r\n„След тридневни срещи и разходки в област Шумен, може би, за да търси ново крупно жилище или изгодна земя, или да въвежда в заблуда работещите в сферата на образованието, Цветанов бе кулминация в организираната среща –диалог. Залата в гр. Шумен се пукаше по шевовете от държавни служители - не за да водят диалог на тема „образование“, а за да аплодират Цветан Цветанов. \r\nРУО - Шумен, държавните институции, община Шумен - те ли ще бъдат проводник на партийна агитация? \r\nБългарската социалистическа партия, всеки един член и симпатизант, се противопоставяме категорично на прокарваната линия – използвай властта, за да манипулираш!!! \r\nНие питаме! Очакваме отговори!     \r\nУважаеми, когато не можете да си съберете актива от членове, не използвайте държавни служители за провеждане на партийни мероприятия! Те са хора, експерти, не пионки, които можете да манипулирате\", посочват от БСП - Шумен.", "date": "2019.04.11", "title": "БСП: Община Шумен ли ще бъде проводник на партийна агитация"}
{"url": "http://www.focus-news.net/news/2019/04/11/2645418/shumen-okrazhnata-prokuratura-predade-na-sad-inspektor-ot-agentsiyata-po-bezopasnost-na-hranite-za-proizvodstvo-i-pritezhanie-na-marihuana-za-blizo-170-000-lv.html", "text": "Окръжната прокуратура предаде на съд инспектор от Агенцията по безопасност на храните за производство и държане с цел разпространение на марихуана на стойност близо 170 000 лева. Това съобщиха от пресцентъра на  Апелативна прокуратура - Варна . \r\nИнспекторът от Агенцията по безопасност на храните в Шумен Красен К. е предаден днес на съд с обвинителен акт на Окръжната прокуратура в Шумен за извършени от него две престъпления, свързани с наркотици в особено големи размери. Стойността на иззетото количество марихуана в землището на село Янково, където ветеринарният  лекар си направил плантацията за отглеждането ѝ, е 171 120 лева, а на иззетата марихуана, която държал с цел разпространение в къщата си в кв. „Дивдядово“  –  почти 170 000 лева.  Количеството на наркотичните вещества е над 80 кг. В обвинителния акт прокуратурата посочва, че стойността на предмета на престъплението надхвърля над два пъти критерия за особено големите размери.  \r\nДосъдебното производство срещу инспектора от Агенцията по безопасност на храните в Шумен било образувано, след като 33-годишният мъж бил спрян за проверка на входа на квартала от полицейски служители на 9 октомври 2018 г. Тестван с техническо средство, показанията отчели, че Красен К. управлява МПС след употреба на наркотични вещества.  \r\nПри проверка в дома му органите  на реда усетили специфичния мирис на марихуана. Със следово куче била открита и плантацията с марихуана, която Красен засадил и отглеждал в гориста местност край село Янково.  Технологията за отглеждане на конопа според разпита на задържания била заимствана от сайт. Иззети били 33 растения марихуана, някои от които впечатлили разследващите с размера си – около 4 метра. Общото тегло на сухата листна маса било 42.78 кг.  \r\nОт къщата в „Дивдядово“, превърната в сушилня за реколтата от наркоплантацията в Янково, разследващите иззели още 42.20 кг марихуана. Инспекторът, който е ветеринарен лекар, е знаел, че отглеждането и извличането на сокове от растението от вида Херба канабис индика сатива е забранено от закона. Затова чрез Coogle maps избрал труднодостъпния район в землището на село Янково, разположен до водоизточник \r\nСлед първоначалното задържане под стража на Красен К. с определение на Шуменския окръжен съд, на 26 февруари тази година съдът изменил най-тежката мярка за процесуална принуда, като определил Красен К. да остане под домашен арест.  \r\nОкръжната прокуратура в Шумен е наложила възбрана върху къщата на подсъдимия инспектор в „Дивдядово“ и запор върху автомобила му „Нисан терано“, за да обезпечи наказанието „Глоба“, което е предвидено в Наказателния кодекс наред с наказанието лишаване от свобода.  \r\nПредстои делото срещу 33-годишния Красен К. да бъде насрочено за разглеждане в Шуменския окръжен съд.", "date": "2019.04.11", "title": "Шумен: Окръжната прокуратура предаде на съд инспектор от Агенцията по безопасност на храните за производство и притежание на марихуана за близо 170 000 лв."}
{"url": "http://www.focus-news.net/news/2019/04/11/2645416/hristina-shopova-zam-kmet-na-blagoevgrad-v-tazgodishnoto-izdanie-na-festivala-tara-ra-bumbiya-shte-badat-predstaveni-nay-dobrite-zaglaviya-ot-teatralnata-stsena-v-balgariya.html", "text": "Селекцията на постановките, които са включени в седмото издание на театралния фестивал „Тара-ра-Бумбия“ в Благоевград, е изключително сериозна. Това каза на пресконференция заместник-кметът на Община Благоевград Христина Шопова, предаде репортер на  Радио „Фокус“ – Пирин . „В тазгодишното издание на фестивала „Тара-ра-Бумбия“ ще бъдат представени най-добрите заглавия от театралната сцена в България. Много сме горди и от факта, че успяхме да договорим на нашата сцена да гостува постановката „Ако Сомбор беше Холивуд“, която е авторски проект на Кокан Младенович от Народен театър – Сомбор, Сърбия“, каза още Шопова. Тя добави, че по този начин и седмото издание на благоевградския фестивал ще защити постигнатото през годините, а именно - да има и международно участие.  \r\n„Много ми се иска когато в Благоевград пристигат такива представления, които с месеци не можеш да си намериш билет в София да има повече присъствие на публика, родители и ученици. Целта, която искаме да постигнем от Община Благоевград е повече млади хора да влезнат в театралната зала, за да видят, че театъра е много хубаво нещо“, допълни Христина Шопова. Тя отбеляза, че с всяка година интереса към фестивала нараства, но към момента една от най-важните задачи е да има повече млади хора, които да бъдат възпитани в любов към театралното изкуство. „Мисля си, че когато едно дете бъде възпитано да посещава театър, то в бъдеще ще продължи да прави това и то съвсем естествено, а не насила“, посочи Шопова. Тя подчерта, че тази година са положени много усилия всички постановки, включени в програмата, да бъдат много качествени, което от своя страна ще спомогне за това младите хора да проявят по-голям интерес към едно от най-важните културни събития за Община Благоевград, а именно - театралния фестивал „Тара-ра-Бумбия“. \r\nЛивия НИНОВА", "date": "2019.04.11", "title": "Христина Шопова, зам.-кмет на Благоевград: В тазгодишното издание на фестивала „Тара-ра-Бумбия“ ще бъдат представени най-добрите заглавия от театралната сцена в България"}
{"url": "http://www.focus-news.net/news/2019/04/11/2645421/nkiz-i-katarskite-svobodni-zoni-podpisaha-memorandum-za-satrudnichestvo.html", "text": "България и Катар ще обменят опит и ще насочват инвеститори към индустриалните зони, които управляват. Това става възможно след подписване на Меморандум за сътрудничество от „Национална компания Индустриални зони“ и Катарските свободни зони. Това съобщиха от пресцентъра на  НКИЗ .Изпълнителният директор на дружеството Антоанета Барес е на официална визита в Катар като част от бизнес делегация, включваща над 30 наши компании и водена от президента на България Румен Радев.  \r\nМеморандумът за сътрудничество между индустриалните зони на двете страни беше подписан по време на Катарско-български бизнес форум в Доха от Антоанета Барес, изпълнителен директор на НКИЗ, и Ахмад бин Мохамед Ал Сайед, председател на Катарските свободни зони. Георги Христов, началник отдел „Правно обслужване и управление на собствеността“ в НКИЗ, представи компанията пред катарските бизнесмени. На форума присъства и заместник-министъра на икономиката на България Александър Манолев. По време на разговорите беше постигната договореност за реципрочни технически посещения в индустриалните зоните на двете държави, за да се набележат конкретни проекти, в които да се задълбочи партньорството. \r\nПет пъти е нараснал стокообменът ни с Катар през последните години. Тази тенденция показва интерес и потенциал, стана ясно още на бизнес форума в Доха. В официалното откриване на събитието участие взе президентът на Република България Румен Радев и министърът на търговията и индустрията на Държавата Катар Али бин Ахмед Ал Куари. \r\nНа форума беше отбелязано, че България има потенциал и интерес от нарастване на износа на продукти от фармацевтичната и химическата промишленост, машиностроителната и електротехническата продукция, както и от продукти и услуги на информационните и комуникационните технологии и други. Нивата в двустранния стокообмен на България и Катар са близо 14 млн. щатски долара. По време на разговорите на двете страни беше изтъкнато, че все повече български компании изнасят за катарския пазар като всяка година се отчита нов ръст на експорта ни.  \r\nПреди да посети Катар, бизнесделегацията, водена от президента Румен Радев, беше на визита в Ливанската Република. Там бяха обсъдени възможности за насърчаване на инвестициите между двете страни.", "date": "2019.04.11", "title": "НКИЗ и Катарските свободни зони подписаха Меморандум за сътрудничество"}
{"url": "http://www.focus-news.net/news/2019/04/11/2645422/varna-dvama-dushi-sa-postradali-sled-kato-avtomobil-e-izlyazal-ot-patnoto-platno-i-se-e-blasnal-v-parkiran-mikrobus-v-dalgopol.html", "text": "Шофьор на автомобил от Шумен и спътникът му са пострадали в катастрофа рано сутринта вчера, поради шофиране с несъобразена скорост. Инцидентът е станал около 4 часа на 10 април на улица в Дългопол. Това съобщиха от пресцентъра на  Областната дирекция на МВР във Варна . Поради движение със скорост, несъобразена с пътните условия, 31-годишният шофьор, при излизане от десен завой губи контрол над автомобила. Превозното средство излиза вляво извън пътното платно и се блъска в паркиран микробус. Вследствие на пътнотранспортното произшествие водачът е получил фрактура на ляв крак, рана на лицето и контузия на гръден кош, настанен за лечение в болница „Св. Анна“, няма опасност за живота му. 20-годишният пътник в автомобила е получил охлузни рани по лицето, оказана му е медицинска помощ и е насочен за домашно лечение. Образувано е досъдебно производство.", "date": "2019.04.11", "title": "Варна: Двама души са пострадали, след като автомобил е излязъл от пътното платно и се е блъснал в паркиран микробус в Дългопол"}
{"url": "http://www.focus-news.net/news/2019/04/11/2645423/dobrich-v-grada-veche-sa-postaveni-konteyneri-za-stari-drehi-i-obuvki.html", "text": "Три контейнера за стари дрехи, обувки, чанти, колани и домашен текстил вече са поставени на територията на град Добрич. Това съобщиха от пресцентъра на  Общината . Съоръженията са разположени на три различни места до контейнерите за отпадъци:  \r\n- до сградата на Стоматологията; \r\n- на ъгъла на улиците „Ген Колев“ и „Стоян Михайловски“, до детска градина №8; \r\n- в жк. „Добротица“. \r\nКонтейнерите са ясно обозначени с надпис „Дрехи и обувки“. Инструкции за използването им заедно с номер за връзка при необходимост от допълнителна информация гражданите на Добрич могат да открият върху самите контейнери. Препоръчително е дрехите да бъдат изпрани и поставени в торба. Контейнерите са разработени по специална система, която не позволява насилственото им отваряне. Подобен род системи съществуват в повечето европейски държави от доста години.  \r\nПоставените в контейнерите облекла и други текстилни материали, които са годни за повторна употреба и са преминали през дезинфекция, се използват повторно като дрехи втора употреба. Част от текстилните материали се използват като памучни парцали за почистване в индустрията, а друга част от материите – предимно пуловери и други плетива – се рециклират като вторични прежди, от които се произвеждат нови текстилни изделия. \r\nИнициативата цели да осигури на гражданите възможност да покажат своята екологична отговорност и да се освободят от своите ненужни дрехи без риск за околната среда в синхрон с добрите европейски практики. \r\nПовече за тази еко инициатива гражданите могат да научат", "date": "2019.04.11", "title": "Добрич: В града вече са поставени контейнери за стари дрехи и обувки"}
{"url": "http://www.focus-news.net/news/2019/04/11/2645425/borislav-dragandzhikov-i-zahari-nikolaev-specheliha-chetvartiya-debat-posveten-na-140-ata-godishnina-ot-priemaneto-na-tarnovskata-konstitutsiya.html", "text": "Борислав Драганджиков и Захари Николаев спечелиха четвъртия дебат на тема „Лисабонският договор успешно замества договора за европейска конституция и не пречи на задълбочаването на европейската интеграция“, посветен на 140-ата годишнина от приемането на Търновската конституция. Това съобщиха от пресцентъра на  Народното събрание . Националното състезание по водене на парламентарен дебат за ученици и студенти се организира от Народното събрание в партньорство с „Асоциация Дебати България“.  \r\nПървият отбор в състав Борислав Драганджиков и Захари Николаев, ученици от София, подчерта, че Европейският съюз в момента е най-големият пазар, който се разраства благодарение на Лисабонския договор. По думите им Лисабонският договор отлично замества европейската конституция, която дава сериозни предпоставки за федерализация.   Вторият отбор в лицето на Нора Антова и Никол Михова, също ученици от София, отговори, че е невъзможно ЕС да се превърне в една обща държава, защото в Европа има по своему много силни националности, за които е невъзможно да бъдат третирани наравно с всички останали предвид специфичните им интереси и нужди. Те защитиха и тезата, че е важно правилата, по които работи Европейският съюз, да се наричат конституция, а не договор, защото по този начин ще се уеднакви законодателството в страните-членки и е невъзможно то да се интерпретира по различен начин в общността.  \r\nЧетвъртият дебат от националното състезание беше спечелен от Борислав Драганджиков и Захари Николаев. Най-добрите отбори ще получат възможността на 15 април 2019 г. да участват във финала на състезанието, който ще се проведе в пленарната зала на Народното събрание. Крайните победители ще бъдат наградени от председателя на парламента Цвета Караянчева.", "date": "2019.04.11", "title": "Борислав Драганджиков и Захари Николаев спечелиха четвъртия дебат, посветен на 140-ата годишнина от приемането на Търновската конституция"}
{"url": "http://www.focus-news.net/news/2019/04/11/2645427/sofiya-mezhdunarodniyat-den-na-hayku-poeziyata-shte-bade-otbelyazan-v-stolichnata-biblioteka.html", "text": "В България за първи път ще бъде честван Международният ден на хайку поезията.  Това съобщиха от пресцентъра на  Столична община . Българският хайку съюз и Столична библиотека отбелязват събитието с благотворителна цел за набиране на средства за БХС, които ще подпомогнат заплануваното издаване на българо-английската хайку антология „Морето“, а също и участията на Съюза в различни събития през 2019 г. Събитието ще се проведе на 17 април 2019 г. от 18.00 часа в Литературния клуб на Библиотеката на София. Входът е свободен. \r\nМузикално-поетичната програма включва изпълнения на поетесата, музикантка и художничка Александра Ивойлова - член на Българския П. Е. Н. център, изпълнения на Диляна Георгиева - оперна певица и председател на БХС в акомпанимент на млади музикални дарования, хайку рецитал с наградени творби от IV Международен конкурс „Вишнев цвят“, подготвен от Зорница Харизанова, в изпълнение на членове на Съюза, а също и изложба-базар на хайку книги, тематични списания, сумие, класически и фото хайги, както и ръчно изработени предмети с декоративна цел.", "date": "2019.04.11", "title": "София: Международният ден на хайку поезията ще бъде отбелязан в Столичната библиотека"}
{"url": "http://www.focus-news.net/news/2019/04/11/2645420/vasilka-bumbarova-organizator-na-festivala-tara-ra-bumbiya-blagoevgrad-nay-vazhnoto-neshto-za-edin-teatralen-festival-sa-zritelite-i-vazmozhnostta-za-sazdavaneto-na-teatralna-kultura-u-tyah.html", "text": "Най-важното нещо за един театрален фестивал са зрителите и възможността за създаването на театрална култура у тях. Това каза на пресконференция Василка Бумбарова, един от организаторите на фестивала „Тара-ра-Бумбия“, който ще се проведе в Благоевград, предаде репортер на  Радио „Фокус“ – Пирин . По думите ѝ през изминалите шест издания на фестивала, а надява се и през седмото, което предстои ще успеят да постигнат основната си цел, която е свързана с това да представят пред зрителите високо художествени представления.  \r\n„Те дават картина затова какво се случва в българският и европейският театър. Именно това бе и изходната точка от която тръгнем при селекцията на представленията, които ще се играят на фестивала тази година“, каза още Бумбарова. Тя добави, че два са основните потока на фестивала. Първият от тях е свързан с младите хора в театъра, като „Тара-ра-Бумбия“ е едно от малкото културни събития, които им дават възможност да творят. Според Бумбарова благоевградският фестивал всъщност е създал едно поколения от независими театрални колективи, които в момента обръщат цялата театрална система в България. Като пример в тази посока тя посочи последните награди „Икар“, по-голяма част от които са отишли при по-младите театрали, което всъщност не е особено типично. Бумбарова допълни, че другият поток е свързан с по-утвърдените имена в театралното изкуство, които също ще имат значимо участие във фестивала.  \r\nТя представи пред медиите подробна програма на постановките, които ще бъдат играни в периода 10 – 20 май като изрази надежда, че и тази година фестивалът ще предизвика огромен интерес от страна на посетителите. \r\nЛивия НИНОВА", "date": "2019.04.11", "title": "Василка Бумбарова, организатор на фестивала „Тара-ра-Бумбия“-Благоевград: Най-важното нещо за един театрален фестивал са зрителите и възможността за създаването на театрална култура у тях"}
{"url": "http://www.focus-news.net/news/2019/04/11/2645414/ministar-nikolina-angelkova-yasno-sam-deklarirala-moite-imoti-i-moga-da-dokazha-vseki-edin-lev-ot-vsichko-koeto-pritezhavam.html", "text": "Ясно съм декларирала моите имоти. Това каза на брифинг министърът на туризма Николина Ангелкова предаде репортер на  Агенция „Фокус“ . „Отново съм принудена да обяснявам неистини, разпространявани от един бивш вицепремиер.  Ясно съм декларирала собствеността и имотите, които притежавам. Всички те са ясно описани в нотариални актове. Ясно съм декларирана какви са средствата за придобиването на тези имоти“, заяви Ангелкова. „Ясно съм заявила, че мога да докажа всеки един лев от всичко, което притежавам. Ние сме правова държава и нека да оставим органите да си свършат работата, за да се борави, както винаги съм твърдяла, с факти и с документи, не с внушения и твърдения, не на махленски принцип. Ясно съм декларирала моите имоти. Къща нямам никъде, живея в апартамент, който е описан ясно в моята декларация“, каза още тя. \r\nТеодора ПАТРОНОВА", "date": "2019.04.11", "title": "Министър Николина Ангелкова: Ясно съм декларирала моите имоти и мога да докажа всеки един лев от всичко, което притежавам"}
{"url": "http://www.focus-news.net/news/2019/04/11/2645412/tass-ek-schita-zadarzhaneto-na-dzhulian-asandzh-za-sadebno-delo.html", "text": "Европейската комисия (ЕК) счита задържането в Лондон на основателя на „Уикилийкс“ Джулиан Асандж, за „съдебно дело“ и не се намесва в него. Това заяви в четвъртък на брифинг официалният представител на Европейската комисия Маргаритис Схинас, цитиран от  TACC \r\n\"Получихме тази информация преди няколко минути. Ние не коментираме тази ситуация, но следим отблизо. ЕК изхожда от факта, че този арест е направен въз основа на европейска заповед. Когато има съдебна заповед, чиновниците не трябва да се намесват\", каза той.  Юлиян Марков", "date": "2019.04.11", "title": "ТАСС: ЕК счита задържането на Джулиан Асандж за „съдебно дело“"}
{"url": "http://www.focus-news.net/news/2019/04/11/2645411/plovdiv-protestirashtite-sreshtu-zastroyavane-na-parka-v-kv-karshiyaka-otlagat-blokiraneto-na-mosta-na-gerdzhika-zasega.html", "text": "Протестиращите срещу застрояване на парка в кв. „Кършияка” отлагат блокирането на Моста на Герджика засега. Това обяви пред журналисти Асен Костов, председател на Инициативния комитет, предаде репортер на  Радио „Фокус” - Пловдив . Според Костов, на 30-я ден от протеста на жителите на квартала, може да се твърди, че те са постигнали успех. Според него след многото писмена кореспонденция и срещи в различни министерства с искане за съдействие, може да се твърди, че исканията на протестиращите вече се изпълняват. Днес за пореден път протестиращи с жълти жилетки от кв. „Кършияка” присъстваха на заседание на Общинския съвет, на което кметът Иван Тотев обяви, че Общината е започнала разговори с частника за закупуването на имота от 16 дка. \r\nКостов съобщи, че са решени да стигнат дори до министър-председателя Бойко Борисов, за да спечелят битката срещу администрацията. Днес те ще се срещнат и с омбудсмана на Републиката Мая Манолова. За запазването на парка са се подписали вече над 5300 граждани. Засега протестиращите са на мнение, че е добре да се действа с дипломация, не с война и резултатите до този момент са видни. Асен Костов съобщи, че от фирмата-изпълнител на ПУП са уверили чрез писмена кореспонденция, че несъответствията вече са поправени и са внесени в община Пловдив. Според ПУП целият имот е предвиден за зеленина. Общият устройствен план се изработва и предстои да бъде приет след няколко месеца, където паркът си е отреден за зелена площ. Другото постижение на протестиращите е, че тоалетната, която е била заличена незнайно как, вече е нанесена в ПУП. „Чрез тази тоалетна е ясно, че в лицето на Общината Байрям Солак има съсобственик на терена и това означава, че може да се отчужди”, каза Костов. Протестиращите жители на квартала обаче искат закупуване на имота. Те разсъждават, че след като собственикът вече знае, че си има парк, то цената на имота рязко пада и общината може да го закупи на ниска цена. В рамките на същия имот са и бункерите, които ще се окажат държавна собственост, смятат от Инициативния комитет. по думите им, в Министерството на отбраната са почнали да излизат документи, свързани със сградния фонд на 9-ти Пловдивски полк, който е бивш собственик на терена. Затова се очаква в министерството да има документи и за останалите там съоръжения, каквито са бункерите. \r\nЦветана ТОНЧЕВА", "date": "2019.04.11", "title": "Пловдив: Протестиращите срещу застрояване на парка в кв. „Кършияка” отлагат блокирането на Моста на Герджика засега"}
{"url": "http://www.focus-news.net/news/2019/04/11/2645429/pernik-mladezhi-ot-tsyalata-strana-uchastvaha-v-18-ata-natsionalna-sreshta-na-detskite-i-mladezhkite-saveti-i-parlamenti.html", "text": "Младежи от цялата страна участваха в 18-ата Национална среща на детските и младежките съвети и парламенти, която беше открита днес и ще продължи още два дни. Форумът ще премине под мотото „Културно богатство“. Това съобщиха от пресцентъра на  Община Перник . \r\nВсички участници бяха поздравени от кмета на Общината Вяра Церовска , която заяви пред младите хора, че по–доброто бъдеще на България е в техни ръце. \r\n„Скъпи млади приятели, добре дошли в Перник. Темата Ви е страхотна и сте на точното място. Нашият град е богат на традиции. Не случайно сме градът на Сурва и част от нематериалното културно наследство на ЮНЕСКО. Тази година имаме страшно много събития. Отбелязваме 90 години от обявяването на Перник за град. Вие сте тези, които ще строите нова България и ще дадете енергия и сила, за да запазите духа ѝ. И запомнете вашият глас се чува добре. Съвсем наскоро бях на среща с най-младия евродепутат и той е българин -Андрей Новаков. Неговият глас сте чули, когато работи по пакета мобилност. Неговият глас беше този, който утвърди 18 милиарда лева за България в следващия програмен период от европейските средства. Това е най-високият бюджет от присъединяването ни към ЕС. По този начин общото увеличението се равнява на 3.4 млрд. лв.“, каза в приветствието си кметът и се обърна към младежите че те са тези , които ще определят как ще се развие страната ни.  \r\nВ инициативата, която се организира от Общински младежки съвет - Перник, с подкрепата на Община Перник, участват 60 младежи от 14 града.  \r\nВ рамките на двата дни младите хора ще обсъждат темата „Културно богатство“. За обучителните и дискусионни модули специално ще се включат лектори от Националния младежки форум и от управителния съвет на НПО „Терминал България“. Предстои да бъде избран града домакин на XIX Национална среща през 2020 г. За участниците също така е предвидено училище по народни танци, посещение на Подземния минен музей и средновековната крепост „Кракра“. \r\nУчастниците в срещата бяха поздравени и от зам.-кмета Севделина Ковачева, секретаря Радослава Манова, началника на РУО - Перник Ваня Коконова и Виолета Еленска – председател на Асоциацията Български, детски и младежки парламенти.", "date": "2019.04.11", "title": "Перник: Младежи от цялата страна участваха в 18-ата Национална среща на детските и младежките съвети и парламенти"}
{"url": "http://www.focus-news.net/news/2019/04/11/2645431/dobrich-harmoniya-s-prirodata-e-edin-ot-sedemte-turisticheski-marshruta-koito-predlaga-regionalen-istoricheski-muzey.html", "text": "„Хармония с природата“ е един от седемте туристически маршрута, които предлага Регионален исторически музей. Това каза в предаването „Добрич - Блян вихрен, понесен над степ ековита...“ на  Радио „Фокус“  Ивелина Романова, специалист в музея. Този туристически маршрут включва няколко обекта. Създадена е възможност за посещение и разглеждане на постоянната експозиция в Музея в градския парк. Тя е наречена „Природата на Добруджа“. Представено е богатото биоразнообразие на Приморска Добруджа (флора и фауна), в диорами са представени природните картини на района - морската акватория, езерата край Дуранкулак и Шабла. Всичко е представено в триизмерно пространство и изключително впечатлява посетителите. Могат да бъдат наблюдавани и някои от видовете, които са застрашени или изчезнали. „По този начин можем да приобщим нашите туристи към красотата на природата в Добруджа. Публиката може да се запознае отблизо с нея, което би могло да провокира желанието на хората да посетят и самите места в Добруджа“, посочи Ивелина Романова. По думите ѝ другият интересен обект от програмата е Центърът за защита на природата и животните. „Той е уникален не само за България, но и за цяла Източна Европа. Създаден е по българо-швейцарски проект, животните имат свои осиновители, които се грижат за тях. Те подпомагат материално центъра за неговото развитие и обогатяване. Животните, които обитават това място, са сред естествената си среда, само на места, където е необходимо, има направени защитни прегради. Малки и големи имат възможност да общуват с животните. В центъра се организират скаутски лагери, пикници, провеждат се празници. Много търсена и желана е образователната програма през лятото, наречена е Зелено училище\", посочи тя. Центърът е посещаван целогодишно и е очарователен в през всеки един сезон. Част от тази програма е посещение и на Градския парк „Свети Георги“. Той е един от най-старите в България, с над 100-годишна история. През последните години паркът беше обновен по различни проекти на Община град Добрич. Възстановен е розариумът, който през месеците май, юни и юли се превръща в райска градина и радва посетителите. Една от атракциите е парковото езеро, друга атракция са стари и екзотични дървесни видове. В парка са изградени много платформи за изява на млади таланти, има и наблюдателни кули за птици, прекрасни велоалеи, пространство за екстремно каране на велосипеди. В градския парк се намира и един от най-красивите и модерни скейт паркове в България. „Паркът е едно изключително приятно и красиво място за прекарване на свободното време, за спорт, за развлечения, за провеждане на празници. Този маршрут, който продължава 4 часа, е предпочита от хора, които искат да получат информация за богатото биоразнообразие на Добруджа и да се слеят с хармонията на природата.  \r\nЖулиета НИКОЛОВА", "date": "2019.04.11", "title": "Добрич: „Хармония с природата“ е един от седемте туристически маршрута, които предлага Регионален исторически музей"}
{"url": "http://www.focus-news.net/news/2019/04/11/2645426/tass-biografichna-spravka-za-dzhulian-asandzh.html", "text": "Джулиан Асандж (пълно име - Джулиан Пол Асандж) е роден на 3 юли 1971 г. в Таунсвил, Куинсленд, Австралия. Майка му - Кристин Ан е художник, а баща му  Джон Шиптън е строител. Родителите са се разделили преди неговото раждане. Той носи името на първия официален съпруг на майката, Ричард Брет Асандж, директор на гастролиращ театър, пише в биографична справка на агенция  TACC . \r\nДетството и юношеството Джулиан Асандж преминава в постоянно пътуване. По-късно той пише в биографията си, че е сменил 37 училища и шест университета (включително Университета в Централен Куинсланд и Университета в Мелбърн). Той обаче никога не е завършил висше учебно заведение. \r\nНа 16-годишна възраст започва да се интересува от програмиране и почти веднага започва да се занимава с хакерство  под прякора \"Mendax\" (от оксиморона на древния римски поет Хорас Сплендид Мендакс, което означава \"благороден лъжец\" или \"великолепен измамник\"). Скоро заедно с приятелите си създава хакерската \"Международни саботьори\". Асандж бил заподозрян в престъпления като проникване в базите данни на Министерството на отбраната и други отдели на САЩ. На него приписват инцидента, свързан с хакването на компютърната мрежа на НАСА през есента на 1989 година. Тогава, преди кацането на совалката „Атлантис“, думите WANK (Червеи (хакери – бел. ред) срещу ядрените убийци) се появиха на екраните в центъра за управление на полета. \r\nПрез 1991 г. е започнало разследване срещу Асандж по подозрение за хакване в сървъра на канадската телекомуникационна компания Nortel Networks. По това време той преживява тежка депресия. Разследването на случая е продължило няколко години. През 1996 г. той се признава за виновен по повечето от 31-те обвинения, но е осъден само на глоба от 2100 канадски долара (около 1300 долара), тъй като съдът не е установил в действията му престъпно намерение или преследване на користни цели. \r\nВпоследствие работи като консултант по компютърна сигурност, сменя няколко професии в областта на информационните технологии (по-специално работи като администратор в една от първите австралийски хостинг компании Suburbia). През 1998 г. той е съосновател на австралийската компания Earthmen Technology, която разработва технологии за откриване пробиви в компютърни мрежи \r\nПрез 2006 г., заедно с група съмишленици, той основава сайт, който публикува класифицирана информация, получена от анонимни източници – „Уикилийкс“. Асандж получи международно признание след публикуването на видеозапис  през април 2010 г, как два американски вертолета  разстрелват група цивилни през 2007 г в Ирак на сайта „Уикилийкс“. По-късно сайтът публикува хиляди поверителни документи от кореспонденцията на американски дипломати. Тяхното появяване предизвика широк политически и обществен протест. \r\nЗа да се гарантира конфиденциалността на информаторите и редакторите на „Уикилийкс“, е решено сървърът на сайта да се премести в Швеция, тъй като законодателството на тази страна осигурява надеждна защита за анонимността на потребителите. Във връзка с това през август 2010 г. Асандж пристига в Швеция и подава молба за разрешение за пребиваване и разрешение за работа. През същия месец обаче шведските правоприлагащи органи го обвиняват в сексуални престъпления срещу две шведски гражданки. Асандж отрича да е извършил тези престъпления. Регионалният съд в Стокхолм реши да го арестува и Асандж е  принуден да се премести в Обединеното кралство. \r\nПрез декември 2010 г. Асандж бе задържан в Лондон по искане на шведските правоприлагащи органи, но след това освободен под гаранция от 240 000 британски лири, докато искането за екстрадиция на Швеция бъде разгледано. \r\nПрез февруари 2011 г. британски съд реши да екстрадира Асандж на шведските власти. На 19 юни 2012 г. той се скрива в еквадорското посолство в Лондон (през август същата година получава еквадорско гражданство). Въпреки оттеглянето на заповедта за арест от Швеция, полицията на Обединеното кралство заяви, че възнамерява да задържа Асандж веднага след като напусне посолството на Еквадор, тъй като през 2012 г. е нарушил условията на гаранцията. \r\nПрез ноември 2018 г., според The Washington Post, стана известно, че Асандж е обвинен в Съединените щати (преди това е проведено разследване в Съединените щати по подозрение за нарушаване на американския закон за шпионажа от 1917 г., заради което той може да бъде подложен на смъртно наказание).  Юлиян Марков", "date": "2019.04.11", "title": "ТАСС: Биографична справка за Джулиан Асандж"}
{"url": "http://www.focus-news.net/news/2019/04/11/2645424/prokuraturata-vazlozhi-na-kpkonpi-i-nap-proverka-za-pridobivaneto-na-nedvizhimi-imoti-na-znachitelna-stoynost-ot-narodniya-predstavitel-krum-zarkov.html", "text": "Върховна касационна прокуратура възложи на КПКОНПИ и НАП проверка по публикации в медиите относно произхода на средства за придобиване на недвижими имоти на значителна стойност от народния представител Крум Зарков, съобщиха от  пресцентъра на Прокуратурата. \r\nПо повод публикация във вестник „24 часа“ със заглавие: “Зарков купил жилище на пъпа на София за 1107 евро квадрата, платил и дворно място“, както и по повод на такава информация в сайта „Топновини“, Върховна касационна прокуратура възложи на КПКОНПИ и НАП извършване на проверка относно произхода на средствата за придобиване на недвижими имоти на значителна стойност от народния представител Крум Зарков. На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители. \r\nВърховна касационна прокуратура е разпоредила на органите на Комисията  извършването на следните действия: изискване на информация относно притежаваните от проверяваното лице недвижими имоти, относно историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката. С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. От проверяваното лице ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.   \r\nНа органите на НАП е възложено извършването на действия в съответствие с правомощията им относно спазването на данъчното законодателство във връзка с проверяваните сделки, цитирани в медийните публикации, както и относно съответствието между декларираните и/или получени доходи.", "date": "2019.04.11", "title": "Прокуратурата възложи на КПКОНПИ и НАП проверка за придобиването на недвижими имоти на значителна стойност от народния представител Крум Зарков"}
{"url": "http://www.focus-news.net/news/2019/04/11/2645434/ekvador-dzhulian-asandzh-nyama-da-bade-ekstradiran-v-strana-kadeto-ima-smartno-nakazanie.html", "text": "Основателят на „Уикилийкс“ Джулиан Асандж, арестуван в четвъртък в Лондон, след като Кито оттегли политическото му убежище, няма да бъде екстрадиран в никоя страна, в която би могъл да се изправи срещу \"изтезания или смъртно наказание\", каза президентът на Еквадор Ленин Морено, цитиран от  AFP .  \r\n\"Поисках от Великобритания гаранцията, че Асандж няма да бъде екстрадиран в никоя страна, в която би могъл да изтърпи изтезания или смъртно наказание\", заяви президентът Ленин Морено във видео съобщение, публикувано в социалните медии. \r\n\"Британското правителство писмено потвърди, че ще изпълни това изискване,\" каза Морено. \r\nМорено по-рано написа, че Еквадор е в рамките на неговите \"суверенни права\" да оттегли убежището на Асандж \"заради многократно нарушаване на международните конвенции и протокола за съвместно пребиваване\". \r\nАсандж живее в посолството на Еквадор в Лондон от 2012 г., когато получи убежище, след като бе обвинен в сексуално насилие в Швеция. Той бе арестуван от британската полиция, която влезе в посолството в четвъртък, след като Кито оттегли убежището си. \r\nРафаел Кореа, предшественикът на Морено, който е допринесъл за предоставянето на убежище в Асанж, критикува поврата в политиката на Еквадор като \"престъпление\". \r\n\"Морено е корумпиран човек, но това, което е направил, е престъпление, което човечеството никога няма да забрави\", пише Кореа, който сега живее в Белгия.  Юлиян Марков", "date": "2019.04.11", "title": "Еквадор: Джулиан Асандж няма да бъде екстрадиран в страна, където има смъртно наказание"}
{"url": "http://www.focus-news.net/news/2019/04/11/2645430/vladimir-ampov-grafa-muzikalen-izpalnitel-ne-delya-muzikata-na-komersialna-i-stoynostna-tya-ili-e-hubava-ili-ne.html", "text": "Аз не деля музиката на комерсиална и стойностна – тя или е хубава или не. Това каза в интервю за  Радио „Фокус“ – Пирин  музикалният изпълнител Владимир Ампов – Графа по повод концерта си в Благоевград, който ще се проведе на 15 април в зала „Яворов“. По думите му, когато се сложи клеймото, че дадена музика е комерсиална, от това едва ли не ѝ се смъква качеството.  \r\n„Аз смятам, че музиката може да бъде красива във всеки един жанр. За мен най-важно е да има баланс между комерсиалните хитове и музиката, която има за цел да отстои на времето. Този баланс е изключително труден и ако един изпълнител успее да го постигне, то значи е открил златната среда, която ще го кара да върви напред. Защото съгласете се, че така наречените „комерсиални“ песни помагат другите, които не са толкова лесно и бързо смилаеми да бъдат чути от по-голяма част от публиката, която иначе няма да им обърне внимание“, каза още Владимир Ампов – Графа. Той даден и конкретен пример с песента му „Вълк единак“. „Тя има много силен социален текст, който нямаше да бъде чут, ако преди това нямаше поредица от хитови заглавия. Така, че за мен това е много хубав баланс, който смятам, че всеки един изпълнител би могъл да постигне сам за себе си, по свой начин. Лично аз се стремя да бъде така“, подчерта Владимир Ампов – Графа. Той допълни, че за него една от формулите да си успешен изпълнител е да бъде искрен.  \r\n„Освен това трябва да си гониш целите, но и да бъдеш работлив. Така от време на време чувам някои недоброжелатели да казват по принцип за хората, които работят, че то работата и посредствеността вървели ръка за ръка. Аз обаче въобще не съм съгласен, защото талантът е нещо, с които човек се ражда. Въпросът е, че има много талантливи хора, които не искат да работят достатъчно. А когато талантът и работата вървят ръка за ръка, то наистина се получават много добри резултати“, заяви Владимир Ампов – Графа. Той отбеляза, че за себе си е избрал точно този път и затова никога не се спира на едно място. „Реално се получава така, че се боря със себе си и гледам да надскачам себе си във всяко едно отношение. Имам предвид и като изпълнител, и като композитор, и като текстописец, и като изпълнител на живо, и дори като продуцент. Казвам това не случайно, защото скоро предстои концерта на Михаела Филева в зала 1 на НДК и ние, заедно с моята съдружничка от Монте сме много горди, защото залата е почти, да не кажа изцяло разпродадена. Това означава, че като продуценти работим в правилната посока“, коментира Владимир Ампов – Графа. \r\nЛивия НИНОВА", "date": "2019.04.11", "title": "Владимир Ампов – Графа, музикален изпълнител: Не деля музиката на комерсиална и стойностна – тя или е хубава или не"}
{"url": "http://www.focus-news.net/news/2019/04/11/2645433/veliko-tarnovo-s-49-sm-se-e-povishilo-za-izminaloto-denonoshtie-nivoto-na-reka-yantra-pri-selo-karantsi-obshtina-polski-trambesh.html", "text": "С 49 см се е повишило за изминалото денонощие нивото на река Янтра при село Каранци, община Полски Тръмбеш. Това съобщиха за  Радио „Фокус“ – Велико Търново  от Хидромеорологична станция – Велико Търново. Водният стоеж на реката е 135 см, което е много под критичните стойности от 500 см. Нивото на Янтра при великотърновския кв. „Чолаковци“ е 171 см, а покачването спрямо вчера е с 38 см. Критичните стойности тук са до 650 см. Река Джулюница при едноименното село е 98 см, като тук покачването е с 9 см. Нивото на Голяма река при Стражица е 79 см, а повишението е със 7 см. \r\nОт Басейнова дирекция „Дунавски район“ прогнозират, че през следващите дни ще има още повишения, но водните количества ще бъдат под праговете за внимание. \r\nЛуиза ТРАНЧЕВА", "date": "2019.04.11", "title": "Велико Търново: С 49 см се е повишило за изминалото денонощие нивото на река Янтра при село Каранци, община Полски Тръмбеш"}
{"url": "http://www.focus-news.net/news/2019/04/11/2645435/razgrad-ukrainets-shofiral-kamion-s-312-promila-alkohol-poluchi-osaditelna-prisada-globa-i-lishavane-ot-knizhka-za-3-godini.html", "text": "40-годишният украински гражданин Андрей Т. сключи споразумение с Районната прокуратура в Разград, което съдът одобри, и прие да изтърпи наказание лишаване от свобода за срок от 1 година и 9 месеца, чието изтърпяване Разградският районен съд отложи с 4-годишен изпитателен срок. Това съобщиха от пресцентъра на  Апелативна прокуратура - Варна . За шофирането на товарен камион с ремарке с 3.12 промила алкохол подсъдимият ще плати 450 лева глоба. Съдът го лиши и от право да управлява МПС за срок от 3 години. \r\nНа 27 март тази година на пътя Русе – Варна в землището на община Разград подсъдимият шофирал товарния автомобил „ДАФ“ с ремарке, като криволичел по пътя. Това било забелязано от пътуващите в същата посока полицейски служители със служебен автомобил. От време на време камионът с украинска регистрация навлизал в лентата на насрещно движещите се и създавал предпоставки за пътно-транспортно произшествие. \r\nСлужителите на реда спрели за проверка товарния автомобил и поискали документите на водача. Докато слизал от камиона, украинският шофьор изпитал сериозни затруднения. Бил видимо пиян. На пода на кабината имало празна бутилка от уиски.  \r\nШофьорът бил спрян и на място тестван с дрегер, който отчел рекордните промили алкохол в кръвта му. Андрей Т. бил отведен в болница, за да му бъде взета кръвна проба, но отказал, като се съгласил с показанията на дрегера.  \r\nИздаден му бил акт и за административно нарушение, а  документите за управление на автомобил иззети.  \r\nСпоразумението е със сила на присъда и не може да се обжалва.", "date": "2019.04.11", "title": "Разград: Украинец, шофирал камион с 3.12 промила алкохол, получи осъдителна присъда, глоба и лишаване от книжка за 3 години"}
{"url": "http://www.focus-news.net/news/2019/04/11/2645436/varna-52-godishen-peshehodets-se-e-kontuzil-sled-udar-v-avtomobil-pri-vnezapno-presichane-na-bul-tsar-osvoboditel.html", "text": "52-годишен мъж е пострадал вчера вечерта при пресичане на бул. „Цар Освободител“ във Варна. Това съобщиха от пресцентъра на  Областната дирекция на МВР . Около 18.30 часа срещу сградата на Проектантска организация, пешеходецът внезапно пресича пътното платно на необозначено място, преминава бързо пред моторно превозно средство в дясна лента, при което се блъска странично в предна дясна врата на движещия се в лява лента автомобил. Вследствие на пътното произшествие пешеходецът е получил контузия на дясно рамо, гръден кош и рана на главата. Оказана му е медицинска помощ и е насочен за домашно лечение.  \r\nОт полицията съобщават и за друг инцидент с пострадала пешеходка. Около 13.50 на  кръстовището на ул. „Гео Милев“ и бул. „Христо Смирненски“, 49-годишна шофьорка, при завиване наляво в посока бул. „Владислав Варненчик“ блъска пресичаща по пешеходна пътека 72-годишна жена. Вследствие на пътното произшествие пешеходката е получила фрактура на лява подбедрица и контузии по тялото, настанена е за лечение в болница „Св. Анна“, няма опасност за живота й. Образувано е досъдебно производство.", "date": "2019.04.11", "title": "Варна: 52-годишен пешеходец се е контузил след удар в автомобил при внезапно пресичане на бул. „Цар Освободител“"}
{"url": "http://www.focus-news.net/news/2019/04/11/2645440/blagoevgrad-v-grada-shte-se-provede-lektsiyata-dnk-na-badeshteto-30-li-e-novoto-20i.html", "text": "В града ще се проведе лекцията „ДНК на бъдещето – 30 ли е новото 20?“. Това съобщиха от пресцентъра на  Община Благоевград . Първата лекция ще се проведе в Благоевград на 18 април в аулата на ЮЗУ „Неофит Рилски“ от 18.00 часа с вход – свободен. \r\nСъбитието има за цел да представи гледните точки на демографския проблем у нас, младите хора да повишат информираността си за последиците от отлагането и защо е важно да планират своето семейство навреме. Инициативата ще събере на едно място видни общественици, известни лица и специалисти в областта на медицината и демографските въпроси, сред които са Андрей Арнаудов, д-р Милен Врабевски, доц. Георги Бърдаров, психолога Ани Владимирова, д-р Петра Семерджиева.  \r\nСъбитията ще насърчават всички мъже и жени в детеродна възраст, които по различни причини все още отлагат, да помислят кога ще е най-подходящият момент за тях да имат деца.  \r\nЛекциите ще се проведат в още 6 града в страната, до края на 2019 и са част от кампанията на ДНК – „Направи го сега“, която се осъществява с медийната подкрепа на bTV, woman.bg и вестник „Телеграф“. \r\n„Направи го сега – ДНК на бъдещето“ е информационна и социална кампания от ново поколение. \r\nПрез 2019 и 2020 г. кампанията ще стимулира и насърчава да създадат живот двойките или семействата, които нямат репродуктивен или друг здравословен проблем, а се колебаят да имат първо или следващо дете. Така емблематичното за ДНК Национално кръщене ще се проведе през есента на 2020 г., по желание на родителите, за всички деца – участници в кампанията, заченати между 1 март и 31 декември 2019 г.  \r\nТази година за първи път 20 семейства, записали се в кампанията, ще имат възможността да получат „ДНК пакет“ с най-важните принадлежности, необходими за детето през първите 12 месеца от живота му: дрехи, пелени, храна, козметика и др.", "date": "2019.04.11", "title": "Благоевград: В града ще се проведе лекцията „ДНК на бъдещето – 30 ли е новото 20?“"}
{"url": "http://www.focus-news.net/news/2019/04/11/2645438/stanislava-popovska-regionalna-direktsiya-po-zaetostta-blagoevgrad-ima-tendentsiya-za-namalyavane-na-broya-na-registriranite-bezrabotni-litsa-v-kyustendilska-oblast.html", "text": "Има тенденция за намаляване на броя на регистрираните безработни лица в Кюстендилска област. Това каза пред журналисти в Кюстендил Станислава Поповска, директор на Регионална дирекция по заетостта – Благоевград, предаде репортер на  Радио „Фокус” – Кюстендил . Тази тенденция продължава от 2018 година. Около 4 470 лица от област Кюстендил са регистрирани като безработни, а това води до равнище на безработица от 7,9 %. В Кюстендил регистрираните безработни лица са 2 502 или 9,4 % равнище на безработица. В Дупница броят на безработните е 1 968 лица, което е 6,5 % равнище на безработица. \r\nВенцеслав ИЛЧЕВ", "date": "2019.04.11", "title": "Станислава Поповска, Регионална дирекция по заетостта – Благоевград: Има тенденция за намаляване на броя на регистрираните безработни лица в Кюстендилска област"}
{"url": "http://www.focus-news.net/news/2019/04/11/2645441/dobrich-izlozhbata-100-godini-futbol-v-dobrich-predstavya-fotosi-ot-dalgogodishniya-izsledovatel-na-nay-populyarniya-sport-v-grada-zhurnalista-iliya-kishishev.html", "text": "Изложбата „100 години футбол в Добрич” представя уникални фотоси, подбрани от дългогодишния изследовател на историята на най-популярния спорт в града – журналиста Илия Кишишев. Това каза в предаването „Добрич - Блян вихрен, понесен над степ ековита...“ на  Радио „Фокус“  Никола Конанов, рекордьор по изиграни мачове за Футболен клуб (ФК) „Добруджа“. Според изявения спортист хубавото е, че все още се помни историята на спорта в града и конкретно на най-популярния – футболът. „Хубаво е, че все още футболът се развива в града. Когато един отбор има история, навярно той ще има и добро бъдеще“, посочи Никола Конанов. Той посочи, че си спомня, че в този спорт е имало както хубави, така и горчиви моменти, но преобладават положителните. Началото на футбола в Добрич е поставено през 1919 година от група ентусиасти, момчета от Природо-математическата мъжка гимназия. Техният клуб се е наричал „Развитие“. Впоследствие се появяват другите отбори „Устрем“, „Вихър“, „Добруджа“ и така до ден днешен. Футболистите на Добрич са играли в различни зони и групи. Имало е периоди на спадове както и на възходи. През 1962 година така нареченото златно поколение във футбола на Добрич прави пробив, влизайки във футболния елит на страната ни и А група. Това продължава два-три сезона. „Това са героите на клуба“, посочи Никола Конано.  Интересните моменти са много и те са разказани в уникални фотоси. На тях могат да се видят първите футболни отбори в Добрич, моменти от първите играни футболни срещи, първите успехи, сред които най отчетлив е спечелването на румънската национална купа. И до днес отборът на Добрич е единственият български клуб, печелил трофей на друга държава. „За да го има днешният клуб, приносът за това отдавам на златното поколение на футбола. Това са героите“, каза Никола Коканов. Представеното в изложбата е дело основно на журналиста Илия Кишишев. Много от фотосите са предоставени от самия Никола Конанов, също от други футболисти. Изложбата е организирана със съдействието на Регионална библиотека „Дора Габе“ и Община град Добрич. Според Никола Конанов днешните млади футболисти трябва да наследят от по-старото поколение добродетели, като трудолюбие, да бъдат пример със своето поведение, защото хората каквито са на терена, на футболното игрище, такива са и в самия живот. Футболистите трябва да бъдат скромни и тогава успехите са гарантирани. Според него футболната игра изгражда качества, като силен характер, мъжко поведение и честност. Именно това са трите основни качества, които формират не само един футболист, но и всеки спортист.   \r\nЖулиета НИКОЛОВА", "date": "2019.04.11", "title": "Добрич: Изложбата „100 години футбол в Добрич” представя фотоси от дългогодишния изследовател на най-популярния спорт в града – журналиста Илия Кишишев"}
{"url": "http://www.focus-news.net/news/2019/04/11/2645432/v-sgradata-na-sdvr-shte-se-provede-brifing-vav-vrazka-s-intsidenta-v-s-zheleznitsa.html", "text": "В сградата на СДВР ще се проведе брифинг във връзка с инцидента в с. Железница. Това съобщиха от пресцентъра на  МВР . Брифингът ще се състои от 16.00 часа в сградата на Дирекцията на ул. „Антим I\" 5. На брифинга представители на Столичната дирекция на вътрешните работи, Софийската районна прокуратура и Столичната община ще дадат подробности около случая, станал вчера в района на село Железница.", "date": "2019.04.11", "title": "В сградата на СДВР ще се проведе брифинг във връзка с инцидента в с. Железница"}
{"url": "http://www.focus-news.net/news/2019/04/11/2645439/vasko-stoilkov-kmet-na-slivnitsa-osadih-korneliya-ninova-za-kleveti-i-lazhi-po-moy-adres.html", "text": "Дойдох, за да кажа, че осъдих Корнелия Нинова за това, че преди предишните местни избори през 2015 година, както и в момента се случва, от БСП започнаха да използват клевети и лъжи. Това каза на брифинг кметът на Сливница Васко Стоилков, предаде репортер на  Агенция „Фокус“ . „Осъдих я на три инстанции - СГС, след обжалване САС и после ВАС“, заяви той. „На предизборно събрание на БСП в Сливница беше наговорила безброй лъжи и клевети по мой адрес“, съобщи кметът на Сливница и цитира, че Нинова го е нарекла: „нагъл, самозабравил се местен дерибей“. „Къде се намираш, бе г-н Стоилков, това не ти е бащиния. Под калъп ли ви вадят, бе хора. Напоследък където и да отида малоумие след малоумие“, цитира още Васко Стоилков. „Сливнишкият герой уволнява, ако не станеш гербер“, посочи кметът като казани думи от лидера на БСП Корнелия Нинова. „В момента се повтаря същата история, пак се сипят клевети и лъжи. Длъжен бях да споделя с обществеността“, изтъкна Васко Стоилков. \r\nБиляна ИВАНОВА", "date": "2019.04.11", "title": "Васко Стоилков, кмет на Сливница: Осъдих Корнелия Нинова за клевети и лъжи по мой адрес"}
{"url": "http://www.focus-news.net/news/2019/04/11/2645428/ministar-nikolina-angelkova-vsichki-nie-sme-otgovorni-pred-obshtestvoto-i-tryabva-da-rabotim-s-fakti-i-dokumenti-ne-s-vnusheniya-i-tvardeniya.html", "text": "Всички ние сме отговорни пред обществото и трябва да работим с факти и документи, не с внушения и твърдения. Това каза министърът на туризма Николина Ангелкова на брифинг пред журналисти, предаде репортер на  Агенция „Фокус“ . „Ние сме правова държава и нека да оставим органите да си свършат работата, не защото съм юрист, а защото всички ние сме отговорни пред обществото и трябва да работим с факти и документи, не с внушения и твърдения, не на махленски принцип“, допълни тя. Ангелкова подчерта, че няма къща нито в София, нито на територията на България, нито извън България. „Живея в апартамент, който е описан ясно моята декларация. В началото приемах всичко с чувство за хумор и тази неразбираема за мен фиксация също, но това определено почва да ме безпокои“, каза още министърът. „Да, разпространяват се снимки в социалните мрежи на къща, където съм била на гости. Къщата е собственост на родителите на моя съпруг от 2006 година, много преди да го видя и на снимка. Смятам, че всеки един от вас има семейство, децата му имат баба и дядо, ходят на гости, споделят семейни празници“, обясни още тя. „Не смятам, че това е нередно или престъпление, поне аз разбирам семейството по този начин. Да, била съм на рождени дни на мои приятели в техни къщи, трябва ли следващият брифинг, който свикам тук да бъде, за да обяснявам, че не живея в къщите и имотите на моите приятели“, обяви още министърът на туризма.  \r\nТеодора ПАТРОНОВА", "date": "2019.04.11", "title": "Министър Николина Ангелкова: Всички ние сме отговорни пред обществото и трябва да работим с факти и документи, не с внушения и твърдения"}
{"url": "http://www.focus-news.net/news/2019/04/11/2645443/toma-bikov-gerb-ochakvame-balgarskata-kyoveshi-elena-yoncheva-da-proyavi-moralna-higiena-i-kam-lidera-si-korneliya-ninova.html", "text": "Като основен глас на морала очакваме Елена Йончева да прояви същото чувство и морална хигиена и към своя лидер Корнелия Нинова. Това каза на брифинг депутатът от ПГ на ГЕРБ Тома Биков, предаде репортер на  Агенция „Фокус“ . „Обръщам се към българската Кьовеши Елена Йончева, която разбирам сама се е определила така“, коментира Биков. Той обърна внимание, че Йончева е осъдила премиера Борисов на втора инстанция, не на трета, и решението на съда не е окончателно.  \r\nПо повод съобщеното от кмета на Сливница Васко Стоилков, че е осъдил лидера на БСП Корнелия Нинова, за клевети, депутатът от ГЕРБ заяви: „Едва ли е изненада за някого езикът на Корнелия Нинова, който най-малкото не подхожда на една дама“. „В определени кръгове е известна като г-жа Лъжа, сега имаме и съдебно решение по този въпрос“, подчерта той. \r\nБиляна ИВАНОВА", "date": "2019.04.11", "title": "Тома Биков, ГЕРБ: Очакваме българската Кьовеши Елена Йончева да прояви морална хигиена и към лидера си Корнелия Нинова"}
{"url": "http://www.focus-news.net/news/2019/04/11/2645444/predstaviteli-na-rakovodstvoto-na-pp-abv-se-sreshtnaha-s-zhiteli-na-stolichniya-kvartal-fakulteta.html", "text": "Представители на ръководството на ПП АБВ се срещнаха с жители на столичния район „Красна поляна“ в кв. „Факултета“.  Това съобщиха от пресцентъра на  ПП АБВ . \r\nВ рамките на срещата жителите на квартала поставиха ключови проблеми пред политиците – невъзможността да узаконят къщите си в продължение на няколко десетилетия, както и липсата на пътна инфраструктура. Отказите за узаконяване на жилищни постройки били масова практика. От общината обаче узаконявали основно сгради с предназначение за търговски обекти.  \r\nЖивеещите в столичния квартал казаха, че мъжете от „Факултета“ масово ходят на работа. Те обаче определиха като смущаващи сметките си за електричество – за една или две стаи получавали сметки на стойност 300 – 500 лева.    \r\nПредседателят на АБВ Румен Петков посочи, че случаите на незаконни постройки в ромските квартали не са единични и припомни събитията във Войводиново, Варна и редица други. Понякога обаче с необяснимо бездействие държавата инспирира подобен тип напрежение, както и определени политици с необмислените си общи изказвания.", "date": "2019.04.11", "title": "Представители на ръководството на ПП АБВ се срещнаха с жители на столичния квартал „Факултета“"}
{"url": "http://www.focus-news.net/news/2019/04/11/2645447/plenumat-na-vss-izvarshi-korektsii-po-byudzhetite-na-organi-na-sadebnata-vlast.html", "text": "Пленумът на Висшия съдебен съвет даде съгласие за увеличение на бюджета на Районен съд – Кула с 500 лв. за изплащане на възнаграждение на съдебни заседатели и вещи лица, като средствата са за сметка на неразпределения резерв по параграф „Други възнаграждения и плащания на персонала“ по бюджета на съдебната власт за 2019 г. Това съобщиха от пресцентъра на  Висшия съдебен съвет . \r\nС цел осигуряване на средства във връзка с организирането, провеждането и възлагането на обществена поръчка с предмет „Основен ремонт на Учебна база „Цигов чарк“, Пленумът даде съгласие за корекции по бюджетите и Прокуратурата на Република България. Взето бе решение да се уведоми дирекция „Управление на собствеността на съдебната власт“, че средствата в размер на 20 000 лв. за упражняване на строителен надзор и осъществяване на инвеститорски контрол са за сметка на „Неразпределения резерв за проектиране и основен ремонт на сгради, утвърден в поименното разпределение на разходите по параграф „Основен ремонт на ДМА“ за 2019 г., съгласно решение по т. 25 от Протокол № 4/21.01.2019 г. на Пленума на ВСС. \r\nИзвършени бяха корекции по бюджетите на ВСС, Районен съд – Котел и Окръжен съд - Добрич за закупуване на сървъри и ОЕМ лиценз, както и по бюджета на Окръжен съд – Габрово за осигуряване на средства за озвучителна и звукозаписна техника, във връзка с дефектирала техника в една от съдебните зали. \r\nС цел закупуване на програмни продукт „NForce“ и модул „JES API“, инсталиране, обучение, поддръжка и право на ползването им бяха извършени корекции по бюджетите на ВСС и Районен съд – Враца. Програмният продукт е необходим за подобряване дейността в съдебно изпълнителната служба. Дадено бе съгласие и за корекции по бюджетите на Районен съд – Девня и ВСС за закупуване на два броя климатици за работни помещения, както и по бюджетите на Районен съд – Карлово и Административен съд - Русе за закупуване на копирна техника. \r\nПленумът на Висшия съдебен съвет отложи разглеждането на искането от Окръжен съд – Пазарджик за съставяне на юбилейно издание по случай 140 години от създаването на съда, заради допусната техническа грешка.", "date": "2019.04.11", "title": "Пленумът на ВСС извърши корекции по бюджетите на органи на съдебната власт"}
{"url": "http://www.focus-news.net/news/2019/04/11/2645445/vasko-stoilkov-kmet-na-slivnitsa-oshte-utre-sas-sadiya-izpalnitel-shte-si-sabera-parite-ot-deloto-sreshtu-korneliya-ninova.html", "text": "Осъдих Корнелия Нинова за лъжи, ако се питате защо сега даваме пресконференцията - достатъчно време чаках, за да ми преведе парите по сметката, явно няма такова намeрение. Това каза на брифинг кметът на Сливница Васко Стоилков, предаде репортер на  Агенция „Фокус“ . „Още утре със съдия изпълнител ще си събера средствата, те са 2000 лева“, заяви той. „Ще ги даря за детската градина в Сливница“, заяви Васко Стоилков. „Предвид всичките ѝ имоти и участия, явно има достатъчно средства. Недоумявам защо още не ми ги е превела“, коментира кметът. \r\nБиляна ИВАНОВА", "date": "2019.04.11", "title": "Васко Стоилков, кмет на Сливница: Още утре със съдия изпълнител ще си събера парите от делото срещу Корнелия Нинова"}
{"url": "http://www.focus-news.net/news/2019/04/11/2645449/", "text": "Едуард Сноудън, който избяга  от САЩ, в четвъртък критикува ареста в Лондон на основателя на „Уикилийкс“ Джулиан Асанж, наричайки го \"черен ден за свободата на пресата\", предава  AFP . \r\nСноудън избяга в Русия през 2013 г., след като публикува хиляди класифицирани документи в медиите за обширните дейности на проследяване и подслушване на правителството на САЩ. \r\n\"Снимките на посланика на Еквадор, който поканва тайната полиция на Великобритания да отиде в посолството, за да арестува издател на наградена журналистика от сградата, ще се окажат в историческите книги\", написа бившият служител на Американската агенция за национална сигурност в социалната мрежа „Туитър“. \r\n\"Критиците на Асандж могат да се радват, но това е черен ден за свободата на пресата\", заяви Сноудън. Той осъди решението на Еквадор да оттегли убежището на Асандж, който от 2012 г. живее в посолството на страната в Лондон. \r\nТой нарече решението \"извънредно и много вероятно безпрецедентно оттегляне на това, което поне ООН смята за легитимно предоставяне на убежище\". \r\nПодобно на Сноудън, Асандж остава поляризираща фигура, а някои го наричат  борец за откритост, докато други го обвиняват, че е враг на САЩ, опитвайки се да избегне справедливостта. \r\n\"Не трябва да съм съгласен с цялата журналистика на този човек, но вярвам, че той не трябва да бъде арестуван заради нея\", пише Сноудън в отговор на критиките към методите на Асандж. \r\nСноудън до голяма степен остава извън медийното внимание в Русия, след като властите му е предоставиха статут на бежанец.  Юлиян Марков", "date": "2019.04.11", "title": "AFP: Едуард Сноудън определи ареста на Джулиан Асандж като „черен ден за свободата на пресата“"}
{"url": "http://www.focus-news.net/news/2019/04/11/2645437/aleksandar-andreev-tsik-za-izborite-sa-registrirani-15-partii-8-koalitsii-i-10-initsiativni-komiteta.html", "text": "За изборите са регистрирани 15 партии, 8 коалиции и 10 инициативни комитета. Това каза на брифинг говорителят на ЦИК Александър Андреев, предаде репортер на  Агенция „Фокус“ . \r\n„По отношение на нашите принципни решения ще споделя най-важните – решенията, които приехме във връзка с условията и реда на предизборната кампания. Приехме проект за медийни пакети в размер на 40 хил. лв., които ще могат да ползват партиите, а независимите кандидати и инициативите – 5 хил. лв.“, заяви Андреев. Той посочи, че избирателните списъци ще бъдат качени днес на страницата на ЦИК. \r\n„Вчера изтече срокът за регистрация на партиите и коалициите, а по отношение на инициативните комитети продължава до 15 април. До вчера 15 партии са подали заявление, 8 коалиции и 10 инициативни комитета“, обясни той и посочи, че на Коалиция „За теб, България“ ѝ е отказана регистрация заради пропуски. Андреев обясни, че се очаква десетте инициативни комитета да издигнат кандидатурата на независимите кандидати.  \r\nЦветилена СИМЕОНОВА", "date": "2019.04.11", "title": "Александър Андреев, ЦИК: За изборите са регистрирани 15 партии, 8 коалиции и 10 инициативни комитета"}
{"url": "http://www.focus-news.net/news/2019/04/11/2645450/miro-rahnev-psihoterapevt-okolo-04-ot-naselenieto-mozhe-da-ima-klinichna-proyava-na-zabolyavaneto-shizofreniya.html", "text": "Около 0.4 % от населението може да има клинична проява на заболяването шизофрения. Това каза за  Радио „Фокус“ – Бургас  психотерапевтът Миро Рахнев по повод Световния ден за борба с шизофренията. По думите му шизофренгеномът е вид емоционална затрудненост, при която при пациентите много често могат да се наблюдават липса на адекватни емоционални реакции. „Шизофренията много често се свързва със симптоми на параноя, наблюдава се проява на социална изолация. Болният изпитва проблеми с дългосрочната, с работната памет, със самият акт на знание. Проблемът е, че функциите на паметта и скоростта на осмисляне на информация е малко по-различна от биохимията на обикновения мозък. Често се наблюдава болните да застават в причудливи пози, да застават неподвижно в една поза или да изпадат в момент, който да изпадат в безпричинно раздразнение“, обясни психотерапевтът и добави, че най-често болестта се проявява в юношеска или ранна зряла възраст.  \r\n„Има превенция на заболяването. В последно време се полагат много усилия от медицината да се сведе до минимум свързаното нарушение с подтипажа на шизофренгенома. Самото заболяване би могло да се установи до година – две преди проявата на съответните симптоми“, каза още Рахнев. По думите му в България най-често се среща параноидната шизофрения, според Медицинския класификатор на болестотворните състояния. „Типични за нея са объркаността, напрегнатостта, чувството на застрашеност и преследване, параноиден страх, агресия и автоагресия. Допълнително могат се наблюдават и халюцинации – слухови или визуални. Нито един от тези признаци обаче не е основание сами да си поставим диагнозата, тъй като всеки един от тях би могъл да бъде индикатор за друго заболяване“, посочи психотерапевтът. Той добави, че съгласно класификацията на психозите, за да се постави конкретна диагноза, тези симптоми трябва да са се проявявали в период от един месец до половин година преди това.  \r\n„Главната причина за развиване за такъв тип заболяване е комбинация от генетични фактори и факторите на средата, в която хората живеят, или т. нар. „фамилна анамнеза“. Това означава, че, ако има 20-30 % вероятност за развитие на заболяването, ако има роднина с установено такова. Друга причина е, след употребата на наркотици, да отключат такива заболявания“, отбеляза Рахнев. \r\nМария ПОПЧЕВА", "date": "2019.04.11", "title": "Миро Рахнев, психотерапевт: Около 0.4 % от населението може да има клинична проява на заболяването шизофрения"}
{"url": "http://www.focus-news.net/news/2019/04/11/2645451/d-r-dobrin-dobrev-regionalen-klub-46-ti-pehoten-dobrichki-polk-istoricheskata-vazstanovka-na-aprilskoto-vastanie-tryabva-da-bade-predstavena-po-edin-dostoen-nachin.html", "text": "„Априлското въстание е събитие изключително важно за нашата история. Това е поводът да бъде обявена Руско-турската освободителна война и това е причината реално България да добие Свободата си. И точно по тази причина събитието е много важно и то трябва да бъде представено по много достоен начин, за да може нашите сънародници да видят историята с правилните очи, не през призмата на политици, през призмата на купените историци, а през призмата на нормалния човек, който да види съдбата на неговия сънародник през дадения исторически период“. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Добрин Добрев, председател на Регионален клуб „46-ти пехотен Добрички полк“ към Национално дружество „Традиция“. „Възстановката на Априлското въстание, която мислим да проведем на 21 април 2019 година, е свързана с драматичните събития, които са протекли преди 143 години. Каква е причината да направим точно това в Добрич? Причината е, че този тип мероприятия се правят в Южна България на местата, където действително са протекли бойните действия традиционно, но тук в Добрич живеят много хора, които са наследници на тогавашните обитатели на Южна България, тук живеят истински българи, които духом изживяват тази история и за тях да донесем историята на крака, да могат да я видят оживяла, да усетят миризмата на барута, да усетят силата на взривовете, да чуят писъците на загиващите, това е целта, която търсим за нашите съграждани и за гостите на мероприятието“, посочи д-р Добрев. По думите му чрез възстановката хората могат реално да се докоснат до историята, връщайки се назад във времето, премествайки се емоционално и мислено в пространството. Д-р Добрев подчерта, че от особена помощ за местния исторически клуб е и фактът, че градът разполага с Архитектурен етнографски комплекс на открито „Старият Добрич“, където е предвидено да се състои реконструкцията. „Там сгради, улици, чаршии, часовникова кула - цялата тази атмосфера на отколешни времена е на разположение на Регионален клуб „46-и пехотен Добрички полк“. Целият комплекс има неповторимото излъчване на времето, в което са се случили историческите събития и по този начин би могъл да бъде постигнат максимален военно-исторически реализъм\", отбеляза д-р Добрин Добрев. Той добави, че мероприятия от този тип и от този мащаб не могат да бъдат изпълнени само от един регионален клуб. Повече от 10 са клубовете за историческа реконструкция от страната, които ще се включат в априлското мероприятие. Добруджанският клуб очаква и участници от чужбина, които да го подкрепят. Участие са заявили реконструктори от Украйна и Германия, също и танзаниец. По думите му над 100 човека е била числеността на участниците преди пет години, когато отново в Добрич е правено подобно мероприятие. „Имаше много добър отзвук. Градът точно преди пет години – през 2014 година на 20 април, когато е избухнало Априлското въстание в стар стил, беше домакин на такова събитие. Това че са много участниците сега е плюс, 100 въоръжени участника е една много амбициозна задача, бих казал. Нашата дейност е все още не толкова популярна, а мащабността на такова мероприятие не може да бъде постигната със случайни хора“, посочи той. По думите му се очакват реконструктори от Велики Преслав, Добрич, Панагюрище, Плевен, Силистра, Троян-Априлци-Севлиево, Шумен, Ямбол, военноисторическите клубове „Възраждане” – Търговище, „Жива история” – Шумен, Миноносец Дръзки – Варна. За първи път в България възстановка на Априлското въстание ще е с международно участие. Ще бъдат представени ключови епизоди от Априлската епопея – обявяването на въстанието в Панагюрище, освещаването на знамето и потеглянето на Хвърковатата чета, отбраната на революционната столица, клането в Батак и защитата на Перущица. Домакините от РК „46-ти пехотен Добрички полк” ще представят за първи път на възстановката в Добрич изработеното от тях пълно копие на черешовия топ, което ще бъде използвано при пресъздаването на бойните действия. Началото на събитието - „Българският Великден 1876”, е в 11.00 часа. Автентични оръжия от епохата, облекла, униформи и снаряжение, изработени в пълно съответствие с оригиналите, ще пренесат публиката почти век и половина назад във времето, към дните на всеобщ народен подем, ще помогнат на присъстващите да почувстват героизма и трагизма на дръзналите да потърсят свободата с оръжие в ръка. \r\nЖулиета НИКОЛОВА", "date": "2019.04.11", "title": "Д-р Добрин Добрев, Регионален клуб „46-ти пехотен Добрички полк“: Историческата възстановка на Априлското въстание трябва да бъде представена по един достоен начин"}
{"url": "http://www.focus-news.net/news/2019/04/11/2645442/aleksandar-andreev-tsik-byaha-obzhalvani-11-nashi-resheniya-za-naznachavaneto-na-rayonni-izbiratelni-komisii-otmeneni-sa-4-ot-tyah.html", "text": "Бяха обжалвани 11 решения на ЦИК за назначаването на Районни избирателни комисии, отменени са 4 от тях. Това каза на брифинг говорителят на ЦИК Александър Андреев, предаде репортер на  Агенция „Фокус“ . „Имаше и три сигнала и една жалба, които пристигнаха по отношение на регистрацията на „Коалиция за България“, и от тях ЦИК се произнесе със самото решение за регистрация“, заяви Андреев. Той съобщи, че на 13 април ще се извърши проверка на подписките в подкрепа на регистрацията на партиите. „До 15 април могат да се регистрират инициативни комитети. На 17 април започва насрочването на консултациите на СИК, които трябва да се проведат до 20 април“, обясни той. \r\nЦветилена СИМЕОНОВА", "date": "2019.04.11", "title": "Александър Андреев, ЦИК: Бяха обжалвани 11 наши решения за назначаването на Районни избирателни комисии, отменени са 4 от тях"}
{"url": "http://www.focus-news.net/news/2019/04/11/2645452/prof-nikolay-spasov-npm-ban-natsionalniyat-prirodonauchen-muzey-se-polzva-s-dobro-ime-i-uvazhenie-u-nas-i-v-chuzhbina.html", "text": "Националният природонаучен музей се ползва с добро име и уважение у нас и в чужбина. Много от нашите специалисти са световно известни със своите изследвания и това е повод да се гордеем. Това каза за предаването  „Екологичен резонанс“  на  Радио „Фокус“  проф. Николай Спасов, директор на Националния природонаучен музей при Българската академия на науките, по повод 130 години от създаването на институцията. „130 години са един много дълъг период, измервайки го с човешкия живот. От момента на неговото създаване през 1889 година – съизмерим по възраст с новата българска държава, в него постоянно се натрупват колекции. Музеят е свидетел на всички събития, много от тях драматични в нашата нова история – войни, национални трагедии, политически, икономически и социални промени, оцелял е и продължава да се развива. Това не е лесно, но се дължи най -вече на традиционно добрия подбор на изследователите и на целия състав, който работи в него. Колективът на нашата институция наистина е на много високо равнище и според мен това е разковничето“, каза проф. Николай Спасов. Той подчерта, че още от обособяването си като научна институция изследователите, които са работили в нея, са създатели на редица направления, сред които арахнология, орнитология, ихтиология, зоогеография, еволюция на дребната мегафауна. „Това са направления, които продължават да се развиват мощно. Ние сме основен изследователски център в редица от тези области“, заяви проф. Спасов. Той отбеляза, че най-добре представени в музея са колекциите безгръбначни, основно насекомите, които са над милион единици. Колекцията от пеперуди, която също е представена в музея, но е сравнително нова, съдържа около 50 000 пеперуди от България, Балканите, Северна Африка, Япония и други страни. \r\nЙоланда ПЕЛОВА", "date": "2019.04.11", "title": "Проф. Николай Спасов, НПМ-БАН: Националният природонаучен музей се ползва с добро име и уважение у нас и в чужбина"}
{"url": "http://www.focus-news.net/news/2019/04/11/2645453/spas-garnevski-gerb-deystviyata-na-bsp-mesets-i-polovina-predi-izborite-pokazvat-stila-im-kleveti-intrigi-arogantnost-i-naglost.html", "text": "Всички действия месец и половина преди евроизборите недвусмислено показват стила и начина на работа чрез клевети, интриги, арогантност, наглост, проявявани от Социалистическата партия, особено по време на лидерството на Корнелия Нинова. Това каза на брифинг депутатът от ПГ на ГЕРБ Спас Гърневски, предаде репортер на  Агенция „Фокус“ . „Днес, когато Нинова е осъдена справедливо за лъжа, пред цяла България искам отново да върна темата, колкото и повтаряна да е тя - кой кога е лъгал и кой кога е работил за обществото“, посочи той. „Да застане един път завинаги и да отговори за всички обстоятелства около „Техноимпекс“ от тогава до днес“, призова Гърневски. „Освен че „Техноимпекс“ е присвоен, опоскан, разкостен в нейна полза, до ден днешен хората не могат да се пенсионират, дори архивът не може да се намери“, заяви депутатът от ГЕРБ. „Как тя никому неизвестната, с кого е била, за да бъде лансирана незнайно как и да стигне до тези среди“, попита Спас Гърневски. „Няма да спра да повтарям и „кражбата на века“ в Пловдив. Един път завинаги Нинова трябва да стане да отговори“, каза още той. \r\nБиляна ИВАНОВА", "date": "2019.04.11", "title": "Спас Гърневски, ГЕРБ: Действията на БСП месец и половина преди изборите показват стила им - клевети, интриги, арогантност и наглост"}
{"url": "http://www.focus-news.net/news/2019/04/11/2645456/razgrad-damtn-i-oblastniyat-upravitel-provedoha-rabotna-sreshta-za-zasilvane-na-vnimanieto-kam-vodoemite.html", "text": "Държавната агенция за метрологичен и технически надзор (ДАМТН) и областна администрация Разград работят в пълна координация за безопасната експлоатация на язовирите. Това подчерта председателят на ДАМТН Петър Горновски по време на работна среща с областния управител на област Разград Гюнай Хюсмен, съобщиха от пресцентъра на  ДАМТН . Той допълни, че към този момент язовирите на територията на разградска област са с достатъчно свободен обем за предстоящите пролетни дъждове, както и очакваното снеготопене. \r\nАкцентът по време на дискусията беше предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. С въвеждането й ще се даде възможност за определяне на различна периодичност на проверките от страна на контролните орган. Язовирите ще се класифицират в тристепенна скала на потенциална опасност в зависимост от възможно най-лошите последици от освобождаването на съхраняваните в тях води поради разрушаване или неправилна експлоатация, а именно: първата висока степен, втора значителна степен и трета ниска степен. По този начин ще се гарантира извършването на ежегодни проверки на язовирите с висока и значителна степен на потенциална опасност. Определената степен ще има значение при определяне на изискванията за експлоатация на съоръженията. \r\nПетър Горновски подчерта, че от създаването на Главната дирекция „Надзор на язовирните стени и съоръженията към тях“ към агенцията през 2016 г., се отчита значително подобрение при стопанисването на водоемите в страната. Той заяви, че за периода на миналата година и началото на 2019 г. инспекторите на ДАМТН са извършили над 70 проверки на язовири, находящи се на територията на разградска област. Направените предписания са 222, голям брой, от които са по техническата документация на водните обекти. Относно безопасната техническа експлоатация на язовирите, предписанията които най-често са срещани са за почистване на водните и въздушните откоси на язовирните стени от храстовидна и дървесна растителност.", "date": "2019.04.11", "title": "Разград:  ДАМТН и областният управител проведоха работна среща за засилване на вниманието към водоемите"}
{"url": "http://www.focus-news.net/news/2019/04/11/2645458/shumen-direktorat-na-odmvr-st-komisar-yalchan-rasim-i-prokuror-emiliya-yancheva-shte-opovestyat-podrobnosti-za-presichane-na-deynost-po-izgotvyane-na-falshivi-dokumenti-za-samolichnost.html", "text": "Директорът на ОДМВР-Шумен ст. комисар Ялчън Расим и прокурор Емилия Янчева от Районна прокуратура-Шумен ще оповестят подробности около проведена полицейска операция, довела до пресичане на незаконна дейност за изготвяне на неистински документи за самоличност. Това съобщиха от пресцентъра на  МВР . Информацията ще бъде представена на брифинг от 12.00 часа на 12 април в салона на Районното управление на МВР в Шумен.", "date": "2019.04.11", "title": "Шумен: Директорът на ОДМВР ст. комисар Ялчън Расим и прокурор Емилия Янчева ще оповестят подробности за пресичане на дейност по изготвяне на фалшиви документи за самоличност"}
{"url": "http://www.focus-news.net/news/2019/04/11/2645446/aleksandar-andreev-tsik-za-evroizborite-shte-badat-naeti-3000-mashini-za-glasuvane-a-za-mestnite-izbori-mozhe-da-se-misli-i-za-pridobivane.html", "text": "За евроизборите ще бъдат наети 3000 машини за гласуване, а за местните избори може да се мисли и за придобиване. Това каза на брифинг говорителят на ЦИК Александър Андреев, предаде репортер на  Агенция „Фокус“ . \r\nВъв връзка с машинното гласуване Андреев посочи, че вчера е била публикувана обществената поръчка за наемането на 3000 устройства. „Срокът за подаването на офертите е до 16 април. На 25 май е срокът за доставката на машините до секциите“, обясни Андреев. Той посочи, че до местните избори има достатъчно време, в което може да се мисли за придобиване, съхранение и логистика на машини. „За да можем да осигурим сега машинното гласуване, правилният вариант е наемането на машини“, каза още Андреев. \r\n„По отношение на гласуването извън страната - има 107 места, на които има дипломатически консулски представителства. Към момента са подадени успешно 452 заявления през нашата страница и 52 неуспешни“, каза Андреев и посочи, че заявления могат да бъдат продавани и в консулствата. \r\nНа въпрос как ще коментира обвинението на БСП, че несправедливо са разпределени квотите в Районните избирателни комисии, Андреев отговори, че не би трябвало да бъдат коментирани изказвания на политическите сили. „ЦИК се е съобразила с предложенията и с всички останали обективни критерии за назначаването на РИК“, подчерта той. \r\nЦветилена СИМЕОНОВА", "date": "2019.04.11", "title": "Александър Андреев, ЦИК: За евроизборите ще бъдат наети 3000 машини за гласуване, а за местните избори може да се мисли и за придобиване"}
{"url": "http://www.focus-news.net/news/2019/04/11/2645455/premierat-boyko-borisov-pristigna-v-dubrovnik-za-uchastie-v-osmata-sreshta-na-darzhavnite-i-pravitelstveni-rakovoditeli-na-stranite-ot-tsentralna-i-iztochna-evropa-i-kitay.html", "text": "Министър-председателят Бойко Борисов пристигна в Дубровник за участие в Осмата среща на държавните и правителствени ръководители на страните от Централна и Източна Европа и Китай. Това съобщиха от  правителствената информационна служба . Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.  \r\nДнес българският премиер ще проведе среща с председателя на Държавния съвет на Китай Ли Къцян. Фокус на разговора между двамата правителствени ръководители ще бъдат постигнатите договорености и резултати от миналогодишната среща „16+1“, чийто домакин беше София. Бойко Борисов и Ли Къцян ще обсъдят напредъка в търговските и икономическите връзки между двете държави и потенциала за реализирането на съвместни проекти в редица сектори в региона.  \r\nУтре министър-председателите на България Бойко Борисов, на Хърватия Андрей Пленкович и на Китай Ли Къцян ще открият официално Глобалния център за партньорство, чието създаване беше договорено през юли в българската столица.", "date": "2019.04.11", "title": "Премиерът Бойко Борисов пристигна в Дубровник за участие в Осмата среща на държавните и правителствени ръководители на страните от Централна и Източна Европа и Китай"}
{"url": "http://www.focus-news.net/news/2019/04/11/2645460/haskovo-47-i-literaturni-dni-yuzhna-prolet-zapochvat-v-grada-na-17-april.html", "text": "47-и Литературни дни „Южна пролет“ започват в Хасково на 17 април и ще продължат до 19 април включително. Това съобщиха от пресцентъра на  Общината . Част от Литературните дни е Националния конкурс за дебютна литература „Южна пролет”. Тази година в него участват 41 автори, отговарящи на регламента на конкурса. В литературен жанр „Поезия“ имаме 24 книги, в „Проза“ - 15, „Детска литература“ – 2. В жанровете „Драматургия“,  „Литературна критика“ и „Киносценарий“ няма участници.  \r\nНай-младият участник в конкурса е Мирая Гешева - на 15 години. Тя участва в жанр „Проза“ с книгата „Един почти истински свят“. Дебютантите ще бъдат оценявани от жури в състав:   Председател:  Проф. дфн Симеон Янакиев Симеонов, широко известен с псевдонима си Симеон Янев, който е български писател, есеист, теоретик, литературовед. Завършва българска филология в Софийския университет „Св. Климент Охридски” и е дългогодишен преподавател в същия университет. Редактор във вестници и издателство „Български писател”. Съставител и редактор на редица трудове за българската литература. Носител на множество национални и регионални литературни награди. Членове:   \r\n- Камелия Кондова – поетеса. Завършва ВТУ \"Св. св. Кирил и Меотодий\", специалност българска филология. Работи в радио Добрич като журналист. Носител на множество национални литературни награди. Член е на съюза на българските писатели от 1997 г.  \r\n- Георги Ангелов - Завършва История във Великотърновския университет “Св. Св. Кирил и Методий”. Носител на национални награди за поезия. Негови стихове са публикувани в националния печат, в антологии и сборници, превеждани са на турски и сръбски. Член на Съюза на българските писатели, както и на Дружеството на писателите в гр. Пловдив и гр. Пръвомай, зам.-председател на дружеството на пишещите в Чирпан. Главен редактор на е-списание „Литературен свят“. \r\n- Антон Баев – поет, писател и журналист, доктор по Българска литература от Института по литература към Българска академия на науките. Автор на множество издадени книги, сред които една в Турция и една в Германия. Председател на Дружеството на писателите - Пловдив. Собственик на 3 информационни сайта и основател на многоезичната литературна платформа www.plovdivlit.com. Носител на национални и международни награди за литература. \r\n- Недялко Бакалов – журналист, литературен критик, редактор. Завършва българска филология във Великотърновския университет “Св. св. Кирил и Методий”. Работи като учител и журналист. Бил е редактор в “Юниън телевижън” - Хасково, водил е авторска коментарна рубрика в Радио Пловдив. Занимава се и с актуална литературна критика, редактира книги.  \r\nСтана традиция по време на Литературни дни „Южна пролет”, Община Хасково да кани най-известните български издателства. Тази година ще бъдат 13 на брой. Ще има и шатра, където ще се продават дебютните книги, както и шатра за продажба на книги на местни автори. Община Хасково присъжда на наградените звание „Лауреат”, бронзова статуетка „Пегас” и финансови награди във всеки жанр. Присъжда и наградата „Александър Паскалев” за цялостен принос в областта на литературата и изкуството.  \r\nТази година председател на журито за наградата „Александър Паскалев” е г-жа Светла Табакова – началник отдел „Образование, култура, спорт и младежки дейности“ в Община Хасково. Членове на журито са: Венета Въжарска – гл.експерт „Култура“ в Община Хасково, Кирилка Страшникова – директор на РБ „Хр. Смирненски“ - Хасково,  Стелиян Николов – директор на Театър „Иван Димов“ – Хасково и Ясен Калайджиева – писател.", "date": "2019.04.11", "title": "Хасково: 47-и Литературни дни „Южна пролет” започват в града на 17 април"}
{"url": "http://www.focus-news.net/news/2019/04/11/2645461/ertan-feta-turisticheski-informatsionen-tsentar-kardzhali-pet-turisticheski-tsentara-organizirat-obikolka-ot-17-do-19-april.html", "text": "Информационна обиколка организират пет туристически информационни центъра от две области от 17 до 19 април и пет общини. Това съобщи за  Радио „Фокус“  Ертан Фета от Туристически информационен център-Кърджали. Обиколката се организира за популяризиране и рекламиране на туристически обекти пред туроператори, блогъри и медии. Пет общини от Кърджалийска и Хасковска област ще участват в инициативата. Това са общините Минерални бани, Ивайловград, Свиленград, Хасково и Кърджали. Участие са потвърдил близо 40 души, 17 от тях са представители на туроператорски фирми от цяла България.  \r\nИнформационната обиколка стартира на 17 април в Минерални бани, откъдето ще продължи в Хасково, и на другия ден – 18 април, ще бъде в Кърджали. Домакините ще представят на гостите Регионалния исторически музей, природния феномен Каменната сватба и Средновековния манастирски комплекс „Свети Йоан Предтеча“. На другия ден ще бъдат посетени Ивайловград и Свиленград, където ще приключи обиколката за популяризиране на местния туристически потенциал в Източните Родопи. \r\nДарина ДЕЕНИЧИНА", "date": "2019.04.11", "title": "Ертан Фета, Туристически информационен център-Кърджали: Пет туристически центъра организират обиколка от 17 до 19 април"}
{"url": "http://www.focus-news.net/news/2019/04/11/2645464/d-r-yanko-ivanov-zam-ministar-balgariya-shte-prilozhi-reglament-za-etiketiraneto-na-planinski-produkti-sas-spetsialna-naredba.html", "text": "България ще приложи регламент за етикетирането на планински продукти със специална наредба. Това заяви заместник - министърът на земеделието, храните и горите д-р Янко Иванов на среща със земеделски производители в Смолян, съобщиха от пресцентъра на  МЗХГ . Той уточни, че за да ползват етикет за планински продукт фермерите трябва да получат специално удостоверение и да бъдат вписани в публичен регистър. Това предвижда проект на Наредба за условията и реда за използването на незадължителния термин за качество „планински продукт“, предложен за обществено обсъждане.  \r\n„Терминът за качество „планински продукт” се използва за описание на продукти от растителен и животински произход, включително и пчелни продукти, произведени и преработени в планински райони“, поясни зам.-министър Иванов. Понятието може да се използва и при извършване на директни доставки на непреработени продукти от животински произход от производители, регистрирани по реда на Наредба №26 от 14 октомври 2010 г. за специфичните изисквания за директни доставки на малки количества суровини и храни от животински произход. За продукти, като например месо, животните следва да бъдат отглеждани в планински райони и да прекарат най-малко последните две трети от живота си в тях.  \r\nКонтролът върху употребата на термина „планински продукт“ се извършва от Българската агенция по безопасност на храните на всеки етап от производството, преработката и дистрибуцията.", "date": "2019.04.11", "title": "Д-р Янко Иванов, зам. - министър: България ще приложи регламент за етикетирането на планински продукти със специална наредба"}
{"url": "http://www.focus-news.net/news/2019/04/11/2645462/apelativniyat-sad-ostavi-v-aresta-pol-boevski.html", "text": "Софийският апелативен съд остави в ареста сина на бившия щангист Гълъбин Боевски – Пол, предаде  бТВ . Боевски-младши беше задържан миналата седмица, след като в кола, управлявана от него, бяха открити наркотици. Според прокуратурата дрогата не е била за лична употреба, а за разпространение. \r\nПол Боевски не пожела да отговоря на журналистически въпроси. В залата дойде ѝ сестра му Сара, но и тя запази мълчание.", "date": "2019.04.11", "title": "Апелативният съд остави в ареста Пол Боевски"}
{"url": "http://www.focus-news.net/news/2019/04/11/2645463/miro-rahnev-psihoterapevt-okolo-50-ot-zasegnatite-ot-shizofreniya-v-balgariya-sa-upotrebyavali-prekomerno-narkotitsi.html", "text": "Миро Рахнев, психотерапевт: Около 50% от засегнатите от шизофрения в България са употребявали прекомерно наркотици. Това каза за  Радио „Фокус“ – Бургас  психотерапевтът Миро Рахнев по повод Световния ден за борба с шизофренията. По думите му с  развиване на шизофренията се свързва употребата на редица психоактивни вещества – кокаин, амфетамини, пико, канабис, екстази. „Макар че ролята на канабиса може да бъде по-скоро спорна, тъй като той се използва и като средство в медицината за справяне с депресия, безпокойство или друго“, добави психотерапевтът. Той каза още, че диагнозата шизофрения се поставя въз основа на преживяванията на пациента – дали и какви аномалии има в поведението му.  \r\n„Всеки носи шизофренгенома в себе си, въпрос е на онаследяване дали той ще бъде развит у човека. Счита се, че положителната родителска подкрепа към пациента спомага за подобряване състоянието му. Основното лечение при шизофренията все пак са антипсихотичните лекарства. Често в комбинация с психологични и социални помощни средства, те способстват пациентите да се измъкнат от този омагьосан кръг. Възможно е да се наложи и хоспитализация, което също се случва често“, допълни Рахнев. По думите му на територията на България дългосрочната хоспитализация не се прилага обичайно като мярка за лечение.  „Проблемът при това заболяване не е в намирането на медикаменти, тъй като те са достатъчно достъпни, а по-скоро в отношението към болния. Понякога пациентите се чувстват отхвърлени, което може да доведе до това да изгубят смисъл да се борят. Ние често се сблъскваме със заболели от шизофрения в ежедневието си, но не ни е направило впечатление, тъй като при правилна употреба на медикаментите и добра терапия, те са напълно равноправни. Не трябва да бъдат разграничавани по никакъв начин“, отбеляза Рахнев. \r\nМария ПОПЧЕВА", "date": "2019.04.11", "title": "Миро Рахнев, психотерапевт: Около 50% от засегнатите от шизофрения в България са употребявали прекомерно наркотици"}
{"url": "http://www.focus-news.net/news/2019/04/11/2645454/skotland-yard-dzhulian-asandzh-e-arestuvan-i-zaradi-iskane-za-ekstraditsiya-v-sasht.html", "text": "Основателят на „Уикилийкс“ Джулиан Асандж, арестуван в четвъртък в Лондон за нарушаване на условията на пускане под гаранция , също е задържан и по искане за екстрадиция от САЩ, съобщи полицията, цитирана от  AFP . \r\nАвстралиецът  е \"арестуван още от името на американските власти, в 10:53 ч. след пристигането му в централното полицейско управление в Лондон въз основа на заповед за екстрадиране по член 73 от Закона за екстрадицията\", се казва в изявление.  Юлиян Марков", "date": "2019.04.11", "title": "Скотланд Ярд: Джулиан Асандж е арестуван и заради искане за екстрадиция в САЩ"}
{"url": "http://www.focus-news.net/news/2019/04/11/2645465/afp-sudanskata-armiya-obyavi-che-e-svalila-prezidenta-omar-bashir.html", "text": "Суданският президент Омар Башир бе свален от армията в четвъртък, след месеци на антиправителствени протести срещу трийсетгодишното му управление, предава  AFP . \r\n\"Обявявам като министър на отбраната свалянето на режима и задържането на неговия лидер на сигурно място\", заяви министърът на отбраната Авад Ибнуф в кратко телевизионно обръщение към нацията. \r\nПреходен военен съвет ще замени Башир в продължение на две години, каза той, добавяйки, че границите и въздушното пространство на страната ще бъдат затворени до второ нареждане. \r\nБашир, който дойде на власт през 1989 г., беше един от най-дълго управлявалите в Африка президенти. Той е издирван по обвинения в геноцид и военни престъпления от Международния наказателен съд. \r\nОт рано сутринта огромни тълпи от ликуващи суданци започнаха да изпълват площадите в центъра на Хартум в четвъртък, когато армията обеща \"важно съобщение\". \r\nПеейки „режимът е паднал“, хиляди излязоха пред армейски щаб, където протестиращите стояха в продължение на шест дни и бяха периодично прогонвани от полицията. \r\nПротестите, които избухнаха през декември след утрояването от правителството на цената на хляба, бяха най-голямото предизвикателство за дългогодишното управление на Башир. \r\nАгенцията за сигурност обяви също, че освобождава всички политически затворници.  Юлиян Марков", "date": "2019.04.11", "title": "AFP: Суданската армия обяви, че е свалила президента Омар Башир"}
{"url": "http://www.focus-news.net/news/2019/04/11/2645448/kmetat-ivan-totev-teparva-predstoyat-razgovori-sas-sobstvenika-na-imota-v-kv-karshiyaka-reshenieto-za-zakupuvane-vzima-obshtinskiyat-savet.html", "text": "Тепърва предстоят разговори със собственика на имота в кв. „Кършияка”. Това каза след сесия на Общинския съвет кметът Иван Тотев във връзка с предложението Общината да закупи имота в парка в квартала, в който е предвидено застрояване, провокирало недоволство у местните жители, предаде репортер на  Радио „Фокус”-Пловдив . „Не сме се виждали още със собствениците, те ме търсиха и вчера и оня ден, но без да излязат оценките на имота, аз не можех да говоря с тях”, каза Тотев. Оценката на имота от 16 дка, изготвена от независими оценители, вече е готова и тя е 3 900 000 лева. „Ние не можем да отчуждим този имот по силата на действащото законодателство, той може единствено да бъде купуван”, каза още кметът Иван Тотев. По думите му, това ще е цената, която ще се предложи на Общински съвет, а съветниците ще решат дали ще се купи. „Какво ще се случи, аз не мога да кажа. Когато става дума за такива сериозни разговори общинските съветници ще решават дали Общината ще има някакви дивиденти, или не. Решенията взема единствено Общинският съвет”, добави Тотев. Той обеща, че при срещата със собственика ще има представители на всички страни, включително и на протестиращите. \r\nИван Тотев посочи още, че вече има решение на Експертен съвет по устройство на територията на Община Пловдив. То е, че има необходимост от зелени площи в квартала. Експертният съвет е препоръчал на екипа, подготвящ новия ОУП на Пловдив, да изследва територията като наблегне на необходимостта от озеленяване. Последната дума ще е на екипа, работещ по новия ОУП. „Целият процес е публичен”, увери Тотев и изтъкна фактът, че Инициативният комитет в защита на парка е достатъчно шумен досега. Кметът препоръча процесът, освен всичко друго, да е и диалогичен, тъй като с груба сила не става. „В противен случай може да се случи както на бул. „Дунав“ – опитахме с група сила, заградиха си имота“, добави той. \r\nЦветана ТОНЧЕВА", "date": "2019.04.11", "title": "Кметът Иван Тотев: Тепърва предстоят разговори със собственика на имота в кв. „Кършияка”, решението за закупуване взима Общинският съвет"}
{"url": "http://www.focus-news.net/news/2019/04/11/2645467/blagoevgrad-vtoroto-izdanie-na-festivala-folklorna-magiya-v-bansko-shte-se-provede-na-12-13-i-14-yuli.html", "text": "На 12, 13 и 14 юли ще се проведе II-то издание на Националния фестивал за народно творчество „Фолклорна магия“, Банско. Това съобщиха от пресцентъра на  Община Банско . Фестивалът е с конкурсен характер и е предназначен за самодейци от всички фолклорни области на страната, без възрастови ограничения. Участниците са разделени на четири категории – пеене, свирене, танци и демонстрация на обичаи и традиции. \r\nТрите дни от фестивала са с дневна конкурсна програма и вечерни концерти на популярни и обичани фолклорни гост-изпълнители. \r\nИ тази година фестивалът ще премине под надслов „Да съхраним заедно българщината!“ Организатори на фестивала са национална фолклорна телевизия Фен Фолк ТВ, част от Мюзик Медия Клъстер, и Община Банско. \r\nЗа записване и повече информация:  .", "date": "2019.04.11", "title": "Благоевград: Второто издание на фестивала „Фолклорна магия“ в Банско ще се проведе на 12, 13 и 14 юли"}
{"url": "http://www.focus-news.net/news/2019/04/11/2645469/prof-nikolay-spasov-npm-ban-otkrita-e-nova-perspektivna-nahodka-koyato-shte-dade-mnogo-vazhni-detayli-za-nachaloto-na-chovechestvoto.html", "text": "Открита е нова интересна находка, която ще даде много важни детайли за началото на човечеството. Това каза за предаването  „Екологичен резонанс“  на  Радио „Фокус“   проф. Николай Спасов, директор на Националния природонаучен музей при Българската академия на науките. „Продължаваме разкопките, имаме нова находка, за която в момента не мога да кажа нищо повече, но тя е изключително интересна и перспективна в областта на най-ранната еволюция на човечеството за изясняване на първите стъпки на линията, която води към човека“, обясни проф. Николай Спасов. „Тази находка ще даде нови и много важни детайли за това начало. Човекът е така устроен, че той обича да се интересува за себе си и за своята история, дори и от най-древната, когато още не сме хора, а сме животни, по-близко до шимпанзето, но вече с една тенденция за развитие към човека“, каза още проф. Спасов и допълни, че публикации по темата се очакват до края на годината. Проф. Спасов отбеляза, че Националният природонаучен музей работи и по други проекти. „Един от тези проекти, който инициирах още в началото на нашия век, е търсенето на началото на човешката история. Всичко това тръгна от находки в късния Миоцен, намерени в Северна Гърция. Тогава си дадох сметка, че в нашите късни миоценски наслаги би трябвало да могат да бъдат намерени такива. Търсенето, което започнахме преди почти 20 години, се увенча с неочакван успех. Намерихме зъб, който даде твърде много, защото беше не само най-късният хуманоид, тоест представител на човешкото семейство за Европа. По-нататъшните ни изследвания показаха, че находка край Гърция, наречена грекопитек – един доскоро не съвсем ясен в систематично положение хуманоид, и нашият зъб от проучванията край Чирпан принадлежат на един и същи вид, който изглежда е първият потенциален представител на предчовеците. А това означава, че изглежда не Африка, а Източното Средиземноморие е мястото, където се заражда началото на човешката история преди малко повече от 7 милиона години“, обясни проф. Спасов. Специалисти от музея участват в изследванията, които се правят близо до Вардар в Северна Македония, каза още той. „Благодарение на финансовата подкрепа на Българската академия на науките и на Министерството на културата на Македония открихме скелет на мастодонт – едно от най-големите животни, съществували някога. И този скелет, макар че не е пълен, е може би най-комплексният скелет, намиран до този момент. Той вече е изложен в музея в Скопие“, посочи проф. Спасов. Изследователи от музея участват още в проучвания в Централна Азия. „От две години с малък екип колеги от музея работим в Азербайджан, където изследваме кавказкия леопард. Това е един застрашен подвид на леопарда. Във всичките задкавказки държави той е в много ниска численост и изследванията там ще бъдат от значение за опазването на този подвид“, допълни проф. Николай Спасов. \r\nЙоланда ПЕЛОВА", "date": "2019.04.11", "title": "Проф. Николай Спасов, НПМ-БАН: Открита е нова перспективна находка, която ще даде много важни детайли за началото на човечеството"}
{"url": "http://www.focus-news.net/news/2019/04/11/2645470/ministarat-na-turizma-nikolina-angelkova-provede-rabotna-sreshta-s-poslanika-na-portugaliya-v-balgariya-npr-elena-margarida-rezende-de-almeyda-koutinyo.html", "text": "Министърът на туризма Николина Ангелкова проведе работна среща с посланика на Португалия в България Н.Пр. Елена Маргарида Резенде де Алмейда Коутиньо. Това съобщиха от пресцентъра на  Министерството на туризма . Двете обсъдиха сътрудничеството в отрасъла между своите страни и се обединиха около тезата, че има още много неизползвани възможности за увеличаване обмена на туристи.     \r\nМинистър Ангелкова представи отличните резултати, постигнати в българската туристическа индустрия през годините след обособяването на самостоятелното ведомство в края на 2014-а. България предлага както възможности за практикуване на масов зимен и летен туризъм, така и широка палитра специализирани услуги – балнео- и СПА, културно-исторически, поклоннически, конгресен, еко-, селски, приключенски и други видове туризъм, подчерта тя.  \r\nПрез миналата година у нас са отчетени над 16 хил. туристически посещения на португалски граждани, а българите са реализирали над 20 хил. туристически визити в Португалия.  \r\nДвете страни изпълняват подписано през 2015 г. Споразумение в областта на туризма между Министерството на туризма на Република България и Министерството на икономиката на Португалската република. Те си сътрудничат също в обучението по туризъм. Партньорството ни в културно-историческия туризъм има много добри перспективи, посочи министър Ангелкова и припомни, че институцията разработи веднага след създаването си 8 такива дестинации, добили голяма популярност. Разработени са също 12 винено-кулинарни и 7 балнео- и СПА дестинации, които насърчават притока на  потребители на специализирани услуги.  \r\nН.Пр. Елена Коутиньо поздрави екипа на министър Ангелкова за постигнатото в устойчивия растеж на отрасъла и изрази готовността на страната си да насърчава двустранните отношения още по-активно.", "date": "2019.04.11", "title": "Министърът на туризма Николина Ангелкова проведе работна среща с посланика на Португалия в България Н.Пр. Елена Маргарида Резенде де Алмейда Коутиньо"}
{"url": "http://www.focus-news.net/news/2019/04/11/2645473/evrodeputatat-ot-grupata-na-enpgerb-andrey-novakov-shte-poseti-rusenska-oblast-na-12-april.html", "text": "Евродепутатът от групата на ЕНП/ГЕРБ Андрей Новаков ще посети Русенска област на 12 април /петък/. Това съобщиха от пресцентъра на  партията . Той ще започне обиколката си късно следобед в петък от град Борово заедно с народния представител от ГЕРБ - Русе Пламен Нунев. От 16.00 часа предстои среща с ползватели на услугите в социален център и пенсионерския клуб в населеното място на Община Борово. \r\nНоваков и Нунев ще направят преглед на рехабилитацията на Народно читалище „Искра 1898“ и параклис в Борово от 17.30 часа. Към 18.30 часа ще бъде направен преглед на изпълнението на голям проект по Програмата за развитие на селските райони. Извършва се основен ремонт на пътя и подмяна на ВиК – мрежата в селата Обретеник, Горно Абланово и Екзарх Йосиф.", "date": "2019.04.11", "title": "Евродепутатът от групата на ЕНП/ГЕРБ Андрей Новаков ще посети Русенска област на 12 април"}
{"url": "http://www.focus-news.net/news/2019/04/11/2645472/ruse-divi-zhivotni-sa-obezpokoili-kadroglavite-pelikani-v-rezervata-srebarna.html", "text": "Диви животни са навлезли в колонията на къдроглавия пеликан в поддържан резерват „Сребърна“ в началото на седмицата. Това съобщиха от  РИОСВ - Русе . В резултат на това гнездящите на земята птици са се подплашили и са се преместили в източна посока в старото гнездилище. Останалите птици с излюпените и поотраснали пеликанчета са на наколните платформи.  \r\nНавлизането на дивите животни е регистрирано чрез системата за видеонаблюдение. Експертите са установили, че нашествениците са от вида енотовидно куче, което се среща в Северна България и Добруджа. Видът не е защитен и представлява ловен обект според българското законодателство.  \r\nНа този етап не може да се направи оценка на щетите в колонията, тъй като не е желателно допълнително обезпокояване на птиците. От записите не се виждат малки птици в гнездата на тръстиковия остров, но вероятно има щети върху яйцата. В момента пеликаните, които са се преместили проявяват активност и показват всички признаци, характерни за размножителен период. От няколко дни към колонията на къдроглавите са се присъединили и няколко розови пеликана. Не може да се твърди, че са загнездили все още.  \r\nНавлизане на животни като диви свине и дребни хищници е регистрирано и в предишни години. По тази причина в резервата е монтиран електропастир и са се организирали подборни отстрели на хищници. На този етап колонията ще се наблюдава с повишено внимание и ще се предприемат допълнителни мерки за опазване на защитените птици  от набези.", "date": "2019.04.11", "title": "Русе: Диви животни са обезпокоили къдроглавите пеликани в резервата Сребърна"}
{"url": "http://www.focus-news.net/news/2019/04/11/2645459/afp-avstraliya-e-ubedena-che-dzhulian-asandzh-shte-bade-tretiran-spravedlivo-v-obedinenoto-kralstvo.html", "text": "Австралия заяви, че ще търси консулски достъп до родения в Куинсланд Джулиан Асандж и изрази увереност, че той ще получи справедлив процес след ареста му във Великобритания в четвъртък, предава  AFP . \r\nВъншният министър Марис Пейн заяви, че е наясно, че основателят на „Уикилийкс“  Асандж е бил арестуван в Лондон по силата на заповед от 2012 г. заради неявяване пред съда. \r\n\"Джулиан Асанж ще продължи да получава обичайната консулска подкрепа от австралийското правителство,\" каза тя в изявление. \"Консулските служители ще се стремят да посетят Асандж в мястото му на задържане.\" \r\nПейн добави, че е \"уверена\", че той \"ще получи справедлив процес в Обединеното кралство\". \r\n\"Тъй като въпросът е предмет на правоприлагането и съдебните производства, няма да предоставяме постоянен коментар,“ уточни министърът. \r\nСлучаят на Асандж е спорен в родната му Австралия, където поддръжниците са започнали шумна и координирана кампания за натиск върху последователни правителства, които да го върнат у дома. \r\nТой е роден в отдалечения североизточен град Таунсвил и създава „Уикилийкс“ след изучаване на математика в университета в Мелбърн.  Юлиян Марков", "date": "2019.04.11", "title": "AFP: Австралия е убедена, че Джулиан Асандж ще бъде „третиран справедливо в Обединеното кралство“"}
{"url": "http://www.focus-news.net/news/2019/04/11/2645457/dzheremi-hant-dzhulian-asandzh-ne-e-geroy.html", "text": "Основателят на \"Уикилийкс\" Джулиан Асандж \"не е герой\", заяви британският външен министър Джереми Хънт в четвъртък след ареста му в еквадорското посолство в Лондон, цитиран от  AFP . \r\n\"Неприемливо е някой да избяга, изправен пред правосъдието и той се е опитал да направи това за много дълго време и затова не е герой\", казва Хънт в изявление.  Юлиян Марков", "date": "2019.04.11", "title": "Джереми Хънт: Джулиан Асандж не е герой"}
{"url": "http://www.focus-news.net/news/2019/04/11/2645476/stara-zagora-dostaviha-dve-novi-mashini-za-pochistvane-na-obshtestvenite-zoni-v-grada.html", "text": "Демонстрация на новите комунални машини за почистване и миене на площадното пространство и пешеходната част на бул. „Цар Симеон Велики“, както и парковете бе направена днес в Стара Загора. Това съобщиха от  Общината .  \r\nМарката на почистващите съоръжения е „Керхер“, с прикачен инвентар, като имат по 3 четки и възможност за чистене с различни обороти на въртене.  „Едната е оборудвана и с приставка за миене. 165 литра е вместимостта на контейнера за мокро почистване. 500 литра е обемът на контейнера за отпадъци, който се изсипва директно в кош за боклук тип „Бобър“, каза Николай Стоев, началник на Звено „Озеленяване и комунални дейности“ на Община Стара Загора. От фирмата-доставчик на машините уточниха още, че средната скорост на почистване е около 20 км/ч.  \r\nЕдна от новите машини ще се грижи още за чистотата и приветливостта на градския парк „5-ти октомври“ и парк „Александър Стамболийски“ (Алана), а другата за парк „Митрополит Методий Кусев“ и площада пред стадион „Берое“.", "date": "2019.04.11", "title": "Стара Загора: Доставиха две нови машини за почистване на обществените зони в града"}
{"url": "http://www.focus-news.net/news/2019/04/11/2645475/gerb-grazhdanski-dialog-na-tema-obrazovanie-shte-se-provede-na-12-april-v-burgas.html", "text": "Граждански диалог на тема образование ще се проведе от 16.00 часа на 12 април 2019 г. (петък) в експозиционен център „Флора“ в Бургас. Това съобщиха от пресцентъра на  ПП ГЕРБ . Форумът е част от Платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Ася Пеева, член на Комисията по образование и наука в 44-тото Народно събрание, депутатите  Ивелина Василева, Димитър Бойчев, Диана Саватева, Галя Желязкова, Иван Вълков, както и евродепутатът от групата на ЕНП/ГЕРБ Асим Адемов. \r\nПоканени са да вземат участие още кметът на Община Бургас Димитър Николов, началникът на Регионалното управление на образованието Виолета Илиева, кметове и общински съветници, представители на висши учебни заведения, на училища, детски градини и други институции, които работят в образователната сфера. \r\nФорумът е отворен за всички граждани, които искат да споделят мнения и препоръки за развитието на образованието в България.", "date": "2019.04.11", "title": "ГЕРБ: Граждански диалог на тема образование ще се проведе на 12 април в Бургас"}
{"url": "http://www.focus-news.net/news/2019/04/11/2645466/narodniyat-predstavitel-ot-pg-na-bsp-za-balgariya-valeri-zhablyanov-shte-napravi-izyavlenie-v-tsentralata-na-bsp.html", "text": "Днес, 11.04.2019 г. (четвъртък), от 16.45 часа, народният представител от ПГ на \"БСП за България\" Валери Жаблянов ще направи изявление в централата на БСП, ул. \"Позитано\" 20. Това съобщиха от пресцентъра на  БСП .", "date": "2019.04.11", "title": "Народният представител от ПГ на \"БСП за България\" Валери Жаблянов ще направи изявление в централата на БСП"}
{"url": "http://www.focus-news.net/news/2019/04/11/2645474/haskovo-nezakonnite-smetishta-prodalzhavat-da-sa-problem-za-obshtina-topolovgrad.html", "text": "Незаконните сметища продължават да са проблем за община Тополовград. Това съобщиха от пресцентъра на  Общината . Три са големите нерегламентирани сметища, които продължават да заемат големи пространства. Наскоро купищата боклуци бяха показани в репортаж на БТВ, направен след сигнал на граждани. Предписани са мерки, които трябва да се изпълнят, за да не последват санкции за общината. Общинската администрация предприема мерки, които струват пари, но нещата не се променят. Хорага продължават да извозват с автомобили и каруци отпадъчни материали, въпреки, че има пазачи.   \r\nПо инициатива на отдел „Общинска собственост и икономическо развитие“  група служители от Общинската адмистрация почистиха сметището край Асфалтова база. Събрани са повече от 250 чувала с отпадъци, които са депонирани до Регионалното депо в град Харманли.  \r\nОт общината предупреждават, че при установено нарушение ще се налагат глоби в размер от 300 до 1000 лева за физически лица. \r\nПроблемът няма да е толкова голям, ако гражданите ползват по-пълноценно казаните и контейнерите за смет, каквито има пред всеки дом, офис на фирми, учреждения, търговски обекти – коментират от общината.", "date": "2019.04.11", "title": "Хасково: Незаконните сметища продължават да са проблем за община Тополовград"}
{"url": "http://www.focus-news.net/news/2019/04/11/2645477/eva-maydel-evrodeputat-ot-gerbenp-es-mozhe-i-tryabva-da-stane-tehnologichna-super-sila.html", "text": "„ЕС може и тряба да стане технологична супер сила. Етичните насоки за работата на изкуствения интелект, които целят повече защита на европейските граждани може да се превърнат в конкурентно предимство за европейските предприемачи.“, заяви българският евродепутат Ева Майдел (ГЕРБ/ЕНП) по време на третото издание на конференцията на високо равнище “Regulation4Innovation” в сряда, 10 април 2019 г., съобщиха от пресцентъра на  партията .   \r\nСпециален гост на събитието бе вицепрезидентът на Европейската инвестиционна банка и бивш премиер на Финландия Александър Стуб, който посочи, че новите приоритети на Европейската комисия трябва да са съсредоточени върху изкуствения интелект и технологиите, тъй като те променят всяка индустрия и всеки един аспект от ежедневието ни.  \r\nВ дискусията взеха участие и вицепрезидентът на Майкрософт за Европа и Близкия Изток Джон Франк, както и представител на стартъпа за електрически скутери „Бърд“ Барт де Лифде. Те се обединиха около тезата, че ЕС трябва да стане технологична супер сила, която да умее да насърчава иновациите, чрез гъвкави и отворени регулации, които да се адаптират в динамиката на дигиталния свят. Един от начините това да се случи е с увеличаване на дигиталната и бизнес грамотност на законотворците на всяко ниво.  \r\nRegulation4Innovation e конференция на високо равнище, инициирана от Ева Майдел (ГЕРБ/ЕНП) и има за цел да обсъди актуалните теми в сферата на дигитализацията и да начертае път за преодоляване на предизвикателствата. За трета година дискусията събра над сто водещи експерти в областта на технологиите, които обсъждат важните теми в сектора. Изданието на Regulation4Innovation 2019 бе в сътрудничество с технологичния гигант „Майкрософт“ и „Расмусен Глобал“ (създадена от бившия генерален секретар на НАТО Андерс Фог Расмусен).", "date": "2019.04.11", "title": "Ева Майдел, евродепутат от ГЕРБ/ЕНП: ЕС може и трябва да стане технологична супер сила"}
{"url": "http://www.focus-news.net/news/2019/04/11/2645482/gerb-narodniyat-predstavitel-svetlana-angelova-i-ministarat-na-truda-i-sotsialnata-politika-biser-petkov-shte-posetyat-ruse-i-dve-mogili-na-12-april.html", "text": "Заместник-председателят на комисията по труда, социалната и демографската политика и народен представител от ГЕРБ – Русе Светлана Ангелова и министърът на труда и социалната политика Бисер Петков ще посетят на 12 април 2019 година (петък) Русе и Две могили. Това съобщиха от пресцентъра на  ПП ГЕРБ . \r\nОт 09.00 часа ще се състои среща на Светлана Ангелова и министър Петков с кмета на Община Русе Пламен Стоилов и неговия екип. \r\nПо – късно те ще участват в събитие от цикъла MASTЕRCLASS WORK 4.0., организирано от Конфедерацията на независимите синдикати в България и РУ “Ангел Кънчев“ - Русе. Събитието ще се състои от 10.00 часа в аула 2.101. То ще бъде уважено от президента на КНСБ Пламен Димитров, Петър Николов и Деница Сачева – заместник-министри на образованието и науката, чл. кор. проф. д.т.н. Христо Белоев – ректор на Русенския университет, представители на синдикални и работодателски организации, преподаватели, студенти и др. \r\nЦелта на форума е да бъдат обсъдени предизвикателствата, които поставя дигитализацията пред пазара на труда - изчезването на цели професии, подпомагането на по-лесния преход от студентската скамейка до работното място и бързо променящите се технологии, които са на път да изместят човека в някои сфери на пазара на труда. \r\nПо – късно народният представител и министърът ще разгледат дневния център за стари хора на фондация „Трета възраст“. Той се намира на ул. „Йосиф Цанков“ № 47. \r\nВизитата ще продължи по обед в град Две могили, където предстои среща с кмета на Община Две могили Божидар Борисов и неговия екип. Светлана Ангелова и Бисер Петков ще разгледат Центъра за настаняване от семеен тип в Две могили.", "date": "2019.04.11", "title": "ГЕРБ: Народният представител Светлана Ангелова и министърът на труда и социалната политика Бисер Петков ще посетят Русе и Две могили на 12 април"}
{"url": "http://www.focus-news.net/news/2019/04/11/2645478/babh-shte-izvarshi-izvanredni-proverki-po-povod-predstoyashtite-praznitsi-velikden-i-gergyovden.html", "text": "Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите официални празници Великден и Гергьовден. Това съобщиха от  агенцията . Засилените проверки ще стартират на 15 април (понеделник) и ще продължат до 6 май 2019 г. включително. Инспекторите от отделите „Контрол на храните“ при съответните областни дирекции по безопасност на храните (ОДБХ) ще проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област.  \r\nИнспекциите са извън плановия контрол и ще се фокусират върху производството и търговията на традиционно предлаганите храни за празничната трапеза  – агнешко месо, козунаци, яйца, включително боядисани яйца, пресни зеленчуци и др., както и на боите за яйца. \r\nВ рамките на тематичните проверки в търговската мрежа и заведенията за обществено хранене инспекторите на БАБХ ще следят за правилното съхранение на храните, спазване на сроковете на съхранение, наличие на здравна маркировка на трупното месо, правилното етикетиране и маркиране на яйца, включително недопускане на яйца от клас „B“ в търговската мрежа, спазване на Системата за управление безопасността на храните, както и за наличие на документи за произход и безопасност. \r\nВ производствените обекти ще се проверява за произхода, сроковете и условията на съхранение на използваните суровини и храни, наличие на технологична документация за произвежданите храни, правилното етикетиране на храните и придружаващите храните документи и съответствието им с нормативните изисквания на българското и европейското законодателство. \r\nТази година, с цел по-добра информираност на потребителите за страната на произход на  дребни преживни животни (ДПЖ), ще се поставя здравна маркировка на трупно месо в различни цветове. Тя ще обозначава произхода на месото в конкретни два цвята – син и червен с мастило за хранителни цели. За месото от ДПЖ с произход България здравната маркировка ще е със син цвят. При месо с произход различен от български (заклано в българска кланица, но с чужд произход) маркировката ще е в червен цвят. При поставянето ѝ и в двата случая трябва да се спазва изискването да е на външната повърхност на кланичния труп, по такъв начин, че ако той се разреже на половини или четвъртини всяко парче да има здравна маркировка. \r\nПредвиждат се извънредни проверки и на пазарите на живи животни. На тях ще се следи за идентификацията на живите животни, включително паспорти, ветеринарномедицински свидетелства за придвижване на животни към и от пазара и отразяването им в Интегрираната информационна система на БАБХ – ВетИС, съответствието на транспортните средства, с които се придвижват животните, както и ветеринарно-санитарните изисквания и водената документация от собственика или управителя на пазара. \r\nПри необходимост, в проверките ще оказват съдействие и представители на Икономическа полиция към областните дирекции на Министерството на вътрешните работи (ОДМВР), които ще се включат в рамките на тяхната компетентност. \r\nЦелта на извънредните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на определени стоки и хранителни продукти по време на празниците Великден и Гергьовден, както и да се предотврати всеки опит за злоупотреби от недобросъвестни производители и търговци, собственици на заведения, за да могат потребителите спокойно да посрещнат празничните дни.  \r\nДежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.04.11", "title": "БАБХ ще извърши извънредни проверки по повод предстоящите празници Великден и Гергьовден"}
{"url": "http://www.focus-news.net/news/2019/04/11/2645483/stara-zagora-mezhdunarodniyat-frankofonski-uchenicheski-teatralen-festival-shte-se-provede-ot-11-do-14-april-v-grada.html", "text": "Девет театрални трупи ще участват в Международния франкофонски ученически театрален фестивал, чието 26-то издание се проведе от 11 до 14 април в Стара Загора. Това съобщи от пресцентъра на  Общината . Организатори на фестивала са Френски институт-България, Асоциацията на преподавателите по и на френски език в България /АПФБ/ и Алианс Франсез Стара Загора, с подкрепата на Община Стара Загора. За втора година Фестивалът ще бъде с променен формат, като част от международната мрежа на Фестивалите за Франкофонски ученически театър - \"10 от 10\". \r\n„Новият форма дава възможност на актьорите да се срещнат на живо с авторите в работни ателиета, а това е много добра възможност за усвояване на език. Много изявени български актьори са тръгнали към голямата сцена точно от този фестивал“, каза Иванка Сотирова, зам.-кмет на Община Стара Загора. \r\nВалери Дрейк от Френския институт у нас благодари на Община Стара Загора за подкрепата през всичките години, както и на Алианс Франсез за организацията . По думите и Фестивалът е ключово събитие за промотирането на френския език. \r\n„Радваме се, че Фестивалът се присъедини към мрежата „10 от 10“, която присъства в 44 страни по света. Същността на формулата е, че авторите, чиито пиеси ще се играят са тук и се срещат с актьорите. Младите хора работят с живия текст и след това имат възможност да се видят с автора му“, обясни Ян Новак, едни от създателите на мрежата. Тази година ще се играят две пиеси от френски автори и една от белгийски – Лоран ван Ветер, който вече е в Стара Загора. „Аз съм автор и актьор, живея в Брюксел. Бил съм вече тук и много се радвам, че една от трупите избра моя пиеса. Ще съм щастлив да се срещна с тях“, сподели белгийският автор. \r\nВ конкурсната програма, която започва в събота от 9.30 часа,  тази година участват 8 български трупи и една трупа от Тунис. Сред претендентите е и трупата от ГПЧЕ „Ромен Ролан“ Стара Загора. Ще бъдат връчени 8 награди –Златна, Сребърна и Бронзова Маска, Маска за най- добри актьор и актриса, за млада надежда, за най- добро владеене езика на Молиер и Специалната награда на община Стара Загора. \r\nВсички пиеси ще се играят на сцената на Кукления театър в Стара Загора при свободен вход. \r\nВ извънконкурсната програма в събота вечер зрителите ще могат да видят лауреатите на Златната маска от 2018 година- трупата на 9-та Френска езикова гимназия „Алфонс Дьо Ламартин“ София. За втора година ще се включат гостите от Франция от Гимназия „Луи Жуве “  Таверни, предградие на Париж. \r\nИзвън конкурса, втората театрална трупа на ГПЧЕ „Ромен Ролан“, ще представи пиесата на Силвия Дончева „Приключенците на франкофонския театър“. Награждаването на най - добре представилите се трупи и актьори ще е на 14 април от 9.30 часа в общинска зала „Петко Рачов Славейков“.", "date": "2019.04.11", "title": "Стара Загора: Международният франкофонски ученически театрален фестивал ще се проведе  от 11 до 14 април в града"}
{"url": "http://www.focus-news.net/news/2019/04/11/2645471/gabrovo-ostaviha-za-postoyanno-v-aresta-trimata-mazhe-napadnali-prodavach-v-magazin-v-grada.html", "text": "Габровският районен съд остави за постоянно в ареста тримата мъже, нападнали продавач-консултант в магазин в областния център. Това съобщиха от  Окръжен съд – Габрово . Задържаните са обвинени в причиняване на лека телесна повреда на младеж от същия град, като са му нанесли побой. От съда посочват, че деянието е извършено по хулигански подбуди. Престъплението е осъществено на 7 април (неделя) в търговски обект в Габрово.  \r\nСъдебният състав е счел, че с оглед събраните до момента доказателства може да се направи обосновано предположение, че тримата мъже са извършили престъплението, за което са привлечени в качеството на обвиняеми, както и че са налице останалите изискуеми от закона предпоставки за определяне на най-тежката мярка за неотклонение. Предвид изложеното, съдът уважи искането на Районна прокуратура – Габрово и постанови „задържане под стража” по отношение на Й. А., П. А. и Н. М. \r\nОпределението на Габровския районен съд подлежи на обжалване пред Окръжен съд – Габрово в 3-дневен срок.", "date": "2019.04.11", "title": "Габрово: Оставиха за постоянно в ареста тримата мъже, нападнали продавач в магазин в града"}
{"url": "http://www.focus-news.net/news/2019/04/11/2645485/sofiya-obshtinata-organizira-proletno-veloshestvie-koeto-shte-se-provede-na-14-april.html", "text": "„София кара колело и тича за по-чист въздух“ е мотото на тазгодишното пролетно велошествие, което ще се проведе в София в неделя, на 14 април 2019 г. Това съобщиха от пресцентъра на  Столична община . Събитието е разделено на две части, а софиянци са поканени да се включат или с личен велосипед, или да пробягат 5-километровото трасе от пл. Народно събрание до Южния парк. Стартът на велосипедистите е от 11 часа, а на бегачите – от 11.15.  \r\nСъбитието няма състезателен характер. С участието си, включилите се в отделните инициативи ще подкрепят активното придвижване в градска среда, като пълноценна алтернатива на придвижването с лични автомобили – в това число ходенето пеша, карането на колело и използването на градски транспорт. Инициативата се фокусира изцяло върху значението на личния принос за по-чист въздух. \r\n„Затоплянето на времето ни дава много нови поводи да слезем от автомобилите си и да използваме алтернативно екологично придвижване в града.  22 000 дка са парковете и градините в София,  55 км са велоалеите, 90% от градския транспорт е обновен и модернизиран. Това са различни алтернативи на придвижването с личен автомобил, които всеки един от нас може да изпробва в ежедневието си. Усилието на всеки е важно, защото чистият въздух зависи от всеки един от нас“, подчерта Йоана Христова, зам.-кмет по Екология в Столична община. \r\nСъбитието се организира от Столична община,  „София – Европейска столица на спорта“ и Центърът за градска мобилност. Сборният пункт на участниците ще бъде отворен от 9.30 ч. на пл. Народно събрание, когато всеки участник може да получи фланелка и стартов номер, с които освен в мартона или велошествието ще може да се включи и в многото томболи с награди, които ще се проведат на финала - в Южния парк. В допълнение, аниматори ще се погрижат преди старта,  велосипедите на най-малките да са красиви и празнично украсени. \r\nПовече за събитието можете да намерите тук: https://www.facebook.com/events/642697352835051/", "date": "2019.04.11", "title": "София: Общината организира пролетно велошествие, което ще се проведе на 14 април"}
{"url": "http://www.focus-news.net/news/2019/04/11/2645486/sofiya-obvinyaem-darzhal-s-tsel-razprostranenie-marihuana-amfetamin-i-kokain-na-razlichni-mesta-v-stolitsata-ostava-v-aresta.html", "text": "Състав на Софийския апелативен съд (САС) е оставил без уважение жалбата на защитника на П.Б. за изменение на определената му мярка за неотклонение „задържане под стража“ в по-лека. Това съобщиха от пресцентъра на  Апелативна прокуратура-София . Той е бил привлечен в качеството на обвиняем за извършено от него престъпление – държане на наркотични вещества с цел разпространение (по чл. 354а, ал. 1, изр. 1, пр. 4, алт. 1, вр. чл. 26, ал. 1 от НК).  \r\nНа 4 април 2019 г. обвиняемият Б. държал на три места - в лек автомобил, жилища в жк „Люлин“ и жк „Младост“, коноп, амфетамин и кокаин.  \r\nСъдът е приел доводите на прокурора в Софийската апелативна прокуратура за това, че е налице обосновано предположение, че обвиняемият Б. е извършил престъпното деяние, за което е привлечен към наказателна отговорност и има опасност той да извърши друго престъпление. Той се възприема като лице с негативни характеристични данни. Наличието на различни по вид наркотични вещества, тяхното относително еднакво тегло, начина на разфасоване, откритата електронна везна сочи за специфична цел на тяхното държане, а именно за разпространение. Деянието, за което е обвинен, е с висока степен на обществена опасност. П.Б. е осъждан.  \r\nС определение на САС е потвърдена мярката за неотклонение „задържане под стража“ спрямо обвиняемия.", "date": "2019.04.11", "title": "София: Обвиняем,  държал с цел разпространение марихуана, амфетамин и кокаин на различни места в столицата, остава в ареста"}
{"url": "http://www.focus-news.net/news/2019/04/11/2645468/tass-ekvador-otmeni-reshenieto-za-predostavyane-na-grazhdanstvo-na-dzhulian-asandzh.html", "text": "Властите на Еквадор отмениха решението за предоставяне на гражданство на основателя на „Уикилийкс“, Джулиан Асандж. Това съобщи министърът на външните работи на Еквадор  Хосе Валенсия на пресконференция, цитиран от  TACC . \r\n\"Решението за предоставяне на Асандж на еквадорско гражданство е преустановено поради различни нарушения (на правила, свързани с условията за неговото местонахождение на територията на посолството на Републиката в Обединеното кралство - ТАСС)\", каза той.  Юлиян Марков", "date": "2019.04.11", "title": "ТАСС: Еквадор отмени решението за предоставяне на гражданство на Джулиан Асандж"}
{"url": "http://www.focus-news.net/news/2019/04/11/2645487/vratsa-povdignato-e-obvinenie-sreshtu-59-godishen-mazh-ot-oblastniya-grad-za-bludstvo-s-desetgodishno-momiche.html", "text": "С обвинителен акт на Районна прокуратура – Враца е предаден на съд К.О. (на 59 години) за извършено от него престъпление по чл. 149, ал. 1 от Наказателния кодекс. Това съобщиха от пресцентъра на  Апелативна прокуратура-София . \r\nОбвиняемият живеел с майка си в град Враца. Той често посещавал къщата на живеещото в съседство семейство с три деца. Поддържал добри отношения както с родителите, така и с децата. Вечерта на 1 септември 2018 г. К.О. отново гостувал на съседите си. По някое време майката заспала с едното от децата. Другите две – десетгодишната М. и единадесетгодишният Т., играели на карти в другата стая, като поканили и К.О., който се присъединил към тях. След известно време момчето се отказало да играе и заспало в леглото си. Десетгодишната М. казала на обвиняемия, че ще го изпрати, но той я хванал за ръката и я придърпал към себе си. Без да говори, мъжът извършил блудствени действия без съвкупление с малолетното момиче. М. се уплашила и разтреперила, като не посмяла да извика майка си. В същото време жената се събудила, отишла в стаята на децата и станала свидетел на случващото се там. Тя веднага се развикала, а К.О. само казал няколко пъти, че „нищо не е направил“. За случая веднага бил подаден сигнал на тел. 112, а К.О. задържан от пристигналия на място полицейски екип.  \r\nПредстои делото срещу обвиняемия К.О. да продължи в съда.", "date": "2019.04.11", "title": "Враца: Повдигнато е обвинение срещу 59-годишен мъж от областния град за блудство с десетгодишно момиче"}
{"url": "http://www.focus-news.net/news/2019/04/11/2645488/rayonnite-plovdivski-kmetove-ot-gerb-sa-na-poseshtenie-v-bryuksel-po-pokana-na-evrodeputata-ot-enpgerb-emil-radev.html", "text": "Районните кметове от ГЕРБ в Пловдив са на посещение в Брюксел по покана на евродепутата от ЕНП/ГЕРБ Емил Радев. В рамките на визитата кметовете на район „Централен“ Георги Стаменов, на „Източен“ Николай Чунчуков, на „Западен“ Димитър Колев, на „Северен“ Ральо Ралев и на „Тракия“ Костадин Димитров проведоха срещи в Европейския парламент. Това съобщиха от пресцентъра на  Партията .  \r\nПо време на разговорите стана ясно, че в следващия програмен период се очаква финансиране по регионални програми. Кметовете на ГЕРБ поставиха и въпроса за програмата за саниране на сгради. След добрите видими резултати все повече се засилва интересът на гражданите към възможностите за финансирането на мерки за енергийна ефективност за българските домове. В Пловдив расте броят на регистрираните сдружения на собствениците, чиято цел е да кандидатстват за саниране.  \r\nВ специална презентация членът на Европейския парламент от ЕНП/ГЕРБ Емил Радев представи приоритетите и постигнатите резултати от своята работа.  \r\nКметовете на петте пловдивски района проведоха среща и с евродепутата д-р Андрей Ковачев.  \r\nПо време на разговорите бе подчертано, че българските представители в Европейския парламент от ЕНП/ГЕРБ са силен отбор, който защитава националния интерес и работи така, че да отговори на конкретните нужди и проблеми на българските граждани. Европа и европейските ценности трябва да бъдат запазени и не бива да се позволява на популистите да застрашат постиженията във всички сфери на обществения живот, стана ясно още по време на срещите в Брюксел.", "date": "2019.04.11", "title": "Районните пловдивски кметове от ГЕРБ са на посещение в Брюксел по покана на евродепутата от ЕНП/ГЕРБ Емил Радев"}
{"url": "http://www.focus-news.net/news/2019/04/11/2645479/parlamentarnata-komisiya-za-borba-s-koruptsiyata-shte-iziska-ot-glavniya-prokuror-rezultatite-ot-proverkata-na-rakovodstvoto-na-kpkonpi.html", "text": "Парламентарната комисия за борба с корупцията, конфликт на интереси и парламентарна етика ще изиска от главния прокурор резултатите от проверката на ръководството на Комисията за противодействие на корупцията и за отнемане на незаконно придобитото имущество (КПКОНПИ), предаде репортер на  Агенция „Фокус“ . Едва след като се запознае с резултатите, комисията ще подложи на гласуване предложението на БСП за предсрочно прекратяване на правоотношението на Пламен Георгиев и Антон Славчев съответно като председател и зам.-председател на КПКОНПИ. \r\nЧленовете на парламентарната комисия от БСП не присъстваха на заседанието. Народният представител от ГЕРБ Спас Гърневски заяви, че комисията периодично изслушва доклади за работата на КПКОНПИ. По думите му всички народни представители, включително и тези от БСП, винаги са се обединявали около това, че антикорупционната комисия работи добре и усилено. „Съжалявам, че ги няма нашите колеги от БСП да потвърдят това“, заяви Гърневски и посочи, че няма чадър в работата на КПКОНПИ. \"Смятам, че няма да е справедливо и отговорно отстраняването от длъжност да бъде приложено към Пламен Георгиев и Антон Славчев. В този смисъл предлагам да се изчака проверката на съответните органи, те да ни запознаят с резултата и ако в него има достатъчно мотиви да се искат оставки на тези хора, аз ще съм първият, който ще ги гласува“, каза още Гърневски. \r\nДепутатът от „Воля“ Симеон Найденов се присъедини към твърдението, че трябва да се изчакат резултатите от проверката. Народният представител от ДПС Ихсан Халил също заяви, че трябва да се види решението на прокуратурата. От своя страна, председателят на комисията Борис Ячев посочи, че е притеснителна формулировката на вносителите за „тежки нарушения“. „Няма как да се направи оценка дали е извършено нарушение и ако има такова, дали то се квалифицира като „тежко“. Дори в самия закон няма дефиниция на този термин“, заяви Ячев и подчерта, че комисията подхожда професионално и неутрално към подобни проблеми. Ячев посочи, че парламентарната комисия ще изиска от прокуратурата да предостави резултатите от проверката и чак тогава да се произнесе по предложението на БСП за отстраняване на Пламен Георгиев и Антон Славчев. Агенция „Фокус“ припомня:  На 4 април партията внесе в парламента подписка с искане за отстраняването на ръководителите на антикорупционната комисия. Причината беше проверката на прокуратурата, заради която Пламен Георгиев излезе в дългосрочен отпуск по призив на премиера Бойко Борисов, докато не се изяснят съмненията около имотното му състояние. До това се стигна, след като в публичното пространство излезе информация за купен от него имот, при който има разминавания между декларирано и реално закупено и между оценено и данъчно обложено. Тогава Георгиев заяви, че атаката срещу него е компроматна и бизнесмени, които са засегнати от работата на КПКОНПИ, имат 198 милиона причини, за да го атакуват. На 4 април прокуратурата започна проверка по случая. \r\nЦветилена СИМЕОНОВА", "date": "2019.04.11", "title": "Парламентарната комисия за борба с корупцията ще изиска от главния прокурор резултатите от проверката на ръководството на КПКОНПИ"}
{"url": "http://www.focus-news.net/news/2019/04/11/2645489/natsionalniyat-savet-za-tristranno-satrudnichestvo-shte-provede-zasedanie-v-12-april.html", "text": "Националният съвет за тристранно сътрудничество ще проведе заседание в петък, 12 април, в Гранитната зала на Министерския съвет. Това съобщиха от  Правителствената информационна служба . На заседанието ще бъде обсъден Законопроект за изменение и допълнение на Закона за социално подпомагане.", "date": "2019.04.11", "title": "Националният съвет за тристранно сътрудничество ще проведе заседание в 12 април"}
{"url": "http://www.focus-news.net/news/2019/04/11/2645492/sliven-zamestnik-kmetat-pepa-chilikova-se-sreshtna-s-grazhdani.html", "text": "Заместник-кметът Пепа Чиликова се срещна с граждани на Сливен. Пред нея те поставиха въпроси от социален характер. Това съобщиха от пресцентъра на  Община Сливен . Пепа Чиликова беше помолена и за съдействие по личен проблем.  \r\nПриемният ден на кмета, заместник-кметовете и секретаря на Общината е всеки първи четвъртък от месеца. Записването става два дни преди това – във вторник от 08.30 часа в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2019.04.11", "title": "Сливен:  Заместник-кметът Пепа Чиликова се срещна с граждани"}
{"url": "http://www.focus-news.net/news/2019/04/11/2645481/premierat-boyko-borisov-provede-telefonen-razgovor-s-ministar-predsedatelya-na-darzhavata-izrael-benyamin-netanyahu.html", "text": "Премиерът Бойко Борисов проведе телефонен разговор с премиера на Държавата Израел Бенямин Нетаняху. Това съобщиха от  правителствената информационна служба . Двамата обсъдиха развитието на сътрудничеството между двете страни, което в последните години е изключително активно.  \r\nПремиерът Борисов поздрави израелския си колега за изборната победа и подчерта, че изграденото доверие и доброто партньорство между България и Държавата Израел ще продължат да се развиват. Борисов го покани на посещение в България, а Бенямин Нетаняху посочи, че състави ли кабинет ще се отзове на поканата на министър-председателя. \r\nБорисов и Нетаняху обсъдиха и проекта за Източно-средиземноморския газопровод „Ийст Мед“, който ще доставя газ от Държавата Израел за Европа и ще преминава през Кипър, Гърция и Италия. Министър-председателят Бойко Борисов подчерта, че основен приоритет за България е гарантиране сигурността на енергийните доставки за страната и диверсификацията на източниците. Той посочи, че чрез интерконектора Гърция-България, страната ни може да получава доставки от „Ийст Мед“.", "date": "2019.04.11", "title": "Премиерът Бойко Борисов проведе телефонен разговор с министър-председателя на Държавата Израел Бенямин Нетаняху"}
{"url": "http://www.focus-news.net/news/2019/04/11/2645490/sofiya-prokuraturata-e-vnesla-iskane-za-zadarzhane-pod-strazha-na-srabskiya-grazhdanin-obvinen-v-trafik-na-nad-1-ton-kanabis-drug-uchastnik-v-prestaplenieto-e-obyaven-za-izdirvane.html", "text": "Окръжна прокуратура – София е внесла в съда искане за определяне на мярка за неотклонение „задържане под стража“ спрямо сръбския гражданин Д.Ч. Това съобщиха от пресцентъра на  Апелативна прокуратура-София . Той е бил привлечен в качеството на обвиняем за извършено от него престъпление по чл. 242, ал. 2 от Наказателния кодекс. Около 21.35 ч. на 7 април 2019 г., на трасе „Входящи товарни МПС“, на Митнически пункт „Калотина“, Д.Ч., като помагач, умишлено улеснил пренасянето през границата на страната - от Сърбия в България, на високорисково наркотично вещество – канабис. Дрогата била разпределена в 1012 пакета. Другият участник в престъплението – П.Б., e избягал непосредствено след извършване на деянието. Понастоящем той е обявен за общодържавно издирване, като са предприети всички необходими действия с оглед установяването му.  \r\nРазследването по делото продължава.", "date": "2019.04.11", "title": "София: Прокуратурата е внесла искане за задържане под стража на сръбския гражданин, обвинен в трафик на над 1 тон канабис, друг участник в престъплението е обявен за издирване"}
{"url": "http://www.focus-news.net/news/2019/04/11/2645493/st-komisar-georgi-hadzhiev-sdvr-ustanoveni-sa-sobstvenitsite-na-kuchetata-koito-nahapaha-tri-detsa-kray-zheleznitsa.html", "text": "След като кучетата са упоени, в резултат на работата ни са установени собствениците, въз основа на чиповете на кучетата. Това каза на брифинг директорът на СДВР ст. комисар Георги Хаджиев за инцидента, при който три деца и дядо им бяха нахапани от кучета край село Железница, предаде репортер на  Агенция „Фокус“ . „Кучетата са собственост на дама от Симеоново и на сина й“, съобщи той. „Благодаря на будна гражданка, която след като е забелязала инцидента, е положила усилия, с риск за здравето си, се е опитала да окаже съдействие, да отдели кучетата от децата и да предотврати по- тежки последици“, посочи Георги Хаджиев. „Кучетата са установени в района на Железница след проведени заградителни мероприятия. Незабавно са уведомени Столична община и „Екоравновесие““, коментира той. „Извършен е оглед, иззети са доказателства, разпитани са очевидци, станали свидетели на инцидента“, заяви директорът на СДВР.", "date": "2019.04.11", "title": "Ст. комисар Георги Хаджиев, СДВР: Установени са собствениците на кучетата, които нахапаха три деца край Железница"}
{"url": "http://www.focus-news.net/news/2019/04/11/2645480/dnsk-na-15-april-shte-bade-vrachena-zapovedta-za-spiraneto-na-stroitelstvoto-na-zlaten-vek-polucheno-e-vazrazhenie-ot-arteks.html", "text": "В ДНСК е получено писмо (възражение) от управителя на „Артекс инженеринг“ АД във връзка със съставения констативен акт за спиране на строителството. На 15 април предстои връчване на заповедта за спиране на строежа, включително и ефективното спиране на строителните и монтажните работи. Това съобщиха от  ДНСК . От дирекцията за строителен контрол заявяват, че процедурите по спиране на строежа са точно и ясно разписани в разпоредбите на чл. 224 от Закона за устройство на територията. Законодателят е предвидил в такива случаи обстоятелствата по спиране на строеж да се установяват с констативен акт, който се съставя в случая от ДНСК поради определената втора категория на въпросния строеж. Констативният акт се връчва на заинтересуваните лица, които могат да подадат възражения срещу него в 7-дневен срок. Заповедта за спиране на строежа се издава в срок до 3 дни от изтичането на гореупоменатия 7-дневен срок. Ефективното спиране на строежа започва след издаването на заповедта. \r\nГореописаната процедура е относима към спиране на всички видове строежи от първа, втора и трета категория, включително се прилага и към горепосочения строеж, като тази процедура е законоустановена и не подлежи на нарушаване, както от страна на ДНСК, така и от страна на всички останали страни и инстанции.", "date": "2019.04.11", "title": "ДНСК: На 15 април ще бъде връчена заповедта за спирането на строителството на „Златен век“, получено е възражение от „Артекс“"}
{"url": "http://www.focus-news.net/news/2019/04/11/2645497/24-info-makedoniya-kosovo-shte-prieme-zakon-sreshtu-otrichane-na-voennite-prestapleniya.html", "text": "На днешното заседание правителството на Косово прие предложението на вицепремиера Енвер Ходжай да изготви закон, който да наказва отричането  на военни престъпления в Косово, съобщи кореспондентът на  Македонската информационна агенция (МИА) в Прищина, цитиран от скопското електронно издание  “24 Инфо“ . \r\nПредложението на Ходжай идва след като няколко представители на най-голямата партия на сърбите в Косово, „Сръбска листа“ (СЛ) публично отричат престъпленията, извършени срещу албанските цивилни по време на войната от 1998 до 1999 година. Последният случай е с вече уволнения министър на администрацията и местното самоуправление, който заяви по време на годишнината от атаките на НАТО срещу Сърбия, че албанците са \"кръвопийци и измамници\" и че избиването на 45 цивилни в село Речак през януари 1999 г. той нарече  „изфабрикувано“.  \r\n„Дискурсът, използван от политиците на СЛ за военновременните жертви в Косово, опитвайки се да скрият истината и отричането на престъпленията, извършени от Сърбия срещу цивилното население в Косово, е неприемлив. Случаят с бившия министър Тодосиевич не е първият. В продължение на години имаме случаи, когато членовете на правителството от редиците на СЛ са го правили, чиито изявления след това бяха подкрепени от сръбския президент Александър Вучич и други представители на сръбското правителство. Такива твърдения и тенденции не могат да бъдат толерирани, каза Ходжай. \r\nТой се позова на европейската практика да предотврати възраждането на идеологии, които доведоха до такива военни престъпления, като етническо прочистване, и обеща да забрани всякакъв вид прославяне на бившия сръбски лидер Слободан Милошевич и неговите сътрудници, които заради техните престъпления са наказани от международния съд. \r\n\"Ето защо считам, че трябва да предприемем всички необходими стъпки, за да регулираме основата за наказанието на онези, които отричат престъпленията и геноцида на Сърбия в Косово\", каза Ходжай на сесия на правителството. \r\nСпоред заместник министър-председателя на Косово един такъв закон се дължи от правителството и парламента на Косово на жертвите на войната и техните семейства. \r\n„Сръбският геноцид в Косово е факт и доказателствата за това са многобройни и очевидни. Правителството и парламентът на Косово дължат такъв закон на жертвите на войната и техните семейства, за да защитят достойнството си и да предотвратят връщането на политиката, която е причинила толкова много жертви“, каза Ходжай.  Юлиян Марков", "date": "2019.04.11", "title": "„24 Инфо“ (Македония): Косово ще приеме закон срещу отричане на военните престъпления"}
{"url": "http://www.focus-news.net/news/2019/04/11/2645499/ministar-krasimir-valchev-shte-poseti-plovdiv-i-burgas-na-12-april.html", "text": "Министърът на образованието и науката Красимир Вълчев ще бъде на посещение в Пловдив и Бургас на 12 април. Това съобщиха от пресцентъра на  министерството . В Пловдив той ще разговаря с ръководството и учителите от ЕГ „Иван Вазов“, ще присъства на официалното откриване на проекта „1:1 Chromebook”, както и на откриването на Учебен център по растителна защита в Аграрния университет.  \r\nВ Бургас министър Вълчев ще се включи и в откриването реконструираните по ОП „Региони в растеж“ учебен двор и спортни площадки на Професионалната гимназия по строителство, архитектура и геодезия „Кольо Фичето“, а по-късно и в граждански диалог на тема „Европа в нашия дом“.", "date": "2019.04.11", "title": "Министър Красимир Вълчев ще посети Пловдив и Бургас на 12 април"}
{"url": "http://www.focus-news.net/news/2019/04/11/2645500/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.11", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/11/2645484/the-wall-street-journal-arestuvaniyat-dzhulian-asandzh-mozhe-da-bade-ekstradiran-v-sasht.html", "text": "Британската полиция арестува основателя на „Уикилийкс“ Джулиан Асандж в Лондон по искане на САЩ за екстрадиция - драматична ескалация, която може да помогне на  дългогодишните усилия на Вашингтон да изправят пред съда човек, чиято дейност е сравнявана от американски високопоставени служители със „вражеска разузнавателна служба“, пише авторитетното американско издание  The Wall Street Journal .  \r\nБританската полиция арестува Асандж в четвъртък, след като Еквадор оттегли предоставеното му убежище. Властите в САЩ го обвиняват, че е публикувал класифицирани материали от преди почти едно десетилетие, а отскоро и за материал, за който се твърди, че е откраднат от руските хакери в разгара на президентската кампания в САЩ през 2016 г. \r\nБританската полиция е задържала  Асандж в полицейски участък в центъра на Лондон. В четвъртък сутринта те влязоха в еквадорското посолство, където Асандж живее от 2012 г. по покана на правителството на Еквадор, и го качиха в полицейски ван. \r\nВ посолството полицията арестува Асандж за нарушаване на условията за гаранция по случай на сексуално нападение. След като е пристигнал в полицейското управление, те са го задържали по искане за екстрадиране от страна на американските власти. \r\nДженифър Робинсън, адвокатът на Асандж в Лондон, заяви в социалната мрежа „Туитър“, че американската заповед е издадена през декември 2017 г. и „е за заговор с Челси Манинг в началото на 2010 г.“ \r\nРазследването на американското министерство на правосъдието срещу Асандж започна след оповестяването от „Уикилийкс“ през 2010 г. на хиляди класифицирани доклади от афганистанската война и други материали. Челси Манинг, бивш армейски разузнавателен анализатор, бе призната за виновна на военния съд за предоставяне на документи. \r\nСпециалният прокурор Робърт Мюлер също така се фокусира върху ролята на „Уикилийкс“ в публикуването на хиляди хакнати имейли на демократите като част от усилията на Русия да се намеси в президентската кампания през 2016 г. \r\nОтношенията на Еквадор с Асандж се влошиха рязко след избирането през 2017 г. на президента Ленин Морено, който го описва като „камък в обувката ни“ и заяви, че продължаващото му присъствие в посолството е неприемливо. \r\nМинистърът на външните работи на Великобритания Джереми Хънт благодари на президента Морено за сътрудничеството с Великобритания. \r\n„Джулиан Асанж не е герой и никой не е над закона. Той се крие от правосъдието от години,“ написа Хънт в социалната мрежа „Туитър“. \r\nСър Алън Дънкан, високопоставен служител във външното министерство на Обединеното кралство, заяви, че „съдилищата трябва да решат какво ще се случи след това.“ Полицията заяви, че Асаднж ще остане в ареста, докато се яви пред съдия „възможно най-скоро“. . \" \r\nАрестът на Асандж отваря път за вероятно искане за екстрадиране от САЩ, по обвинения, свързани с публикуването на класифицирана информация. \r\nПрез януари федерален съдия отхвърли искането за публикуване на висящите обвинения. Окръжният съдия на САЩ Леони Бринкема заяви, че защитниците на свободната преса, които искат да направят това, нямат доказателство, че Асандж действително е бил обвинен. \r\nРичард Леджет, бивш заместник-директор на Агенцията за национална сигурност, каза: „Радвам се, че най-накрая ще бъде изправен пред правосъдието за различните си престъпления в Съединените щати и в чужбина.“ \r\nСАЩ не са коментирали публично дали са направили или планират да подадат искане за екстрадиция. Говорител на Министерството на правосъдието съобщи в четвъртък, че агенцията е запозната с докладите, че Асандж е задържан, но отказа да коментира. \r\nВ социалната мрежа „Туитър“ „Уикилийкс“ каза, че прекратяването на убежището на Асандж от страна на Еквадор нарушава международното право. \r\n\"Силните играчи, включително [от] ЦРУ, са ангажирани в сложни усилия да го дехуманизират, да го делегитимизират и да го затворят\", написаха от „Уикилийкс“. \r\nПри администрацията на Обама тогавашният главен прокурор Ерик Холдър направи разлика между „Уикилийкс“ и новинарските организации, като каза, че „Уикилийкс“ не заслужава същите защити от Първата поправка. Въпреки това, следователите не са могли да открият доказателства, че Асандж е накарал Манинг да предостави документите и не са повдигнали обвинение. \r\nГолямо жури във Вирджиния е поискало свидетелските показания на Манинг през последните седмици, които тя е отказала да предостави. Сега тя е задържана. \r\nДжулиан  Асанж отдавна е изправен пред вероятността да бъде арестуван в Лондон по заповед от местен съд, след като той наруши условията на гаранцията по обвиненията за сексуално насилие, Швеция спря разследването, но заповедта е още в сила. \r\nПрезидентът на Еквадор Морено заяви, че Асандж е нарушил международните споразумения, като „се намесва във вътрешните работи на други държави“ чрез „Уикилийкс“. Той цитира изтичането на документи от Ватикана в „Уикилийкс“ през януари като най-скорошен пример. \r\n„Днес обявявам, че неразумното и агресивно поведение на Джулиан Асандж, враждебните и заплашителни декларации на неговата съюзническа организация срещу Еквадор, и особено нарушаването на международните договори, доведоха до момент, в който убежището на Асандж е несъстоятелно и вече не е приемливо ”, каза Морено. \r\nЛенин Морено каза, че е поискал и е получил гаранция от правителството на Великобритания, че  Асандж няма да бъде екстрадиран някъде, където може да бъде подложен на изтезания или смъртно наказание.  Юлиян Марков", "date": "2019.04.11", "title": "The Wall Street Journal: Арестуваният Джулиан Асандж може да бъде екстрадиран в САЩ"}
{"url": "http://www.focus-news.net/news/2019/04/11/2645501/rayonniyat-prokuror-na-sofiya-radoslav-dimov-shte-badat-povdignati-obvineniya-na-sobstvenitsite-na-kuchetata-nahapali-detsa-kray-zheleznitsa.html", "text": "След доклад на материалите по делото в Софийска районна прокуратура наблюдаващият прокурор е преценил да повдигне обвинение спрямо двете лица, собственици на кучетата за извършено престъпление по чл. 325 ал.1 за това, че не са положили достатъчно грижи за животните, които се намират под техен надзор. Това каза на брифинг районният прокурор на София Радослав Димов за инцидента, при който три деца и дядо им бяха нахапани от кучета край село Железница, предаде репортер на  Агенция „Фокус“ . Той уточни, че едното лице е непълнолетно момче. „Две кучета порода ротвайлер са причинили средни телесни повреди на три деца, изразяващи се в обезобразяване на части от тялото“, заяви Радослав Димов. „За това престъпление законът предвижда наказание до 3 години „лишаване от свобода“ и глоба“, посочи той. „По отношение на непълнолетния извършител е взета мярка за неотклонение „надзор“. По отношение на майка му е взета мярка „задържане под стража“ до 72 часа“, каза още районният прокурор на София.", "date": "2019.04.11", "title": "Районният прокурор на София Радослав Димов: Ще бъдат повдигнати обвинения на собствениците на кучетата, нахапали деца край Железница"}
{"url": "http://www.focus-news.net/news/2019/04/11/2645496/krum-zarkov-bsp-pridobil-sam-apartamenta-si-prez-2015-g-predi-da-vlyaza-v-politikata.html", "text": "Апартамента съм придобил през 2015г., година преди да вляза в политиката с избора си за член на Изпълнителното бюро на БСП. В този апартамент живея със семейството си. Друг нямам. Това написа зам.-председателят на ПГ на БСП Крум Зарков във  „Фейсбук“  след като стана ясно, че прокуратурата е възложила на КПКОНПИ да провери имотите му. „Вярвам, че когато те питат трябва просто да отговориш. Още повече, когато няма какво да криеш“, заявява той. „Апартаментът е закупен за 155 000 евро, а е намерен през обява в интернет. В нотариалния акт е записана точно сумата, за която съм се споразумял с предишния собственик. Нито стотинка повече или по-малко“, обяснява депутатът от левицата и допълва, че цената излиза малко повече от 1100 евро на квадрат, каквито са пазарните цени към онзи момент и съответстват на доста окаяното състояние на сградата. „Парите са всичките мои и на съпругата ми спестявания, плюс спестяванията на нейните и моите родители. Освен тях взехме ипотечен кредит на стойност 65 000 евро. Ще изплащаме този кредит още 20 години, тъй че апартаментът ще е напълно наш към 2039г.“, обявява Крум Зарков. „Имам и една кола. Купена също преди 2016г. На 8-9 години е вече“, коментира той. „Нямам сметки за деклариране, защото по закон на деклариране подлежат само тези над 10 000 лв. Всичките си сметки да сметна заедно, не мога да ги докарам до толкова“, пояснява депутатът. „Нямам проблем да се вдигне банковата ми тайна, тъй като по нея има само движение на заплати. Доходи, извън трудовите, практически не съм имал. Това са моите отговори“, пише още той.", "date": "2019.04.11", "title": "Крум Зарков, БСП: Придобил съм апартамента си през 2015 г., преди да вляза в политиката"}
{"url": "http://www.focus-news.net/news/2019/04/11/2645495/boris-yachev-obedineni-patrioti-ako-se-tragne-sega-da-se-sazdava-nov-antikoruptsionen-zakon-borbata-s-koruptsiyata-shte-ostane-na-zaden-plan-v-sledvashtite-nyakolko-godini.html", "text": "Ако се тръгне сега да се създава нов антикорупционен закон, борбата с корупцията ще остане на заден план в следващите няколко години. Това каза пред журналисти депутатът от „Обединени патриоти“ и председател на парламентарната комисия за борба с корупцията Борис Ячев, предаде репортер на  Агенция „Фокус“ .   \r\n„Свидетели сме на една поредица от искания за оставки, поредица от обвинения и сигнали, и мисля, че това не е полезно за страната. Създават се обществени настроения, руши се доверието във всички институции“, заяви Ячев и посочи, че на това трябва да се сложи край.  \r\n„Не знам дали първоначалната атака срещу Пламен Георгиев е била политическа. Но исканите оставки на него и заместника му Антон Славчев са политически, тъй като са поискани от конкретна политическа партия“, подчерта той.  \r\nЯчев посочи, че се е приела най-демократичната норма КПКОНПИ да бъде избирана и назначавана от парламента и да бъде под някаква форма на парламентарен контрол. „Но Народното събрание не осъществява контрол върху оперативните функции на Комисията, за да няма политическо вмешателство върху неговата работа. Единствено прокуратурата може да извърши пълен контрол“, обясни той. По думите му, ако се тръгне сега да се създава нов антикорупционен закон, борбата с корупцията ще остане на заден план в следващите няколко години. Ячев посочи, че след като приключи проверката на ръководството на КПКОНПИ, парламентарната комисия за борба с корупцията ще извика за изслушване Пламен Георгиев и Антон Славчев. \r\nЦветилена СИМЕОНОВА", "date": "2019.04.11", "title": "Борис Ячев, „Обединени патриоти“: Ако се тръгне сега да се създава нов антикорупционен закон, борбата с корупцията ще остане на заден план в следващите няколко години"}
{"url": "http://www.focus-news.net/news/2019/04/11/2645502/prezidentat-rumen-radev-dogovori-s-emira-na-katar-sheyh-tamim-bin-hamad-al-tani-finansirane-na-inovativen-ucheben-tsentar-za-detsa-v-sofiya.html", "text": "Съвместни иновативни проекти между България и Катар в областта на високите технологии обсъдиха в Доха президентът Румен Радев и емирът шейх Тамим бин Хамад Ал-Тани, по чиято покана българският държавен глава е на официално посещение в арабската държава. Това съобщиха от  прессекретариата на държавния глава . Двамата имаха среща „на четири очи“ и ръководиха пленарните разговори между двете делегации. В Доха Румен Радев беше посрещнат с официална церемония от емира. Това е втората среща между двамата в рамките на година, след като шейх Тамим бин Хамад Ал-Тани беше на държавно посещение в София през 2018 г.   \r\nЕмирът на Катар е поел ангажимент за финансова подкрепа при  изграждането и оборудването на обучителен център за български деца в София, съобщи президентът Румен Радев пред журналисти в Доха след срещите. „Това е една инициатива, по която вече повече от година президентската институция работи и която аз приемам като мой личен дълг да се случи в България. Всичко трябва да бъде изключително прозрачно и да бъде доказано като разход и като ефективност“, заяви държавният глава. Той подчерта огромния обществен ефект на проекта, сред целите на който е безплатното обучение на деца в перспективни дисциплини в областта на иновациите и информационните технологии. „Ние сме отговорни днес за бъдещето на нашите деца, така че те да не бъдат отново евтините работници в своята страна, да не бъдат „сивото вещество“, което изтича навън“, каза президентът и допълни, че с такъв обучителен център България има потенциал да задържи в родината им способните млади българи и дори да привлича специалисти от чужбина.    \r\nПо думите на Румен Радев, подобни проекти успешно функционират в Армения и Франция, а в България може да бъдат надградени. „Друг елемент, който ние, българите, можем и трябва да внесем в такъв център, е той да стане и дом на нашите олимпийци“, заяви Румен Радев. Президентът подчерта, че по този начин ще бъде подкрепен потенциалът на младите ни таланти, благодарение на които страната ни заема челните места в световните олимпиади по природни науки като математика, физика, химия, както и лингвистика и информационни технологии. В този център може да се създадат условия за установяването на новостартиращи фирми в областта на високите технологии и така центърът да се издържа и да бъде автономен, посочи Радев.    \r\n„Високотехнологичните проекти с висока добавена стойност не изискват значителни инвестиции като транспортната инфраструктура, но са насочени към бъдещето и могат да зададат нова дългосрочна рамка на двустранното сътрудничество с Катар“, заяви още държавният глава по време на разговора.   \r\nПрезидентът заяви, че на срещата е получил и подкрепата на емира на Катар за създаването на технологичен парк за биотехнологии, който да се реализира в Пловдивския университет и да разгърне научната инфраструктура на висшето училище. „Проектът, който от университета изготвиха, е на световно ниво“, отбеляза Радев. Инициативата за био-технологичен парк в Пловдив предвижда развитието на високи технологии в областта на медицината, фармацията, козметиката, преработката на храни,  както и за развитие на устойчиво земеделие в области с екстремен климат, от което може да спечели и Катар.  \r\nПрезидентът Румен Радев и шейх Тамим бин Хамад Ал-Тани обсъдиха и възможностите за участие на Катар в реализацията на инфраструктурни проекти в България. „Предвид повишения транспортен поток през България отново има интерес за съживяване на катарски инвестиции в коридорите „Север-Юг“, магистралата Русе-Свиленград, тунелът под Шипка“, заяви държавният глава. Той изрази очакването си в кратки срокове катарската страна да потърси българското правителство за тези проекти. Емирът на Държавата Катар пък е поканил български фирми да участват в реализацията на инфраструктурни проекти, свързани със Световното първенство по футбол, което ще се проведе в Катар през 2022 година.    \r\nБългария предлага подходящи условия за иновативни компании, заяви Румен Радев по-рано през деня на Катарско-български бизнес форум, който се състоя в Доха. Президентът подчерта, че редица фирми от Западна Европа са разположили центровете си за научни изследвания в България. Страната ни е експортно ориентирана към ЕС и нашият износ нараства всяка година, заяви пред участниците във форума Румен Радев.  \r\nВ Доха българският държавен глава разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. Румен Радев и съпругата му Десислава Радева посетиха и фондация „Катар“ за образование, наука и обществено развитие. В Доха държавният глава посети и централата на организацията Форум на страните-износителки на газ.", "date": "2019.04.11", "title": "Президентът Румен Радев договори с емира на Катар шейх Тамим бин Хамад Ал-Тани финансиране на иновативен учебен център за деца в София"}
{"url": "http://www.focus-news.net/news/2019/04/11/2645498/spas-garnevski-gerb-tezi-koito-propagandiraha-che-shte-vodyat-borba-s-koruptsiyata-na-ksns-se-opitaha-da-ya-sprat.html", "text": "Тези, които пропагандираха, че ще водят борба с корупцията, на КСНС се опитаха да я спрат. Това каза  пред журналисти народният представител от ГЕРБ и зам.-председател на парламентарната комисия за борба с корупцията Спас Гърневски, предаде репортер на  Агенция „Фокус“ . Гърневски посочи, че е трябвало да присъства на КСНС. „Но видяхте силните атаки срещу уж неработещия антикорупционен закон и веднага формулиране на нов под егидата и покровителството на президента. Ако бях там, ние имахме единодушно мнение, което щеше да бъде прочетено, за да стане ясно колко конкретна работа е свършила КПКОНПИ. Както и някои предложения, които парламентарната комисия за борба с корупцията е формулирала – примерно да се разшири обхватът до нивото на общинските съветници, където също има голям корупционен риск“, заяви той. Гърневски заяви, че е щяло да ясно на всички присъстващи на КСНС какво е свършила комисията и така, членовете на този съвет са щели да вземат по-информирано мнение. „Проследявайки цялата ситуация, която се  случи в понеделник, за себе си имам собствени обяснения – някой на този КСНС се опита да ликвидира антикорупционния закон, да приеме нов и да поеме контрола върху него. Тези, които пропагандираха, че ще водят борба с корупцията под егидата на президента и Корнелия Нинова, всъщност в понеделник се опитаха да спрат борбата с корупцията, която след 30 години виждаме, че реално е започнала“, коментира Гърневски. \r\nЦветилена СИМЕОНОВА", "date": "2019.04.11", "title": "Спас Гърневски, ГЕРБ: Тези, които пропагандираха, че ще водят борба с корупцията, на КСНС се опитаха да я спрат"}
{"url": "http://www.focus-news.net/news/2019/04/11/2645491/afp-dzhulian-asandzh-e-obvinen-v-sasht-za-hakerski-deystviya-i-konspiratsiya.html", "text": "Основателят на „Уикилийкс“ Джулиан Асандж е арестуван в Лондон по заповед на САЩ, в която го обвиняват за предполагаемата му роля в масовото изтичане на военни и дипломатически документи през 2010 г., съобщиха от Министерството на правосъдието, цитирани от  AFP . \r\nАсандж може да бъде осъден на до пет години затвор по федерално обвинение в \"заговор за проникване чрез разбиване на  паролата в класифициран американски правителствен компютър\", се казва в изявление. \r\nВ обвинителния акт се твърди, че Асандж е бил в заговор с Челси Манинг, бивш разузнавач на американската армия, за да разбие парола, съхранявана на компютрите на Министерството на отбраната, е довел \"до едно от най-големите изтичания на класифицирана информация в историята на САЩ\".  Юлиян Марков", "date": "2019.04.11", "title": "AFP: Джулиан Асандж е обвинен в САЩ за хакерски действия и конспирация"}
{"url": "http://www.focus-news.net/news/2019/04/11/2645504/blagoevgrad-ikonomicheska-politsiya-izvarshva-rutinna-proverka-v-telk.html", "text": "Служители на сектор „Икономическа полиция” към Първо РУП извършват рутинна проверка във Втори състав на ТЕЛК – Благоевград. Това каза за  Радио „Фокус“ – Пирин  временно изпълняващият длъжността говорител на Областна дирекция на МВР – Благоевград Йони Гатовска. Тя уточни, че за момента няма данни какво са констатирали разследващите и дали са открити някакви сериозни нарушения. \r\nЛивия НИНОВА", "date": "2019.04.11", "title": "Благоевград: „Икономическа полиция” извършва рутинна проверка в ТЕЛК"}
{"url": "http://www.focus-news.net/news/2019/04/11/2645505/veliko-tarnovo-rayonnata-prokuratura-vnese-v-sada-obvinitelen-akt-sreshtu-mazh-za-umishlen-palezh-na-dva-avtomobila.html", "text": "Районната прокуратура в старата столица внесе в съда обвинителен акт срещу мъж за умишлен палеж на два автомобила. Това съобщиха от  Апелативна прокуратура – Велико Търново . \r\nОбвинението срещу П. Ш. е за това, че на 18 август 2018 година, в село Самоводене, запалил имущество със значителна стойност – лек автомобил „Фолксваген Туран“ на стойност 7 100 лв., собственост на В. Б. и лек автомобил „Шкода Фабия“ на стойност 2000 лв., собственост на М. М., с което им причинил вреди на обща стойност 6510 лв. – престъпление по чл. 330 от НК. Повдигнато му е обвинение и за това, че на 2 септември 2018 година, на път в района на сели Водолей, община Велико Търново, управлявал лек автомобил „Ауди А4“ с концентрация на алкохол в кръвта си над 1,2 на хиляда, а именно 2,17 на хиляда, установено по надлежния ред с техническо средство „Дрегер – престъпление по чл. 343б от НК. Пострадалият В. Б. живее в село Самоводене и притежава л.а. „Фолксваген Туран“. На 18 август миналата година автомобилът бил паркиран до жилището му в село Самоводене. Там бил паркиран и лек автомобил „Шкода Фабия“, собственост на М. М. В първите часове на същия ден поради лични мотиви към Д. И.,ползващ лек автомобил „Шкода Фабия“, обвиняемият предизвикал пожар, като запалил двата автомобила на пострадалите, \r\nНа 2 септември миналата година служителите на Районно управление Велико Търново на пътя между селата Водолей и Дичин, спрели за проверка лек автомобил „Ауди А4“, управляван от обвиняемият.  При проверка за употреба на алкохол дрегерът отчел концентрация на алкохол в кръвта 2,17 промила. \r\nПредстои насрочване на делото за разглеждане от съда.", "date": "2019.04.11", "title": "Велико Търново: Районната прокуратура внесе в съда обвинителен акт срещу мъж за умишлен палеж на два автомобила"}
{"url": "http://www.focus-news.net/news/2019/04/11/2645507/blagoevgrad-kmetat-d-r-atanas-kambitov-posreshtna-v-kabineta-si-valeri-marinov-predstavil-grada-dostoyno-na-speshal-olimpiks-v-abu-dabi.html", "text": "Кметът на Благоевград д-р Атанас Камбитов посрещна в кабинета си потребителя на Защитено жилище „Струма“ Валери Маринов, който представи достойно Благоевград по време на Световните летни игри на Спешъл Олимпикс в Абу Даби. Това съобщиха от пресцентъра на  Общината . Той се върна в България с два медала. По време на срещата кметът д-р Атанас Камбитов пое ангажимент да осигури нов терен за тренировки по боче.  \r\nВалери Маринов е потребител от Защитено жилище „Струма“ от 2008 г., насам.  \r\nПрез 2019 г. чрез Община Благоевград, той е ангажиран с трудова заетост, като общ работник по Оперативна програма „Развитие на човешките ресурси“. Той активно участва в спортните състезания, провеждани ежегодно в Благоевград и страната. Валери взима участие в турнири по баскетбол, лека атлетика и боче. През 2016 и 2017  е участник в националните игри по боче на Спешъл Олимпикс България, които се провеждат в град Плевен, където печели сребърен медал.  \r\nСпешъл Олимпикс се стреми да създаде един по-добър общ свят, в който хората да приемат различията помежду си спокойно и отворено, без страх и предубеждения.  Движението организира целогодишно спортно-състезателна дейност в различни Олимпийски спортове за деца и възрастни с интелектуални затруднения.", "date": "2019.04.11", "title": "Благоевград: Кметът д-р Атанас Камбитов посрещна в кабинета си Валери Маринов, представил града достойно на Спешъл Олимпикс в Абу Даби"}
{"url": "http://www.focus-news.net/news/2019/04/11/2645508/pernik-razsledva-se-intsident-s-2-mesechno-bebe-v-radomir.html", "text": "Разследва се инцидент с 2-месечно бебе в Радомир. Това съобщиха от  ОДМВР- Перник . Вчера около 9.00 часа медиците от „Спешна помощ“ са алармирали, че 2-месечно бебе е паднало и се нуждае от спешна медицинска помощ. Незабавно детето било закарано в столично лечебно заведение, където е настанено без опасност за живота. Органите на реда са установили родителите на детето, които са от Пловдивска област и работят в Радомир. Провеждат се действия по разследване на случая, за установяване на причините за инцидента. Уведомена е Районна прокуратура – Радомир и социалните служби в града. Започнато е досъдебно производство и работата продължава.", "date": "2019.04.11", "title": "Перник: Разследва се инцидент с 2-месечно бебе в Радомир"}
{"url": "http://www.focus-news.net/news/2019/04/11/2645509/dobrich-startiraha-stroitelnite-deynosti-v-ou-hristo-botev-v-grada.html", "text": "Стартираха строителните дейности в ОУ „Христо Ботев“ по проект “Реконструкция и обновяване на образователна инфраструктура в Добрич-I“ по Оперативна програма „Региони в растеж“ 2014-2020. Това съобщиха от пресцентъра на  Общината . Договорът за СМР е подписан на 08 март 2018 г. и е на стойност 1 125 100,50 лева без ДДС или 1 350 120,60 с ДДС. Срокът на изпълнение е 360 календарни дни. Изпълнителят на дейностите е „Прогрес 99“ ЕООД, гр. Добрич, а строителният надзор ще се осъществява от „Булинженеринг-ТС“, гр. Варна. \r\nОсновната цел на проекта е обновяване и модернизиране на общинската образователна инфраструктура, която да осигури модерна, здравословна и функционална учебна среда с високо ниво на енергийна ефективност, равен достъп до качествено образование и адекватен учебен процес. \r\nРеконструирани и обновени по проекта в Добрич ще бъдат ЕГ „Гео Милев“, ПМГ „Иван Вазов“, ОУ „Христо Ботев“ и ДГ 32 „Зорница“. Срокът за изпълнение на целия проект е 24 месеца, считано от 28 декември 2017 г. \r\nFбщата стойност на проекта е 6 193 021,62 лева с ДДС, от които 5 264 068,38 лева от Европейски фонд за регионално развитие и 928 953,24 лева съфинансиране от националния бюджет. \r\nИнвестиционните проекти включват всички енергоспестяващи мерки, предписани като задължителни в енергийното обследване, мерки по рехабилитация, реконструкция и пълно обновяване на сградите, предписани като задължителни в техническото обследване и мерки, свързани с подобряване на достъпа за лица с увреждания.", "date": "2019.04.11", "title": "Добрич: Стартираха строителните дейности в ОУ „Христо Ботев“ в града"}
{"url": "http://www.focus-news.net/news/2019/04/11/2645494/veliko-tarnovo-zapochva-obstoyna-proverka-na-stroitelnite-deynosti-v-starata-chast-na-grada.html", "text": "Започва обстойна проверка на строителните дейности в старата част на Велико Търново. Това съобщи за  Радио „Фокус“ – Велико Търново  зам.-кметът на  Община Велико Търново проф. Георги Камарашев. Ще се следи за изпълнението на най-големия проект на местната администрация, чиято цел е подобряване на градската среда и инфраструктурата в старопрестолния град. Той включва обновяване на 38 улици и площадни пространства, включително и старинния кв. „Варуша“.  \r\n„Подобен по своите мащаби проект не е реализиран в стария град през последния половин век.  Именно в кв. „Варуша“ изпълнението е най-трудно както заради релефа, така и заради липсващата до момента карта на подземните комуникации. Ще бъдат проведени дейности по всички улици, а където имаме забележки те ще бъдат отстранени от строителните фирми“, коментира още проф. Камарашев. Той подчерта и, че Общината и изпълнителите са се постарали да изпълнят всяко едно искане на местните жители както при подмяната на водопроводите, така и при подмяната на калдъръмените настилки. На места има констатирани проблеми по вече готови участъци, но те не са свързани с лошо изпълнение,а  с други фактори. „Сред тях са паркирани върху тротоарите автомобили, аварии на подземните комуникации, разкопаване на фирми, които са решили да прокарат комуникации. В заключение мога да кажа, че няма да приемем нито един обект, преди отстраняване на нередностите“, категоричен бе зам.-кметът. Той допълни и, че проектът ще приключи на време, както е по договор. „Фокус“ припомня, че крайният срок на дейностите е средата на месец юни. Общата сума, вложена в ремонтите, е над 11 млн. лв. Те включват и изграждане на пешеходна връзка между квартал „Чолаковци“ и жилищния комплекс „Бузлуджа“, което също се извършва към момента. \r\nЛуиза ТРАНЧЕВА", "date": "2019.04.11", "title": "Велико Търново: Започва обстойна проверка на строителните дейности в старата част на града"}
{"url": "http://www.focus-news.net/news/2019/04/11/2645503/valeri-zhablyanov-bsp-informatsiite-za-semeyniya-mi-imot-byaha-podneseni-tendentsiozno-i-manipulativno-s-tsel-politicheska-diskreditatsiya-moyata-i-na-bsp.html", "text": "Информациите за семейния ми имот бяха поднесени тенденциозно и манипулативно с цел политическа дискредитация - моята и на БСП. Това каза народният представител от ПГ на „БСП за България“ и член на Изпълнителното бюро на партията Валери Жаблянов в изявление пред медиите, предаде репортер на  Агенция „Фокус“.   \r\n„През последната седмица множество електронни и печатни медии публикуваха репортажи и информация за моя семеен имот, което беше поднесено тенденциозно и манипулативно с цел моята и на БСП политическа дискредитация с оглед на предстоящите избори за ЕП\", коментира Жаблянов.  \r\nПо думите му медийните репортажи засягат подадена от него декларация за имущество от 2014 г. „В декларацията е вписан въпросният имот според изискванията на закона“, допълни Жаблянов.  \r\nДеница КИТАНОВА", "date": "2019.04.11", "title": "Валери Жаблянов, БСП: Информациите за семейния ми имот бяха поднесени тенденциозно и манипулативно с цел политическа дискредитация - моята и на БСП"}
{"url": "http://www.focus-news.net/news/2019/04/11/2645510/blagoevgrad-dobri-sa-usloviyata-za-shofirane-v-oblastta-trafikat-po-osnovnite-patni-napravlenya-e-s-normalna-intenzivnost.html", "text": "Добри са условията за шофиране в Благоевградска област, трафикът по основните пътни направления е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път 19 Симитли – Гоце Делчев се извършва нормално. До този момент няма регистрирани тежки пътни инциденти, които да са затруднявали движението по републиканската пътна мрежа. В сила за областта е само едно ограничение за движението на моторни превозни средства. То е наложено по третокласен път-108 автомагистрала „Струма“ – село Рибник и е само за товарни автомобили с тегло над 12 тона, на които е забранено да преминават по пътя поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път-198 село Дрангово – село Ръждак – град Петрич и обратно. Повишена е опасността падащи камъни в Кресненското дефиле и по второкласен път 19 Симитли – Гоце Делчев. \r\nИнтензивен е трафикът по основните улици и булеварди в Благоевград. Пътните настилки на места са мокри и хлъзгави. Натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани инциденти. Градският транспорт се движи по разписание и без отклонение от редовния си маршрут. Ремонтни дейности се извършват по улица „Славянска“. Светофарните уредби в града са в изправност. \r\nЛивия НИНОВА", "date": "2019.04.11", "title": "Благоевград: Добри са условията за шофиране в областта, трафикът по основните пътни направленя е с нормална интензивност"}
{"url": "http://www.focus-news.net/news/2019/04/11/2645513/plovidv-mazh-e-postradal-pri-verizhna-katastrofa-na-pazardzhishko-shose-pri-razklona-za-kostievo.html", "text": "Мъж е пострадал при верижна катастрофа на Пазарджишко шосе, при разклона за Костиево. Това съобщи за  Радио „Фокус“ - Пловдив  говорителят на ОДМВР - Пловдив. Сигналът е получен към 15.30 часа. По първоначални данни са се блъснали два леки коли и един товарен автомобил. Пострадалият е от една от колите. Той е откаран в болница за прегледи. Местопроизшествието е запазено, извършва се оглед. \r\nПричините се изясняват. Движението е затруднено, водачите да преминават с повишено внимание. \r\nЦветана ТОНЧЕВА", "date": "2019.04.11", "title": "Пловдив: Мъж е пострадал при верижна катастрофа на Пазарджишко шосе, при разклона за Костиево"}
{"url": "http://www.focus-news.net/news/2019/04/11/2645516/sdruzhenie-badeshte-za-detsata-zapochva-savmestna-rabota-s-kmetstvoto-v-selo-gorno-cherkovishte-po-proekt-shans-za-vsyako-dete.html", "text": "Сдружение „Бъдеще за децата” започва съвместна работа с кметството в село Горно Черковище по проект „Шанс за всяко дете”, каза за  Радио „Фокус”  Мария Гинева, директор на сдружението. Тя поясни, че в момента се извършват ремонтни дейности в помещението предоставено от Община Казанлък за целите на проекта. На последното заседание на Общинския съвет бе предоставена част от общински имот в село Горно Черковище, което е с обща площ от близо 23 кв.м. и се намира в бившата детска ясла на селото. Имотът бе предоставен за три години с месечен наем в размер на 19,40 лв. \r\nВ общинския имот Сдружението ще предлага интегрирани услуги – социални грижи, здравеопазване, образование за възрастни, общностно развитие.  \r\nС реализацията на проект „Шанс за всяко дете“ в община Казанлък ще бъде въведена и програмата „Сигурен старт“. Мария Гинева поясни, че целта е да се създаде услуга за подкрепа и овластяване на родители, семейства и общности за намаляване случаите на неглижиране, недобра грижа и осигуряване на възможност за пълноценно ранно развитие на деца от малките населени места и от рискови общности. Целевата група са деца от 0 до 6 години и техните семейства.  \r\nПроектът се финансира по програма „Силата на семейството и общността“ на фондация „Лале“и фондация „Оук“. За целите на проекта са осигурени 67 хил. лв. за срок от три години. \r\nСлавяна ГАЙДАРОВА", "date": "2019.04.11", "title": "Сдружение „Бъдеще за децата” започва съвместна работа с кметството в село Горно Черковище по проект „Шанс за всяко дете”"}
{"url": "http://www.focus-news.net/news/2019/04/11/2645506/valeri-zhablyanov-bsp-vilata-mi-e-stroena-kogato-ne-sam-bil-deputat-i-ne-sam-zaemal-publichna-dlazhnost.html", "text": "Строежът на вилата ми е осъществен във време, в което не съм бил депутат и не съм заемал публична длъжност. Това каза народният представител от ПГ на „БСП за България“ и член на Изпълнителното бюро на партията Валери Жаблянов в изявление пред медиите, предаде репортер на  Агенция „Фокус“ . Той уточни, че вилата му е построена от него и от семейството му. „Началото на строежа е през октомври 2011 г. след издадено строително разрешение. Строежът се осъществява върху семеен парцел с размер 800 кв. метра, придобит през 2002 г.“, обясни Жаблянов. „2013 г. е годината, в която през май съм избран за депутат в 42-ото НС. Тогава подавам имотна декларация, а вилата е в процес на строеж и няма как да бъде декларирана“, заяви депутатът и допълни, че след приключване на строежа, имотът е обявен в годишната му декларация в 2014 г. „След издаване на всички актове по строителството и след окомплектоване документите са внесени в Държавната агенция по кадастъра“, изтъкна Жаблянов и уточни, че цялата документация може да бъде проверена. „Както стана ясно строежът е осъществен във време, в което не съм бил народен представител и не съм заемал публична длъжност. Факт, който се манипулира във всички публикувани материали и репортажи“, обяви Валери Жаблянов. \r\nДеница КИТАНОВА", "date": "2019.04.11", "title": "Валери Жаблянов, БСП: Вилата ми е строена, когато не съм бил депутат и не съм заемал публична длъжност"}
{"url": "http://www.focus-news.net/news/2019/04/11/2645519/shumen-6-spektakala-v-konkursnata-programa-2-v-sapatstvashtata-i-2-chuzhdestranni-shte-uchastvat-v-teatralniya-festival-nova-balgarska-drama-v-grada.html", "text": "6 спектакъла в конкурсната програма, 2 в съпътстващата и 2 чуждестранни ще участват в Театралния фестивал „Нова българска драма“ в Шумен. Програмата на фестивала, който ще се проведе от 11 до 16 май, представиха на пресконференция Дияна Христова, заместник-директор на Драматично-куклен театър „Васил Друмев“ и председател на УС на сдружение „Нова българска драма“, и Димитър Димитров, директор на театъра, предаде репортер на  Радио „Фокус“-Шумен . Селекционерът в направление „Преглед на спектакли“ Илко Ганев е изгледал близо 30 представления, като е обхванал всички спектакли по българска драматургия, показани на сцена през миналата година.  \r\nТри от заглавията, които би следвало да бъдат в програмата на фестивала няма да могат да участват по чисто технически причини. Например, спектакълът на Драматичен театър „Пловдив“ „Дебелянов и ангелите“, който се играе на въртящ се кръг. Тази година за първи път във фестивала ще участва и куклен театър със спектакъл за възрастни - „Жените от портокаловите градини“ на Държавен куклен театър Стара Загора. Шуменският театър ще участва с танцовия спектакъл „Кукери“. В селекцията за фестивала попадат още пиесите „Божан, Петър и Павел“ на Драматичен театър Ловеч, „Луда трева“ на Театрална работилница „Сфумато“-София, „Цигуларката на Бога“, на Театър „Любомир Кабакчиев“ - Казанлък, „Домза овце и сънища“ на ОСАИК „36 маймуни“-София. „Трудно е да бъдат обединени избраните заглавия в обща тема или обща фестивална посока. Всяка от постановките говори на собствен език, и най-вече на собствен театрален език, търсейки връзка със сегашното живеене споделя селекционерът  Илко Ганев“, посочи Дияна Христова. Чуждестранното участие във фестивала е на  Общински театър Нюлюфер от град Бурса с „Оркестър Титаник“ по Христо Бойчев и Държавен драматичен театър от град Озургети, Грузия, с „Целувката“ от Анна Петрова, поставена от Невена Митева и това всъщност е международната премиера на тази пиеса“, каза Дияна Христова.  \r\n„Спектакъл, създаден в Грузия ще има своята премиера на шуменска сцена. Това е уникална възможност - да се създаде такова международно събитие на фестивал“, заяви директорът  Димитър Димитров. В направление „Авторски прочит“  селекционерът Катерина Георгиева е избрала  четири драматургични текста от близо 20 -  „Ръкавица“ от Пресиян Кузов, „Костенурка върху ябълка“ от Филип Илчовски, „Тройка“ от Малин Маринов и „Дъхът на дявола“ от Цвета Ерменкова. В съпътстващата програма попадат два спектакъла „Апарт” – документален спектакъл на Илко Ганев на театър „Азарян” и „Ами сега!!!” от Димитър Маринов на Родопски драматичен театър „Николай Хайтов“, те ще бъдат играни на сцена на 13 и 15 май. От първия ден на фестивала „Ново българска драма“ във фоайето на театър „В. Друмев“ ще бъде подредена документална изложба „Архивите говорят за българската драматургия“. Експозицията представя сценични реализации на български произведения, посветени на Киркор Азарян, Петър Попйорданов, Григор Вачков, Велко Кънев, Димитър Манчев. На 12 май ще се проведе среща творчески диалог на тема „Съвременна българска драматургия“ с участието на писателя и драматург Стефан Цанев, режисьорът Максима Боева и селекционерът Катерина Георгиева. Председател на журито на фестивала е проф. Виолета Дечева, която е избрала да й помагат: режисьорът Антон Угринов, сценографът Елена Иванова, Митко Новков от БНР и актрисата Юлияна Сайска. От днес са пуснати в продажба и билетите за пиесите. Те са на цена от 8 до 20 лв. \r\nИвелина ИВАНОВА", "date": "2019.04.11", "title": "Шумен: 6 спектакъла в конкурсната програма, 2 в съпътстващата и 2 чуждестранни ще участват в Театралния фестивал „Нова българска драма“ в града"}
{"url": "http://www.focus-news.net/news/2019/04/11/2645518/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново . Условията за пътуване в региона са нормални. Времето е облачно и на много места все още вали. Настилките са мокри и хлъзгави и органите на реда съветват водачите да са внимателни. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се осъществяват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.11", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/04/11/2645520/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – Гюешево. Това съобщи за  Радио „Фокус” – Кюстендил  дежурният на българо - македонския пункт. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.04.11", "title": "Кюстендил: Нормално се извършва преминаването през ГКПП – Гюешево"}
{"url": "http://www.focus-news.net/news/2019/04/11/2645515/vas-othvarli-chetiri-zhalbi-na-bsp-sreshtu-resheniya-na-tsik-za-sastava-na-rayonni-izbiratelni-komisii-za-izborite-za-evropeyski-parlament.html", "text": "Върховният административен съд (ВАС) обяви нови пет решения по жалби срещу решения на Централната избирателна комисия (ЦИК) за определяне на състава на районни избирателни комисии във връзка с провеждането на избори за Европейски парламент. Това съобщиха от пресцентъра на  ВАС . Отхвърля се жалбата на Коалиция „БСП за България” срещу решение №63-ЕП от 04.04.2019 г. на ЦИК относно назначаване на РИК в 22-ри район – Смолян относно избори за членове на Европейския парламент от Република България на 26.5.2019 г. С посоченото решение съдът е отхвърлил оспорването на жалбоподателя. Решението не подлежи на обжалване. Отхвърля се също жалбата на Коалиция „БСП за България”  срещу решение №69-ЕП от 04.04.2019 г. на ЦИК относно назначаване на РИК в 11-ти район – Ловеч, в състав от 15 членове, за изборите за членове на Европейския парламент от Република България на 26 май 2019 г. Отхвърля се и жалбата на Коалиция „БСП за България”  срещу решение №70-ЕП от 04.04.2019 г. на ЦИК относно назначаване на РИК в 18-ти район – Разградски. Отхвърля се жалбата на Коалиция „БСП за България” срещу решение №79-ЕП от 05.04.2019 г. на ЦИК избирателна комисия относно назначаване на РИК в 27-ми район – Старозагорски.  \r\nОтменя се решение №80-ЕП от 05.04.2019 г. на ЦИК по относно назначаване на РИК в 29-ти район – Хасковски, в състав от 15 членове, относно избори за членове на Европейския парламент от Република България на 26.5.2019 г. Съдът е отменил обжалваното решение на ЦИК поради материална незаконосъобразност и непълнота относно мотивите на решението на ЦИК и преписката е върната на колективния орган за ново произнасяне. Жалбата е подадена от Коалиция „БСП за България” . \r\nДнес до 15.30 ч. във ВАС няма постъпили жалби срещу решения на ЦИК.", "date": "2019.04.11", "title": "ВАС отхвърли четири жалби на БСП срещу решения на ЦИК за състава на районни избирателни комисии за изборите за Европейски парламент"}
{"url": "http://www.focus-news.net/news/2019/04/11/2645512/valeri-simeonov-nfsb-kupih-zemya-na-tsena-po-visoka-ot-pazarnata.html", "text": "През 2008 г. купих от Община Бургас земя на цена, по-висока от пазарната – 800 евро на кв. м, за да не бъда упрекван, че съм използвал някакво влияние. Това заяви лидерът на НФСБ Валери Симеонов по повод възложената от прокуратурата проверка на сделки, извършени от управлявана от него фирма в предаването „Плюс-минус“ по  Нова телевизия . Симеонов поясни, че въпросната сделка е „най-губещата сделка в цялата история на компанията „СКАТ” ООД”. „Направихме я, защото тогава телевизията ни се разширяваше и се задъхваше от липса на място. Затова поискахме от общината да закупим земята около нашата сграда. Използвахме правото си на съсобственици, за да придобием прилежащата част от парцела. Лично аз настоях пред кмета и заместника му цената му да бъде над пазарната – 800 евро за кв.м. На година се извършват по над 1000 такива сделки. Общинската администрация подготвя документацията за тях”, обясни Валери Симеонов и допълни, че той и съпартийците му излезли от залата за заседания на Общинския съвет в Бургас, когато въпросната сделка трябвало да бъде гласувана. Той увери, че към днешна дата не продава апартаменти от сградата, построена на терена, която била предоставена на фирма строител, която търгувала с жилищата. Лидерът на НФСБ каза още, че в един момент е предложил на кмета да върне парцела на общината, а тя да му върне парите – 1 млн. лв. Местната власт обаче отказала. „Чакам прокуратурата да приключи работа, надявам се – скоро, за да осъдя клеветника едно хубаво”, заяви Симеонов. Той категорично отрече и твърденията, че в комплекса „Панорама” в Златоград, собственост на „СКАТ” ООД има незаконни ресторант и басейн. \r\nВалери Симеонов коментира и поредния сигнал за имоти на действащ министър, който разпространи в четвъртък. Без да посочва име, бившият вицепремиер каза, че човек от кабинета има три големи апартамента в София, но реално живее в имот, който не е декларирал. „Не казвам имена, за да стигнат медиите сами до тях”, каза Симеонов. По-рано през деня той показа снимки на имота, за който говори. „Нямам лична вражда с Ангелкова. Дори ме дразни цялата тази кампания, лекотата, с която се приемат оставки. Смятам, че ако се каже „А”, след това трябва да се каже цялата азбука. Оставките са принудителни“, заяви той. „Когато правиш това нещо с цел да останеш чист, кристален и недосегаем, не намираш границата, преди която да спреш. И, когато тя се подмине, обществото започва да си поставя въпроса: „Толкова некадърници, толкова крадци в тая партия, докога тя ще управлява и докога този човек, който е председател на партията, няма да си подава оставката?”. Но не съм казал, че трябва да си подаде оставката. Напоследък много внимателен съм станал”, коментира още Валери Симеонов. И заяви, че Борисов жертва \"кадърни хора\" и \"изградени професионалисти\" и от това губят Народното събрание и Министерския съвет.", "date": "2019.04.11", "title": "Валери Симеонов, НФСБ: Купих земя на цена, по-висока от пазарната"}
{"url": "http://www.focus-news.net/news/2019/04/11/2645522/shumen-utvardiha-nositelite-na-nagradata-na-shumen-v-sistemata-na-obrazovanieto-i-naukata-za-2018-godina.html", "text": "Постоянната комисия по образование и наука в Общински съвет-Шумен утвърди на свое заседание под председателството на Валентина Тодорова номинациите за „Наградата на Шумен“ в системата на образованието и науката, предложени от експертна комисия, предаде репортер на  Радио „Фокус“-Шумен . С по 6 гласа за „Ученик на годината“ в хуманитарната и природоматематическата област с 6 гласа „за“  бяха утвърдени номинациите на Красимир С. Калоянов от 12 клас на ППМГ „Н. Попович за  „Ученик на годината“ в хуманитарната и природоматематическата област, на Александър Р. Димитров, 12 кл., възпитаник на ЦПЛР-ОДК за „Ученик на годината“ в областта на изкуствата и спорта, на Денис И. Мустафов, ученик в ПГМЕТТ „Хр. Ботев“ за  „Ученик на годината“ в областта на професионалното обучение“ , на Сабина Св. Василева, студентка в специалността „Физика“ в Шуменския университе в категорията „Студент в областта на природните, математическите и техническите науки“.   \r\nОт двете номинации в категорията „Учител на годината“ в системата на предучилищното образование 6 гласа получи Светла Д. Патева, старши учител по музика в ДГ „Дружба“, отпадна Лиляна С. Спасова – ст. учител в ДГ „Конче вихрогонче“, за която нямаше гласували. В категорията „Учител на годината“ в сферата на природните, математическите и техническите науки с 6 гласа бе одобрена номинацията на Слави В. Димов, ст. учител по физическо възпитание и спорт в 9 ОУ „П. Волов“. Андрей Соколов Андреев, преподавател в СУ „Йоан Екзарх Български“ получи 5 гласа в категорията  „Учител на годината“ в сферата на хуманитарните науки, а Дарина М. Бошнакова – ст. учител по музика в СУ „С. Доброплодни“ – 1. В категорията „Ученическа формация“ училищният отбор по баскетбол юноши 11-12 клас към ППМГ „Н. Попович“ получи 4 гласа „за“, отпадна театралната ученическа формация при НУ „Ил. Р. Блъсков“- 2 гласа.  \r\nЕдинодушно бяха утвърдени номинацията на проф. д-р Димитър Попов за „Награда за принос в сферата на хуманитарните и педагогическите науки, на доц. д-р Красимир М. Кордов, преподавател в Шуменския университет за „Награда за принос в областта на природните, математическите и техническите науки“,  на педагогическия колектив на ЦПЛР-УСШ „Хан Крум“ за „Педагогически колектив в системата на училищното и извънучилищното образование“ и на Фикрет Индже, председател на надзорния съвет а „Алкомет“ АД в категорията „Физическо лице“. Утвърдените от Постоянната комисията по образование и наука носители на „Наградата на Шумен“ в системата на образованието и науката за 2018 година ще бъдат гласувани на сесия на Общинския съвет. \r\nИвелина ИВАНОВА", "date": "2019.04.11", "title": "Шумен: Утвърдиха носителите на „Наградата на Шумен“ в системата на образованието и науката за 2018 година"}
{"url": "http://www.focus-news.net/news/2019/04/11/2645523/rik-montana-do-11-may-zhelaeshtite-da-glasuvat-mogat-da-se-zapishat-v-izbiratelniya-spisak-po-nastoyasht-adres.html", "text": "Районна избирателна комисия - Монтана уведомява всички заинтересовани лица, че с оглед разпоредбата на чл.36, ал.1 от Изборния кодекс, избирател, чийто постоянен и настоящ адрес са в различни населени места и същият желае да гласува по настоящ адрес, може да поиска да бъде вписан в избирателния списък по настоящ адрес не по-късно от 14 дни преди изборния ден – тоест  до 11 май 2019г. включително, съобщиха от  Комисията . Искането се прави чрез писмено заявление до кмета на общината, кметството или до кметския наместник по настоящ адрес и следва да съдържа ЕГН на избирателя, данни по документа му за самоличност и подпис на същия. Искането може да бъде отправено и чрез електронно заявление през интернет страницата на съответната община по настоящ адрес на лицето. За вписването в списъка по настоящ адрес, на избирателят НЕ се издава документ, удостоверяващ това обстоятелство. В изборния ден, избирателят който е заявил вписването, следва да фигурира в избирателния списък на съответната избирателна секция по настоящия му адрес и да гласува единствено с представен документ за самоличност.  Съгласно разпоредбата на чл.36, ал.4 от Изборния кодекс, след вписването на избирател в избирателния списък по настоящ адрес, на същият не може да му се издава удостоверение за гласуване на друго място.", "date": "2019.04.11", "title": "РИК – Монтана: До 11 май желаещите да гласуват могат да се запишат в избирателния списък по настоящ адрес"}
{"url": "http://www.focus-news.net/news/2019/04/11/2645525/premierat-boyko-borisov-s-kitay-pregovaryame-za-aets-belene-i-vsyaka-strana-proyavyava-tvardost-harakter-i-argumenti-za-da-se-sluchi-po-nay-dobriya-za-neya-nachin.html", "text": "С Китай преговаряме за АЕЦ „Белене“ и всяка страна проявява твърдост, характер и аргументи, за да се случи по най-добрия за нея начин. Това каза пред журналисти в Дубровник министър-председателят Бойко Борисов, предаде репортер на  Агенция „Фокус“ . „В момента за около 800 млн. долара е износът на България към Китай при 1,5 млрд. от Китай към България. Няма да се учудя, ако докрая на годината Китайската народна банка ще открие и свой център в София за финансирането на всичките ни проекти“, коментира Борисов.  \r\nПопитан дали Китай е склонен ли да отстъпи от изискването си за държавни гаранции при строежа на АЕЦ „Белене“ или България да отстъпи от заявката си, че няма да предостави държавна гаранция, премиерът заяви: „Неотстъпчиви сме по тази тема, защото и до ден днешен теглим и от това, което преди са подписали други правителства. За „Мариците“ имам предвид. Предлагаме по-модерните, приети в Европа начини на работа – това е публично-частното партньорство, смесените компании, инвестиционните проекти. Тази среща се провежда на фона на срещата ЕС-Китай от преди няколко дни в Брюксел“.  \r\nТой уточни, че с Китай преговарят за АЕЦ „Белене“ и всяка страна проявява твърдост, характер и аргументи, за да се случи по най-добрия за нея начин. „Те имат такъв тип мислене, че когато има държавна гаранция, това си е сигурно и утре са готови да почнат да строят, ако сложим държавна гаранция. Аз лесно мога да си припиша такъв успех, но след 10 години някой следващ може да му белят косите, като на мене сега да държим приемлива за хората цена за тока и държавата да дотира скъпия ток, произведен от тези мощности“, допълни той. Според него това е изключително изгоден за Китай проект, политически, геостратегически. „За първи път Китай в ЕС да строи централа. Ако ме питате мен, това би се обявило при едно посещение на президента Си Дзинпин. Да не забравяме, че там огромната власт е на китайската комунистическа партия и лично на нейния ръководител. Почти съм убеден, че ще бъде в България тази година, така че нека да оставим и на президентската среща ние да сме подпомогнали в тази посока“, каза още Бойко Борисов.  \r\nОт думите му стана ясно, че нито България, нито Китай за момента са склонни да отстъпят от исканията си за АЕЦ „Белене“.", "date": "2019.04.11", "title": "Премиерът Бойко Борисов: С Китай преговаряме за АЕЦ „Белене“ и всяка страна проявява твърдост, характер и аргументи, за да се случи по най-добрия за нея начин"}
{"url": "http://www.focus-news.net/news/2019/04/11/2645524/prof-georgi-mihaylov-bsp-printsipnite-problemi-v-zdraveopazvaneto-nyama-da-se-reshat-s-uvelichenie-na-vaznagrazhdeniyata.html", "text": "Принципните проблеми в здравеопазването няма да се решат с увеличение на възнагражденията. Това каза в предаването „Червена линия“  на  Радио „Фокус“  проф. Георги Михайлов, народен представител от ПГ на „БСП за България“ и член на Комисията по здравеопазване в НС. По думите му левицата от две години насочва вниманието към сериозните проблеми в системата, които няма как да бъдат изчистени с периодичното наливане на средства. Болниците у нас се разглеждат като търговски дружества, поставящи печалбата в центъра, от която логично зависят и заплатите, обясни той и добави, че лобисткият принцип - пациентът да бъде в периферията, трябва да се промени. „От БСП многократно правим предложения да бъде направена детайлна оценка на медицината и на всички специалисти. Каквато и методика да се приложи сега тя няма да разреши проблемите на лечебните заведения, тъй като и те самите функционират с различни условия на работа. Дори протестиращите са скептично настроени към обещаните им 50 милиона лв. и са на мнение, че системата трябва да се промени. Предлагаме детайлно изчисляване труда на специалистите, както се случва в други европейски страни. Заплатите се определят от държавата по ясни критерии- заетост, натовареност, риск, квалификация и др.“, обясни той. Проф. Георги Михайлов коментира още, че тези 50 млн. лв. временно ще спрат протестите, но няма да решат проблемите. Не е ясен и въпросът дали увеличението на заплатите ще обхване единствено медицинските сестри в болничната помощ, допълни народният представител.  \r\nРосица АНГЕЛОВА", "date": "2019.04.11", "title": "Проф. Георги Михайлов, БСП: Принципните проблеми в здравеопазването няма да се решат с увеличение на възнагражденията"}
{"url": "http://www.focus-news.net/news/2019/04/11/2645527/nezavisen-makedoniya-srabskiyat-ministar-na-otbranata-aleksandar-vulin-obyavi-gladna-stachka-sreshtu-antipravitelstvenite-protesti.html", "text": "Сръбският министър на отбраната Александър Вулин ще обяви гладна стачка утре в сръбския парламент, пише белградският вестник  \"Вечерне Новости\", цитиран от скопското издание  “Независен“ . \r\nОколо тридесет депутати от управляващото мнозинство в парламента ще се присъединят към това, както и някои от общинските съветници в градското събрание в Белград. \r\nПо този начин, според вестника те искат да подчертаят \"насилието, извършено от Бошко Обрадович, Драган Джилас и Вук Йеремич\". \r\nВ рамките на деня сръбският министър ще обяви решението си на президента Александър Вучич, министър-председателя Ана Бърнабич и неговите сътрудници от Министерството. \r\nВулин отново организира подобен протест през 2003 г. с триседмична гладна стачка в ареста. Той бе арестуван след сблъсъци с полицията в протест за ареста и екстрадирането на Веселин Шливанчанин в Трибунала в Хага.  Юлиян Марков", "date": "2019.04.11", "title": "„Независен“ (Македония): Сръбският министър на отбраната Александър Вулин обяви гладна стачка срещу антиправителствените протести"}
{"url": "http://www.focus-news.net/news/2019/04/11/2645528/veselin-nalbantov-balgarskata-hotelierska-i-restorantyorska-asotsiatsiya-hotelierite-podgotvyat-predstoyashtiya-sezon-podobavashto-nezavisimo-prognoziraniya-spad-v-rezervatsiite.html", "text": "Хотелиерите подготвят предстоящия сезон подобаващо, независимо прогнозирания спад в резервациите. Това каза за  Радио „Фокус“-Бургас  Веселин Налбантов, хотелиер и зам.-председател на Българската хотелиерска и ресторантьорска асоциация. Според него очакваният спад в резервациите не се дължи на лекомислие от страна на работещите в хотелиерския и ресторантьорския бизнес, а въз основа на геостратегическата обстановка. „Един от основните ни пазари е Русия, но за нея Турция преди няколко дни направи безвизов режим. Албания, от друга страна, също премахва визите, а там се намира хубавото Адреатическо море. Ние сме се затворили с визите, което влияе много лошо на туризма ни“, отбеляза Налбантов. Той добави, че неблагоприятно влияние върху българския туризъм оказва и премахването на няколко десетки самолета от авиопазара.  \r\n„По този начин ще се загубят седалки, туристите няма как да бъдат превозени към дестинациите ни и така туризмът ни ще стане скъп за руските туристи. С всички тези противоречия на великите сили, страдаме ние. Това е напълно закономерен процес“, допълни още Налбантов. Според него в последните години се е направило много за инфраструктурата в страната, но неуредици все още съществуват. „И по отношение на работната сила се прави много, но нашите институции се разминават. Започваме да търсим вината в работодателите. Не е в тях. Просто няма млади хора, които да работят тук – избират работата в чужбина. Този проблем е характерен за много други страни. Вместо да направим благоприятни възможности, ние създаваме спънки. Ще дам пример за това. От няколко години твърдим, че 3-месечните работни визи са недостатъчни. Добри, но недостатъчни, защото работим на 6-месечен цикъл – летният и зимният сезон траят около 6 месеца. И точно когато сме намерили и обучили определена група работници, те трябва да се върнат обратно, защото не могат да чакат новите визи. По този начин се губи бизнесът. С малко повече усилия тези проблеми могат да се отстранят“, каза още Налбантов.  \r\nПо думите му по инфраструктурата в района на к. к. Слънчев бряг няма да бъдат направени съществени промени, но според него нужда има от допълнително осветление по улиците на комплекса. „Има потенциал в този регион и притежаваме необходимите условия в някои от хотелите  да бъде развит СПА туризмът. Не се дава обаче възможността за това и вината е на всички ни. Трябва да има персоналната отговорност“, посочи още Налбантов. Той добави, че напоследък се наблюдава тенденция българският турист все повече да планира и да прави резервациите за почивките си предварително. „От друга страна, ние сме спонтанни туристи. Продължавам да твърдя, че няма по добър от нашия турист. Но в момента сме в Европейския съюз и стана все по-лесно да бъдат посетени другите държави. Грешно е, ако някой твърди, че ние не чакаме българските туристи. Аз предпочитам тях“, допълни Налбантов. По думите му  хотелите се подготвят и много от тях ще отворят врати и за великденските празници, по време на които се очакват много чуждестранни туристи. „Ние имаме какво да покажем по Великден – църквите в Несебър, например. Трябва обаче малко повече да се постараем“, каза още Налбантов. \r\nМария ПОПЧЕВА", "date": "2019.04.11", "title": "Веселин Налбантов, Българската хотелиерска и ресторантьорска асоциация: Хотелиерите подготвят предстоящия сезон подобаващо, независимо прогнозирания спад в резервациите"}
{"url": "http://www.focus-news.net/news/2019/04/11/2645511/the-hill-sasht-obvinyavat-dzhulian-asandzh-v-kompyutarno-hakerstvo.html", "text": "Официални представители на САЩ подадоха обвинения в компютърен хакерски процес срещу основателя на „Уикилийкс“ Джулиан Асандж във връзка с публикуването  на класифицирани правителствени съобщения от бившия редник и разузнавателен анализатор Челси Манинг, пише електронното издание на американския вестник  The Hill \r\nМинистерството на правосъдието обяви рано в четвъртък, че Асандж е бил арестуван в Лондон във връзка с федерално обвинение за заговор за извършване на неразрешено проникване в класифициран американски правителствен компютър, което носи максимална присъда от пет години. \r\nВ обвинението от седем страници се твърди, че Асандж се е сговорил с други хора, за да получи„съзнателно достъп до компютър, без разрешение или с надхвърлящ разрешението достъп“, за да получи класифицирана информация, която „може да бъде използвана във вреда на Съединените щати“. \r\nВ обвинителния акт, който първоначално е бил подпечатан през март 2018 г. в източния окръг Вирджиния, се твърди, че Асандж е помогнал на Манинг да разбие парола, съхранявана на компютър на Пентагона, свързан с американска правителствена система, използвана за съхраняване на класифицирана информация. \r\n„Разбиването на паролата е позволило на Манинг да влезе в компютрите под потребителско име, което не й принадлежи“, се казва в съдебния документ. \"Такава мярка би затруднила следователите да идентифицират Манинг като източник на оповестяване на класифицирана информация.\" \r\nМанинг, разузнавателен анализатор с достъп до документи с най-висока секретност е изтеглила четири почти пълни бази данни от различни отдели и агенции на САЩ, включващи чувствителна информация за войните в Афганистан и Ирак, операции в базата Гуантанамо и други съобщения на Държавния департамент. \r\nСпоред документите на съда, Асандж е настоял Манинг да предостави допълнителна информация, която е изтекла, като й казва, че „любопитни очи никога не изсъхват в моя опит“. \r\nСъобщението на Министерството на правосъдието последва ареста на Асандж в четвъртък в Лондон, където се крие почти седем години в еквадорското посолство. \r\nБританската полиция съобщи, че е бил арестуван по искане за екстрадиция в САЩ за „обвинения, свързани с компютърни престъпления“ и за нарушаване на условията за гаранция от Великобритания, но не е предоставила информация за обвиненията. \r\nДлъжностни лица на САЩ отдавна наблюдават Асандж, чиято организация е публикувала огромно количство чувствителни файлове, които са притеснили Съединените щати, включително файловете, предоставени от Манинг. \r\nНаскоро „Уикилийкс“ привлече голямо внимание за освобождаването на хакнати имейли от Националния комитет на Демократическата партия и лидера на кампанията на Хилари Клинтън, Джон Подеста, преди президентските избори през 2016 г. Американски разузнавателни служители по-късно обвързаха хакването със заговор от Русия, но в обвинителния акт, публикуван в четвъртък, не се споменава публикуването на имейли на демократите. \r\nВ оценка след изборите американската разузнавателна общност стигна до заключението, че организацията, подаваща сигнали за нередности, участва активно в получаването и след това публикуването на демократичните имейли, причинявайки сериозно смущение на партията на фона на горещите президентски избори. \r\nАсандж обаче отхвърли критиките към неговите действия, като заяви, че той е действал като други журналисти, когато искат да публикуват класифицирани документи, които са от обществен интерес. \r\nПоказаният в четвъртък обвинителен акт твърди, че Манинг е изтеглила четири бази данни от отдели и агенции на САЩ, съдържащи около 90 000 доклада, свързани с войната в Афганистан, 400 000 доклада, свързани с войната в Ирак, 800 доклада за оценка на задържаните в Гуантанамо и 250 000 съобщения от Държавния департамент, много от тях секретни. \r\n„Манинг е предоставила документите на агенти на „Уикилийкс“, за да може „Уикилийкс“ да ги разкрие публично на своя уебсайт“, се казва в обвинителния акт. „Уикилийкс“ публично пусна по-голямата част от класифицираните записи на своя уебсайт през 2010 и 2011 година. \r\nДлъжностни лица описват това, като едно от най-големите изтичания на класифицирана информация в историята на САЩ. \r\nСъдебно дело през ноември миналата година в несвързан случай в Източна област Вирджиния непреднамерено разкри, че федералните прокурори са подготвили запечатан обвинителен акт срещу Асандж, но подробностите за техния случай оттогава остават обвити в мистерия. \r\nАсандж ще бъде обвинен във федерален съд в Александрия, Вирджиния, след като бъде екстрадиран, според съдебни документи. \r\nВ момента Манинг е затворена във федерален затвор, след като отказа да даде показания пред федерално голямо жури, разследващо „Уикилийкс“. Голямото жури я намери за виновна за отказа да даде показания.  Юлиян Марков", "date": "2019.04.11", "title": "The Hill: САЩ обвиняват Джулиан Асандж в компютърно хакерство"}
{"url": "http://www.focus-news.net/news/2019/04/11/2645529/pregled-na-mezhdunarodnite-novini-do-18-chasa-agentsiya-fokus.html", "text": "Основателят на „Уикилийкс“ Джулиан Асандж е задържан от лондонската полиция в еквадорското посолство в британската столица. Това съобщи в четвъртък пресслужбата на британската полиция. По-рано президентът на Еквадор Ленин Морено лиши Асандж от дипломатическо убежище, предава  TACC .  \r\n\"Той е задържан в полицейски участък в централната част на Лондон, където ще остане, преди да бъде изправен пред Уестминстърския магистратен съд възможно най-скоро\", се казва в изявление на Столичнатa полицейска служба. \r\nСкотланд Ярд отбеляза, че полицията изпълнява задълженията си съгласно заповедта за арест, издадена от съда. \"Посланикът покани  полицията в посолството, след като правителството на Еквадор прекрати убежището на Асандж\", се казва в документа. \r\nБританският вътрешен министър Саджид Джавид потвърди, че Асандж е бил задържан от полицията. \"Мога да потвърдя, че Джулиан Асандж е арестуван и ще се изправи пред британското правосъдие. Бих искал да благодаря на Еквадор за неговото сътрудничество и на Скотланд Ярд за професионализма\", написа той в социалната мрежа „Туитър“. \r\n„Уикилийкс“нарече отказа на убежище на своя основател нарушение на международното право от страна на Еквадор. \r\nПрез 2012 г. Асандж потърси убежище в дипломатическата мисия на Еквадор в Лондон, за да избегне екстрадирането му в Швеция, където за него е издадена заповед за арест във връзка с твърдения за „сексуална принуда и тормоз“ и изнасилване. Основната грижа на основателя на „Уикилийкс“ е, че Швеция може го депортира в Съединените щати, където австралиецът е изправен пред 35 години затвор или смъртно наказание за публикуване на тайни документи на Държавния департамент. Джулиан Асандж отхвърля обвиненията и ги нарича политически мотивирани. \r\n*** Адвокатът на шведската гражданка, която обвини Джулиан Асандж за изнасилване през 2010 г., заяви в четвъртък, че тя и нейният клиент ще помолят шведските прокурори да възобновят разследването, което беше прекратено през 2017 г, предава  AFP . \r\n\"Ще направим всичко по силите си, за да накараме прокурорите да възобновят шведското разследване, така че Асандж да бъде екстрадиран в Швеция и да бъде преследван за изнасилване, заяви адвоката Елизабет Маси Фриц пред AFP. \r\n*** Суданският президент Омар Башир бе свален от армията в четвъртък, след месеци на антиправителствени протести срещу трийсетгодишното му управление, предава  AFP . \r\n\"Обявявам като министър на отбраната свалянето на режима и задържането на неговия лидер на сигурно място\", заяви министърът на отбраната Авад Ибнуф в кратко телевизионно обръщение към нацията. \r\nПреходен военен съвет ще замени Башир в продължение на две години, каза той, добавяйки, че границите и въздушното пространство на страната ще бъдат затворени до второ нареждане. \r\nБашир, който дойде на власт през 1989 г., беше един от най-дълго управлявалите в Африка президенти. Той е издирван по обвинения в геноцид и военни престъпления от Международния наказателен съд. \r\nОт рано сутринта огромни тълпи от ликуващи суданци започнаха да изпълват площадите в центъра на Хартум в четвъртък, когато армията обеща \"важно съобщение\". \r\nПеейки „режимът е паднал“, хиляди излязоха пред армейски щаб, където протестиращите стояха в продължение на шест дни и бяха периодично прогонвани от полицията. \r\nПротестите, които избухнаха през декември след утрояването от правителството на цената на хляба, бяха най-голямото предизвикателство за дългогодишното управление на Башир. \r\nАгенцията за сигурност обяви също, че освобождава всички политически затворници. \r\n*** Основателят на „Уикилийкс“ Джулиан Асандж е арестуван в Лондон по заповед на САЩ, в която го обвиняват за предполагаемата му роля в масовото изтичане на военни и дипломатически документи през 2010 г., съобщиха от Министерството на правосъдието, цитирани от  AFP . \r\nАсандж може да бъде осъден на до пет години затвор по федерално обвинение в \"заговор за проникване чрез разбиване на  паролата в класифициран американски правителствен компютър\", се казва в изявление. \r\nВ обвинителния акт се твърди, че Асандж е бил в заговор с Челси Манинг, бивш разузнавач на американската армия, за да разбие парола, съхранявана на компютрите на Министерството на отбраната, е довел \"до едно от най-големите изтичания на класифицирана информация в историята на САЩ\". \r\n*** На днешното заседание правителството на Косово прие предложението на вицепремиера Енвер Ходжай да изготви закон, който да наказва отричането  на военни престъпления в Косово, съобщи кореспондентът на  Македонската информационна агенция (МИА) в Прищина, цитиран от скопското електронно издание  “24 Инфо“ . \r\nПредложението на Ходжай идва след като няколко представители на най-голямата партия на сърбите в Косово, „Сръбска листа“ (СЛ) публично отричат престъпленията, извършени срещу албанските цивилни по време на войната от 1998 до 1999 година. Последният случай е с вече уволнения министър на администрацията и местното самоуправление, който заяви по време на годишнината от атаките на НАТО срещу Сърбия, че албанците са \"кръвопийци и измамници\" и че избиването на 45 цивилни в село Речак през януари 1999 г. той нарече  „изфабрикувано“.  \r\n„Дискурсът, използван от политиците на СЛ за военновременните жертви в Косово, опитвайки се да скрият истината и отричането на престъпленията, извършени от Сърбия срещу цивилното население в Косово, е неприемлив. Случаят с бившия министър Тодосиевич не е първият. В продължение на години имаме случаи, когато членовете на правителството от редиците на СЛ са го правили, чиито изявления след това бяха подкрепени от сръбския президент Александър Вучич и други представители на сръбското правителство. Такива твърдения и тенденции не могат да бъдат толерирани, каза Ходжай. \r\nТой се позова на европейската практика да предотврати възраждането на идеологии, които доведоха до такива военни престъпления, като етническо прочистване, и обеща да забрани всякакъв вид прославяне на бившия сръбски лидер Слободан Милошевич и неговите сътрудници, които заради техните престъпления са наказани от международния съд. \r\n\"Ето защо считам, че трябва да предприемем всички необходими стъпки, за да регулираме основата за наказанието на онези, които отричат престъпленията и геноцида на Сърбия в Косово\", каза Ходжай на сесия на правителството. \r\nСпоред заместник министър-председателя на Косово един такъв закон се дължи от правителството и парламента на Косово на жертвите на войната и техните семейства. \r\n„Сръбският геноцид в Косово е факт и доказателствата за това са многобройни и очевидни. Правителството и парламентът на Косово дължат такъв закон на жертвите на войната и техните семейства, за да защитят достойнството си и да предотвратят връщането на политиката, която е причинила толкова много жертви“, каза Ходжай. \r\n***", "date": "2019.04.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/11/2645530/aktsenti-v-sutreshniya-blok-dobro-utro-balgariya-na-radio-fokus-za-12-april.html", "text": "Защо се налага отново токът да поскъпне от 1 юли с 3% ? Каква е ситуацията в българската енергетика? Отговорите на тези и други въпроси ще потърсим в сутрешния блок  „Добро утро, България“  на  Радио „Фокус“  от Иван Хиновски, председател на Български енергиен и минен форум (БЕМФ). \r\nСлед 08.00 часа гост в ефира ще бъде вицепремиерът и министър на отбраната Красимир Каракачанов, който свика извънредно заседание на службите във връзка с възникналото напрежение в Габрово. Очаквайте неговия коментар за ролята на управниците и местна власт в посока минимизиране на напрежението в обществото. \r\nЩе посетим Община Хасково. Кои са приоритетните сфери на работа и прилаганите политики в общината? Как съжителстват различните етноси и каква е ролята на кмета, потърсихме градоначалника Добри Беливанов. \r\nПрез последните години все по-често ставаме свидетели на агресия в учебните заведения. Звената които се занимават с тези проблеми са Местните комисии за борба с противообществените прояви на малолетни и непълнолетни лица. С какви случаи се сблъсква напоследък Комисията в Гоце Делчев, подробностите очакваме от Натали Стефанова от  Радио „Фокус“ - Пирин . \r\nНа 14 април в Панагюрския край ще отбележат 143 години от събранието в местността Оборище, определяно още като първото Велико народно събрание. На него се взема решение за датата на избухването на най-голямото българско въстание – Априлското. Повече за паметните събития ще научим от Ваня Николова от  Радио „Фокус“ – Пазарджик . Започнете деня информирани! Тези и още теми – в „Добро утро, България“ от 06.00 до 10.00 часа на 12 април, с водещ Йоланда Пелова.", "date": "2019.04.11", "title": "Акценти в сутрешния блок „Добро утро, България“ на Радио „Фокус“ за 12 април"}
{"url": "http://www.focus-news.net/news/2019/04/11/2645531/vidin-mokri-sa-patishtata-v-oblastta.html", "text": "Мокри са пътните настилки във Видинска област, съобщиха за  Радио „Фокус“ – Видин  от Областно пътно управление. Трафикът е интензивен по главен път Е 79 в посока за \"Дунав мост 2\", пътуват предимно тежкотоварни автомобили. Най-натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – Връшка чука и Брегово трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.04.11", "title": "Видин: Мокри са пътищата в областта"}
{"url": "http://www.focus-news.net/news/2019/04/11/2645532/predstoyashti-mezhdunarodni-sabitiya-za-12-april-agentsiya-fokus.html", "text": "***  Среща на страните от Централна и Източна Европа с Китай \r\n***  Посещение на украинския президент Петро Порошенко и среща с канцлера Ангела Меркел \r\n***  Възпоменателна церемония с участието на евреи, сърби и антифашисти за жертвите на концлагера в този град \r\n***  Външните министри на ЕС ще обсъждат евроинтеграцията на страните от Западните Балкани \r\n***  Найджъл Фарадж започва кампанията си за европейските избори \r\n***  Започва делото за смъртта на 852 души, загинали при потъването на ферибота „Естония“ през 1994 година \r\n***  Еманюел Макрон се среща с кандидата за президент на Украйна Владимир Зеленски \r\n***  Пролетна среща на МВФ и Световната банка \r\n***  Среща на финансовите министри на Г-20", "date": "2019.04.11", "title": "Предстоящи международни събития за 12 април  (Агенция \"Фокус\")"}
{"url": "http://www.focus-news.net/news/2019/04/11/2645533/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Дунав мост 1“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.04.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Дунав мост 1“ и „Дунав мост 2“"}
{"url": "http://www.focus-news.net/news/2019/04/11/2645535/mariya-lovchinova-oblastna-administratsiya-tehnicheskoto-i-eksploatatsionno-sastoyanie-na-yazovirite-v-oblast-pazardzhik-e-dobro-i-ezhednevno-se-sledyat-vodnite-obemi-v-tyah.html", "text": "Техническото и експлоатационно състояние на язовирите в област Пазарджик е добро и ежедневно се следят водните обеми в тях, съобщи за  Радио „Фокус“ – Пазарджик  Мария Ловчинова от областната администрация. Тя уточни, че информацията за техническото и експлоатационно състояние на язовирите в област Пазарджик е докладвана на днешното планово заседание на Областния щаб за защита при бедствия, председателствано от заместник областния управител Йордан Кожухаров. “В края на зимата беше издадена заповед на областния управител за предприемане на действия от общините и операторите на язовири по изпълнението на превантивни мерки за защита от вредното въздействие на водите и осигуряване на свободен обем в язовирите, с цел недопускане на бедствени ситуации. Седем са големите язовири на територията на област Пазарджик, стопанисвани от Националната електрическа компания чрез Предприятие „Язовири и каскади” – Батак, Белмекен, Чаира, Голям Беглик, Беглика, Тошков чарк, Широка поляна. Техническото и експлоатационно състояние е добро и ежедневно се следят водните обеми в тях.  Регулярното изпускане на води се извършва след уведомяване на населените места разположени под язовирните стени и с разрешение на Басейновите дирекции Източнобеломорски район и Западнобеломорски район и ОЦ на РДПБЗН Пазарджик. „Напоителни системи – клон Тополница“ стопанисва язовирите: Тополница, Малка Мътница и Виноградец. Аварийните планове на съоръженията са актуализирани, извършена е проверка на аварийната техника, аварийните групи и аварийните складове. Проверени са участъците от защитните диги, берми и водни корита с нарушени технически показатели. В началото на месец април има понижение на водните количества в големите язовири спрямо същия период на 2018г. Общият брой на язовирите общинска собственост в областта е 67. От тях 58 са публична общинска собственост, 9 язовири са частна общинска собственост. Язовирите частна собственост са общо 12, като 6 от тях са собственост на сдружения за напояване и 8 язовири са собственост на фирми и частни лица. Водните количества в общинските и частни язовири са в постоянно свободен обем“, обясни Ловчинова. Тя каза също, че през 2018 г. Регионален отдел „Южна централна България“ към Главна дирекция „Надзор на язовирните стени и съоръженията към тях“, е извършил общо 84 проверки на територията на област Пазарджик. Дадени са 62 предписания и са съставени 14 актове за установяване на административни нарушения. \r\nВаня НИКОЛОВА", "date": "2019.04.11", "title": "Мария Ловчинова, областна администрация: Техническото и експлоатационно състояние на язовирите в област Пазарджик е добро и ежедневно се следят водните обеми в тях"}
{"url": "http://www.focus-news.net/news/2019/04/11/2645521/nsorb-izrazyavame-kategorichno-nesaglasie-s-dumite-na-vitsepremiera-krasimir-karakachanov-za-mestnata-vlast-vav-vrazka-s-naprezhenieto-v-gabrovo.html", "text": "Националното сдружение на общините в България (НСОРБ) изразява своето категорично несъгласие с думите на вицепремиера и министър на отбраната Красимир Каракачанов във връзка с напрежението в Габрово, че „Местната власт трябва да започне да си върши работата и ...да сигнализира полицията да се вземат предварителни мерки“. Това се посочва в   позиция на Националното сдружение на общините  във връзка със създалото се напрежение в Габрово и отговорностите на общините по опазване на обществения ред. „Държим да отбележим, че правомощията на кметовете според законите в Република България позволяват на местните власти единствено да констатират проблемите, свързани с реда и сигурността. Като основни административно-териториални единици общините към момента нямат законово определени правомощия по опазване на обществения ред в Закона за местното самоуправление и местната администрация“, заявяват от сдружението. „Законовата възможност за създаване на Общинска полиция е силно ограничена за местните власти. В тази връзка през последните 10 години Сдружението на българските общини е правило предложения до всички правителства и пред всички състави на Народното събрание за промени в ЗМСМА, които да дадат възможност на общините за създаване на собствени звена за контрол по опазване на обществения ред, изпълнение на актовете на органите на местната власт, опазване на общинското имущество, организация на движението“, става ясно от позицията. „Настояваме общинските служители в тези звена да могат да изискват документи за самоличност, да задържат нарушителите до пристигане на полицейски орган, да отправят писмени предупреждения на (потенциални) нарушители и др. Целта на тези предложения винаги е била да има допълване между функциите на институциите, а не припокриване на техните задачи“, посочват от НСОРБ и допълват, че държавата трябва да предостави на общините достатъчно правомощия в тази сфера преди да започне да им търси отговорност.", "date": "2019.04.11", "title": "НСОРБ: Изразяваме категорично несъгласие с думите на вицепремиера Красимир Каракачанов за местната власт във връзка с напрежението в Габрово"}
{"url": "http://www.focus-news.net/news/2019/04/11/2645517/valeri-zhablyanov-bsp-povsemestnata-diskreditatsiya-na-polititsi-predpriemachi-i-grazhdani-shte-dovede-do-voyna-chiito-zhertvi-shte-sa-konstitutsiyata-republikata-i-zakonoviyat-red.html", "text": "Повсеместната дискредитация на политици, предприемачи и граждани ще доведе до война, чиито жертви ще са Конституцията, републиката и законовият ред. Това каза народният представител от ПГ на „БСП за България“ и член на Изпълнителното бюро на партията Валери Жаблянов в изявление пред медиите, предаде репортер на  Агенция „Фокус“ . Жаблянов уточни, че категорично се противопоставя на опитите чрез спекулативно подбрани и откровено лъжливи манипулации той и БСП  да бъдат въвлечени в скандалите, на които цялото общество е свидетел през последните седмици. „Основен повод за разразилата клеветническа кампания са предстоящите избори за Европейския парламент. Причина за днешното състояние на политическия живот в България са натрупаните през годините недоверие и неразбиране между управляващите и българските граждани“, заяви Жаблянов. „Днес постигането на обществено съгласие е най-важното условие за макар и минимални успехи в нашето държавно развитие“, коментира той. Според него разрушаването на общественото съгласие и дискредитацията на личности от българската история е най-сигурният път към гибелта на нашата намаляваща нация. „Спазването на закона е дълг на всеки български гражданин, независимо от неговото служебно положение. Дълг на народните представители, на министрите, на президента и министър-председателя е със своите изказвания да вдъхват доверие на българските граждани, да укрепват законовия ред и доверието в институциите. Обръщам се към колегите народни представители, журналистите и медиите, към избирателите, и даже към подстрекателите, възбуждащи умишлено най-долните обществени страсти да направят всичко възможно за успокояване на нашето общество в името за доброто на всички ни, за доброто име на България в Европа“, призова Валери Жаблянов.  \r\nДеница КИТАНОВА", "date": "2019.04.11", "title": "Валери Жаблянов, БСП: Повсеместната дискредитация на политици, предприемачи и граждани ще доведе до война, чиито жертви ще са Конституцията, републиката и законовият ред"}
{"url": "http://www.focus-news.net/news/2019/04/11/2645534/predstoyashti-sabitiya-v-stranata-za-12-april-agentsiya-fokus.html", "text": "*** \r\nОт 17.30 часа на „Дондуков“ 2 държавният глава Румен Радев ще приеме първия български космонавт Георги Иванов. \r\n*** \r\nОт 09.00 часа ще се проведе заседание на Народното събрание. \r\n*** \r\nНационалният съвет за тристранно сътрудничество ще проведе заседание в Министерския съвет, на което ще бъде обсъден Законопроект за изменение и допълнение на Закона за социално подпомагане. \r\n*** \r\nОт 08.00 часа в зала 6 на НДК ще бъде открит 10-ият Симпозиум “Ендоурология и минимално инвазивна хирургия”. \r\n*** \r\nОт 09.00 часа в зала 8 на НДК ще се състои официалното откриване на второто издание на Европейската конференция за качеството на въздуха – SOFAIR. Конференцията ще бъде открита от кмета на Столична община Йорданка Фандъкова, министъра на околната среда и водите Нено Димов, Марку Маркула, първи заместник-председател на Европейския комитет на регионите и Чарлина Вичева, зам.-генерален директор на Съвместен изследователски център на Европейската комисия.  \r\n*** \r\nОт 08.30 до 14.30 часа на бул. „Захари Стоянов“ № 15 (пред районна администрация „Люлин“) ще работи мобилен пункт за предаване на опасни отпадъци. \r\n*** \r\nОт 09.00 до 17.00 часа със специална програма и вход свободен в Музея на авиацията – филиал на Националния военноисторически музей ще бъде отбелязан Международният ден на авиацията и космонавтиката. \r\n*** \r\nОт 09.00 часа V състав на Специализирания наказателен съд ще гледа делото за безстопанственост в особено големи размери срещу Петър М., Адам П., Любомир Д., Росен А., Юлиана Ц.  \r\n*** \r\nОт 09.30 до 11.00 часа в рамките на Международна научна конференция \"30 години реформи на публичното управление в Централна и Източна Европа: следващият хоризонт\" ще се проведе Кръгла маса с участието на Петър Стоянов, президент на България (1997-2002 г.), Иван Нейков, Николай Василев, проф. Екатерина Михайлова, проф. Александър Томов, проф. Янаки Стоилов и др.  \r\n*** \r\nОт 09.30 часа 2 състав на Софийския градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Георгиева.  \r\n*** \r\nОт 09.30 часа XVI състав на Специализирания наказателен съд ще заседава по делото срещу Добромир М., Георги А., Петър Я., Вътьо В., Господин Д., за образуване и ръководене на организирана престъпна група. \r\n*** \r\nОт 10.00 часа до 15.00 часа авиогрупа „Враждебна“ ще отвори врати за посетителите по повод Деня на авиацията. В авиобаза Безмер от 09.30 до 12.30 часа ще бъде организирано изложение на авиационна техника и въоръжение.  Музеят на авиацията – филиал на Националния военноисторически музей, ще отбележи Международния ден на авиацията и космонавтиката с вход свободен от 09.00 до 17.00 ч. и специална програма.  \r\n*** \r\nОт 10.00 часа Аминистративният съд ще разгледа делото за отхвърления референдум за изграждането на завод за изгаряне на отпадъци в София.  \r\n*** \r\nОт 10.00 часа 2 състав на Специализирания наказателен съд ще заседава по делото за образуване и ръководене на организирана престъпна група срещу Божидар К., Иван Т., Георги И., Тодор С., Радослав Д., Димитър Н., Данаил П., Николай И., Силви Н. и Марчо М.  \r\n*** \r\nОт 09.00 часа в Учебно-консултативния технически център на Интер Карс България ще се състои състезание за най-добър автомонтьор.  \r\n*** \r\nОт 11.00 часа в Националния пресклуб на БТА ПП „Възраждане“ ще даде началото на националната кампания за предотвратяване на изборите.  \r\n*** \r\nОт 11.00 часа в зала „Родина“ на Националния стадион „Васил Левски“ ще се проведе пресконференция по повод провеждането на втората професионална бойна гала вечер по кикбокс, муай тай и киокушин SENSHI.  \r\n*** \r\nОт 11.00 часа в сградата на Националния статистически институт (ул. Панайот Волов №2) ще се проведе пресконференция, на която ще бъдат представени данни за Население и демографски процеси през 2018 г. \r\n*** \r\nОт 11.00 часа в Пресклуб „България“ ще се състои пресконференция на Академичното ръководство на НСА.  \r\n*** \r\nОт 11.00 часа Х състав на Специализирания наказателен съд ще гледа делото за образуване и ръководене на организирана престъпна група срещу Цветелин Ц., Тихомир В., Пламен А., Емил И., Венцислав Г., Соня Х., Цветелина Д. и Цецка Д.  \r\n*** \r\nВ 11.00 часа на централен вход на Зала „Универсиада“ ще бъде открито изложението „Златен лъв“. \r\n*** \r\nОт 13.00 часа в сградата на НКЖИ ще бъде подписан договор с избрания изпълнител за управление и строителен надзор на проекта за железопътния участък Елин Пелин – Костенец. \r\n*** \r\nОт 18.00 часа в къщата-музей \"Андрей Николов\" - Червена зала в рамките на „Фокус върху Европа“ ще бъде дадена информация за фотографския фестивал ФотоФабрика 2019. \r\n*** \r\nОт 18.00 часа в Съюза на българските журналисти (ул. Граф Игнатиев № 4, III етаж) ще се състои тържественото честване на 75-годишнината на в. „Ереван“. \r\n*** \r\nВ 19.00 часа в City Stage ще се проведе събитието Yuri’s night – Sofia 2019 по повод годишнината от знаменития полет на Юрий Гагарин в Космоса. \r\n*** \r\nОт 20.00 часа на камерната сцена „Славянска беседа“ ще се проведе импровизационно представление с трупата „ШиЗи Про“, с участието на Джесика Митоло, част от екипа на Second City, най-мащабния театър и обучителен център за комици чрез импровизация в САЩ.  \r\n*** \r\nОт 17.30 часа, в Народно читалище „Родолюбие” ще се проведе среща-разговор с актрисата Стоянка Мутафова и представяне на книгата „Добър вечер, столетие мое”. \r\n*** \r\nОт 18.00 часа в храм „Успение на Пресвета Богородица“ Негово Високопреосвещенство Пловдивският митрополит Николай ще оглави Малко повечерие с целия Богородичен канон и акатист. \r\n*** \r\nОт 12.00 часа пред паметника на Юрий Гагарин Посолството на Руската Федерация и Столичната община организират тържествена церемония, посветена на Деня на космонавтиката. Пред монумента ще бъдат поднесени венци и цветя. \r\n*** \r\nВ 10.00 часа в Американския университет в зала 103 ще се проведе дискусия на тема: „Младежка заетост - предизвикателствата на европейския пазар на труда”. \r\n*** \r\nОт 09.00 часа в Парк „Арена ОЗК“ в ж. к. „Славейков“ ще започне Международният плувен турнир „За Голямата награда на град Бургас“. \r\n*** \r\nОт 09.00 и 17.00 часа Авиомузей-Бургас ще работи с вход свободен по повод  \r\nМеждународния ден на авиацията и космонавтиката.  \r\n*** \r\nОт 16.00 часа в Експозиционен комплекс „Флора“ ще се състои граждански диалог „Европа в нашия дом“, в който ще участва министърът на образованието и науката Красимир Вълчев. \r\n*** \r\nОт 12.00 часа в конферентната зала на хотел „Черно море“ ще се проведе граждански диалог, посветен на регионалното развитие, организиран от ГЕРБ. Във форума, организиран под мотото „Европа в нашия дом”, ще вземат участие заместник-министърът на регионалното развитие и благоустройството Николай Нанков и кметът на Община Варна Иван Портних.  \r\n*** \r\nВ 13.00 часа в заседателната зала на Апелативен съд – Варна ще се проведе Ден на отворените врати под мотото „Открито за съдебната власт“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Николай Малев ще приема граждани.  \r\n*** \r\nОт 16.00 часа във Varna Mall ще бъде открит „Фестивал вино и храна” - Варна 2019 г.  \r\n*** \r\nОт 17.00 часа в Народна астрономическа обсерватория и планетариум (НАОП) „Николай Коперник“ ще се състои лекция на тема „Астрономия и космонавтика“.  \r\n***  \r\nОт 11.00 часа в ПГЕ „А. С. Попов“ ще се проведе среща на ученици, професионални консултанти и бизнеса.  \r\n***  \r\nОт 11.00 часа в РБ „Петко Р. Славейков“ ще се проведе Викторина: 140 години „Търновска конституция“ с ученици от „Старопрестолна гимназия по икономика“.  \r\n***  \r\nОт 19.00 часа в МДТ „Константин Кисимов“ ще бъде представена пиесата „Декамерон“. \r\n***  \r\nОт 19.00 часа в Клуб 7 ще започне „Да поиграем на карти с твореца“ – женско творческо събитие. \r\n***  \r\nОт 20.30 часа в Клуб 7 ще започне „Уиски и шоколад“ - история и вечер на уискито с Гаро Узунян.  \r\n*** \r\n В 18.00 часа в залата на Симфониета – Видин кметът Огнян Ценков ще приветства участниците в XV-тата Национална олимпиада по география и икономика, която се организира от Министерството на образованието и науката и Регионалното управление на образованието, с подкрепата на Община Видин. \r\n*** \r\nОт 10.30 часа в Детски отдел на РБ „Христо Ботев“ ще бъде представена постановката Игра „Оплетени приказки“. \r\n*** \r\nОт 17.00 часа в катедралния храм „Св. 12 апостоли“ ще бъде отслужено малко повечерие с целия Богородичен акатист. \r\n*** \r\nОт 18.00 часа в Куклена зала на ДКТ ще се играе „Червената шапчица“. \r\n*** \r\nОт 18.00 часа в Голяма зала на Младежки дом ще бъде честван 20-годишният юбилей на Ученически Общински съвет. \r\n*** \r\nОт 11.00 часа в землището на с. Белопопци ученици от „Българско школо“ и експерти лесовъди от държавно горско стопанство „Елин Пелин\" ще залесят 8 декара нова гора. \r\n*** \r\nОт 10.00 часа в НЧ „Напредък 1869“ ще се проведе Втори Национален танцов конкурс „Танцова въртележка“. \r\n*** \r\nОт 15.00 часа в Регионална библиотека „Дора Габе“ ще се проведе Ден „Остави всичко друго и чети“ (D.E.A.R. Day). \r\n*** \r\nОт 16.00 часа в Зала „Добротица“ ще се проведе благотворителен базар. \r\n*** \r\nОт 18.00 часа ще се проведе благотворителен концерт за построяване на храм „Св. Лука Кримски“, под патронажа на кмета Йордан Йорданов. \r\n*** \r\nВ 10.30 часа във Военновъздушната учебна база „Георги Бенковски” с тържествена церемония ще започне открит летателен ден по повод 40-ата годишнина от полета на първия български космонавт Георги Иванов и Международния ден на авиацията и космонавтиката. В събитието ще участва и министърът на отбраната Красимир Каракачанов. В 11.00 часа е началото на летателната програма със самолети „Pilatus” - 9М и L-39 „Albatros“.  От 11.00 часа до 13.00 часа ще се проведе статичен показ на авиационна, самолетообслужваща и специална техника.  \r\n*** \r\nОт 17.00 часа в залата на Бизнес инкубатор – Кърджали ще се проведе  \r\nобществено обсъждане за развитието на туристическите атракции в областта. \r\n*** \r\nОт 18.00 часа в залата на Възрожденското училище ще се състои концерт в памет на народния певец Благовест Порожанов, който е и почетен гражданин на Кюстендил. \r\n*** \r\nОт 18.00 часа в храм „Успение Богородично“ Негово преосвещенство Константийският епископ Яков - викарий на Пловдивския митрополит ще оглави богослужение. \r\n*** \r\nОт 17.30 часа от площад „20 април“ ще тръгне шествие до зала „Арена Асарел“, с което официално ще бъде открито Национално състезание по химия.  \r\n*** \r\nОт 11.30 часа в Зала № 2 на общината ще се проведе пресконференция във връзка с първия пробег от веригата „Рън България“. \r\n*** \r\nОт 16.30 часа в Музикално фоайе в Дворец на културата ще се проведе откриване на изложба на наградените рисунки от ХІI  Конкурс за детска рисунка. \r\n*** \r\nОт 17.00 часа в Клуб „Приятели на Русия“ (ул. „Търговска“13) ще бъде отбелязан Международния ден на авиацията и космонавтиката. \r\n*** \r\nОт 17.00 часа във VIP Gallery, БК „Елена“ ще се проведе среща от поредицата „В десетката!“. \r\n*** \r\nОт 18.00 часа в Малък салон в Дворец на културата ще се проведе концерт на лауреатите от ХІІI Международен конкурс за млади изпълнители на класически музикални инструменти. \r\n*** \r\nОт 10.30 часа в Драматично-куклен театър ,,Иван Радоев\" ще се играе ,,Ловецът на приказки\" по Братя Грим. \r\n*** \r\nОт 13.00 часа в зала „Магнум” на Втора клинична база Медицинският университет ще дипломира Випуск 2019 чуждестранни лекари на Факултет „Медицина”. \r\n*** \r\nОт 17.30 часа  в Драматично-куклен театър ,,Иван Радоев\"ще се проведе среща разговор с номинираните участници в Десето юбилейно издание на конкурс за българска драматургия ,,Иван Радоев\". \r\n*** \r\nОт 17.30 часа в Драматично-куклен театър ,,Иван Радоев\"ще се проведе церемонията по награждаването на победителите в Десети юбилеен  конкурс за българска драматургия ,,Иван Радоев\". \r\n*** \r\nОт 18.00 часа в мол ,,Панорама\" по повод 5 години от отварянето на търговския център ще пее Васил Найденов. \r\n*** \r\nМинистърът на образованието и науката Красимир Вълчев ще разговаря с ръководството и учителите от ЕГ „Иван Вазов“ и ще присъства на официалното откриване на проекта „1:1 Chromebook”, както и на откриването на Учебен център по растителна защита в Аграрния университет.  \r\n*** \r\nОт 09.30 часа в зала 1 Апелативният съд ще разгледа обжалването на присъдите на  В. З., А. Ч., С. Г., Б. Р. и В. В. Те са признати за виновни  за опит за убийство с користна цел, както и за извършване на поредица от палежи и унищожаване на вещи. \r\n*** \r\nОт 09.30 часа в зала 2 Окръжният съд ще заседава по делото срещу Атанас М., обвинен за представяне на неверни сведения в заявление за подпомагане за 2014 г.  \r\n*** \r\nОт 10.00 часа в ресторант „Ловен парк“ (Гребна база) ще бъде открита Десетата редовна отчетно-изборна конференция на Синдикален регионален съюз „Подкрепа“ Пловдив. \r\n*** \r\nОт 10.00 часа в ЕГ “Иван Вазов” ще се състои официалното представяне на проекта 1:1 (едно към едно). \r\n*** \r\nОт 10.30 часа започва денят на специалността \"Авиационна техника и технологии\". Празникът е на летателна площадка  \"Марица\" - преди Граф Игнатиево. \r\n*** \r\nОт 10.30 часа в Учебния център на Аграрния университет ще бъде открита пресконференция за представяне на резултатите от Проект „Изграждане на Учебен център за практическо обучение на студентите от професионални направления Растениевъдство и Растителна защита в Аграрен университет – Пловдив”, финансиран по Оперативна програма „Региони в растеж” 2014 – 2020. \r\n*** \r\nОт 11.00 часа в офиса на Общинска фондация \"Пловдив 2019\" , ул. \"Екзарх Йосиф\" № 16  ет. 4 ще се  подпише споразумение между Общинска фондация „Пловдив 2019“ – гр. Пловдив, от една страна и Фондация „Иноватор“ и Сдружение „Таляна“ – гр. Варна с цел обединяване на усилия за развитието на културата в кварталите „Капана“ в гр. Пловдив и „Таляна“ в гр. Варна и обновяването на отделните градски зони като цяло. \r\n*** \r\nОт 12.30 часа Иванка Могилска ще бъде гост в Професионалната Гимназия по Архитектура, строителство и геодезия - \"Арх. Камен Петков\". Тя е автор на стихосбирките „ДНК“ и „Иначе казано“, както и на романа „Места за загубване. \r\n*** \r\nОт 13.00 часа в Аулата на Медицинския университет председателят на Българска асоциация по мускулно-скелетен ултразвук (БАМСУ) ще даде брифинг за Международна обучителна програма за високоспециализирани ехографски ставни изследвания.  \r\n*** \r\nОт 09.00 часа министърът на труда и социалната политика Бисер Петков и зам.-председателят на ресорната парламентарна комисия Светлана Ангелова ще проведат среща с кмета на Община Русе Пламен Стоилов и с неговия екип. От 10.00 часа в аула 2.101 те ще участват в събитие от цикъла MASTЕRCLASS WORK 4.0., организирано от Конфедерацията на независимите синдикати в България и РУ “Ангел Кънчев“ - Русе.  \r\n*** \r\nОт 16.00 часа в социален център и пенсионерския клуб евродепутатът Андрей Новаков ще се срещне с ползвателите на услугата. Новаков и депутатът Пламен Нунев ще направят преглед на рехабилитацията на Народно читалище „Искра 1898“ и параклис в Борово от 17.30 часа. Към 18.30 часа ще бъде направен преглед на изпълнението на голям проект по Програмата за развитие на селските райони.  \r\n***   \r\nОт 09.00 часа във зала 13 на Художествена галерия ще бъде поставено началото на Тринадесетата литературна конференция за ученици от XI и XII клас.  \r\n*** \r\nОт 09.00 часа до 16.00 часа в сградата на Военен съд – Сливен ще проведе „Ден на отворените врати“. \r\n*** \r\nОт 11.00 часa във фоайето на зала „Зора” в РИМ – Сливен ще бъде открита изложбата под надслов „140 години Българска конституция“. \r\n***   \r\nОт 18.00 ч. на сцената на читалище „Зора“ започва Национален детско - юношески театрален фестивал \"Сцена под Сините камъни\".  \r\n*** \r\nОт 10.00 часа в зала „П. Р. Славейков“ ще се проведе форум на тема „Киберсигурност и фалшиви новини“. \r\n*** \r\nОт 10.30 часа в СУ „Максим Горки“ ще гостува писателят Кристина Славкова, автор на книгата „История с две въшки”. \r\n*** \r\nОт 17.00 часа в Парк „Тракия“ ще бъдат поднесени венци и цветя пред паметника на Никола Каишев по повод 120 години Тракийско дружество в Стара Загора. Официалното честване ще бъде от 19.00 часа в Драматичния театър.  \r\n*** \r\nВ 17.00 часа в храм “Св. Троица” проповед ще изнесе Негово Високоблагоговейнство свещеноиконом Димитър Стойнов. \r\n*** \r\nОт 17.30 часа в зала „П. Р. Славейков\" в сградата на общината ще се състои публично обсъждане на отчета за средствата от Европейския съюз за 2018 година. \r\n*** \r\nОт 18.00 часа в Тийн зона в РБ „Захарий Княжески“ ще бъде представена книгата „От Балкана до Дунава“ и ще се състои среща с авторите Гавраил Гавраилов и Весела Николаева. \r\n*** \r\nОт 19.30 часа в Държавната опера в Стара Загора ще се проведе Благотворителен концерт „Вечер на младите таланти\". \r\n*** \r\nОт 11.00 часа в зала 2 на ет. 1 в Районен съд ще се проведе Ден на отворените врати и симулативен съдебен процес с ученици от СУ „П. Волов“. \r\n*** \r\nВ 12.00 часа в залата на РУ - Шумен директорът на ОДМВР- Шумен ст. комисар Ялчън Расим и прокурор Емилия Янчева от РП- Шумен ще предоставят информация за пресечена незаконна дейност, свързана с  изготвяне на неистински документи за самоличност. \r\n*** \r\nОт 16.00 часа в областната администрация ще бъде открита изложбата „140 години от Учредителното събрание и приемането на Търновската конституция“. \r\n*** \r\nОт 17.30 часа в Художествена галерия „Жорж Папазов“ със спектакъла \"Мо и Дървото на Желанията\" с Момера Здравкова ще бъде открито четвъртото издание на фестивала „Здравей, Здраве!“.", "date": "2019.04.11", "title": "Предстоящи събития в страната за 12 април (Агенция „Фокус“)"}
{"url": "http://www.focus-news.net/news/2019/04/11/2645540/burgas-mokri-i-hlazgavi-sa-patishtata-v-oblastta.html", "text": "Мокри и хлъзгави са пътните настилки в област Бургас, предаде репортер на  Радио „Фокус“ - Бургас . По-натоварен е трафикът в отсечките Бургас – Поморие – Равда – Слънчев бряг в двете посоки, както и това по пътя Бургас – Атия – Черноморец – Созопол. Интензивно е движението и на входно - изходните пътни артерии на Бургас, но няма образували се колони от автомобили.  \r\nИнтензивно е движението и по основните бургаски улици и булеварди.  По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ , както и в посока от и към жилищен комплекс „Меден Рудник“. Натоварено е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.04.11", "title": "Бургас: Мокри и хлъзгави са пътищата в областта"}
{"url": "http://www.focus-news.net/news/2019/04/11/2645538/", "text": "Община Септември е с поети финансови ангажименти на стойност около 26 млн. лева без подсигурено финансиране. Това каза в предаването „Червена линия“ на  Радио „Фокус“  Петя Цанкова, общински съветник от групата на БСП в местния парламент. Цанкова обясни, че кметът на Септември Марин Рачев, който миналата година бе уличен в безстопанственост и конфликт на интереси, продължава да управлява общината безпринципно. „Към настоящия момент по данни на Министерството на финансите Община Септември е със сериозно финансово задължениe, с поети финансови ангажименти на стойност около 26 млн. лева без подсигурено финансиране. Две поредни тримесечия Министерството на финансите в своя доклад упоменава, че Септември е единствената община, която не спазва Закона за публичните финанси и продължава да трупа нови задължения, като не изпълнява оздравителния план“, каза Петя Цанкова, като уточни, че Община Септември е една от десетте общини в България, които в момента са в оздравителен план. Петя Цанкова посочи, че политиката в управлението е свързана единствено и само с усвояването на европейски средства и изливането на бетон. „Доброто управление на Община Септември би трябвало да се състои не само от инвестиции, а и в добро управление на общинската собственост. В момента сме свидетели как чрез осъдителни дела нееднократно частни съдебни изпълнители пускат обявления в регистъра за публичната продан на обществено значими общински имоти“, заяви общинският съветник. Последното запорно съобщение, с което разполага Петя Цанкова, показва, че е наложен запор на 11 транспортни средства от автомобилния парк на общината, сред които и двата училищна автобуса, с които се извозват децата към средищните училища на община Септември. „Имаме едно некомпетентно управление, което показва, че на тази община се гледа като на една частна фирма, от която може да се формира само печалба, без да се замисляме в какво състояние ще оставим общината на следващия приемник“, обясни Петя Цанкова. Тя коментира и негативната практика, наложена в общината – ползването на училищни автобуси като маршрутки на властта. Проблем в общината е и липсата на млади хора. „Общинското ръководство многократно дава своите хвалебствия, че се инвестира много в общината, но единствено в инфраструктура, облагородяват се градинки, булеварди, тротоари, но млади хора няма. Ежегодно се приема план за работа с младежите, но той е проформа. Активите на една община ще бъдат смислени, ако има инвестиции и в хората“, подчерта Петя Цанкова. Общинският съветник допълни, че утре кметът на Септември Марин Рачев е призован в Специализираната прокуратура, където ще му бъдат предявени материалите по приключилото срещу него разследване в качеството му на градоначалник. \r\nРосица АНГЕЛОВА", "date": "2019.04.11", "title": "Петя Цанкова, БСП: Община Септември е с поети финансови ангажименти на стойност около 26 млн. лева без подсигурено финансиране"}
{"url": "http://www.focus-news.net/news/2019/04/11/2645541/shumen-intenzivno-e-dvizhenieto-po-glavniya-pat-sofiya-varna-v-rayona-na-5-ti-km-kray-grada.html", "text": "Мокри и хлъзгави са пътните настилки в Шумен, превалява слаб дъжд, предаде репортер на  Радио „Фокус“ - Шумен . Интензивно е движението по главния път София - Варна в района на 5-ти км край Шумен. Камера за постоянно видеонаблюдение има в близост до бензиностанцията на 7-ми км. По пътя Шумен - Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nНатоварен е трафикът в този час и по централните градски булеварди, в района на кръговото на Руски паметник, по ул. „Васил Друмев“, ул. „Алеко Константинов“, ул. „Марица“, в района на Хирургическия блок и др. Светофарните уредби в града функционират без промяна.  \r\nИвелина ИВАНОВА", "date": "2019.04.11", "title": "Шумен: Интензивно е движението по главния път София - Варна в района на 5-ти км край града"}
{"url": "http://www.focus-news.net/news/2019/04/11/2645536/prokuraturata-shte-povdigne-obvinenie-na-sobstvenitsite-na-kuchetata-koito-nahapaha-detsa-kray-zheleznitsa-obzor.html", "text": "На 10 април в покрайнините на софийското село Железница две кучета порода ротвайлер нахапаха три деца на 7, 9 и 12 години и възрастен мъж, с когото се разхождали. Кучетата са били оставени без надзор. След като животните са били упоени, полицията е установила собствениците. Извършен е оглед, иззети са доказателства, разпитани са очевидци, станали свидетели на инцидента. Столичната полиция благодари на жена, която се е опитала да помогне на децата. Директорът на СДВР гл. комисар Георги Хаджиев съобщи, че собствениците на кучетата са жена от кв. „Симеоново“ и непълнолетният й син. Районният прокурор на София Радослав Димов заяви, че на собствениците на кучетата ще бъде повдигнато обвинение за това, че не са положили достатъчно грижи за животните, които се намират под техен надзор. За това престъпление законът предвижда наказание до 3 години „лишаване от свобода“ и глоба. Kучетата са причинили средни телесни повреди на трите деца. Непълнолетното момче е с мярка „надзор“, а майка му е задържана за 72 часа.", "date": "2019.04.11", "title": "Прокуратурата ще повдигне обвинение на собствениците на кучетата, които нахапаха деца край Железница (ОБЗОР)"}
{"url": "http://www.focus-news.net/news/2019/04/11/2645514/afp-britanski-sad-prizna-dzhulian-asandzh-za-vinoven-za-narushavane-na-garantsiyata.html", "text": "Лондонски съд реши, че основателят на „Уикилийкс“ Джулиан Асандж е виновен за нарушаване на условията за гаранция през 2012 г. и го задържа под стража в очакване на присъда, предава  AFP . \r\nАсандж е изправен пред затвор до 12 месеца по това обвинение. \r\nТой ще се яви на друго съдебно заседание на 2 май по искане на САЩ за екстрадиция за предполагаемо компютърно хакерство.  Юлиян Марков", "date": "2019.04.11", "title": "AFP: Британски съд призна Джулиан Асандж за виновен за нарушаване на гаранцията"}
{"url": "http://www.focus-news.net/news/2019/04/11/2645542/premierite-boyko-borisov-i-li-katsyan-obsadiha-dopalnitelnoto-aktivizirane-na-biznes-kontaktite-mezhdu-balgariya-i-kitay.html", "text": "Отношенията между България и Китай са доста динамични и приятелски, особено след проведената миналата година Среща на върха „16+1“ в София. Тази година отбелязваме и 70-годишнина от установяването на дипломатическите връзки между двете държави“. Това заяви премиерът Бойко Борисов след двустранна среща с председателя на Държавния съвет на Китайската народна република Ли Къцян. Разговорът между двамата правителствени ръководители се състоя в рамките на Осмата среща на ръководителите на страните от Централна и Източна Европа и Китай в Дубровник, съобщиха от  правителствената информационна служба .  \r\nВ рамките на срещата между българския премиер Бойко Борисов и китайския му колега Ли Къцян беше обсъдено сътрудничеството в областта на пътната инфраструктура, енергетиката, технологиите, селското стопанство. Дискутирани бяха и възможностите за допълнително активизиране на бизнес контактите между двете държави. Бойко Борисов изрази надежда, че още тази година е възможно да има посещение на китайския президент Си Дзинпин у нас и ще бъдат постигнати още конкретни договорености с Китай, особено в сферата на земеделието. „В момента 800 милиона долара е износа на България към Китай при милиард и половина от Китай за България – преди това разликата беше космическа при тези обороти“, допълни премиерът Борисов.  \r\nДвамата правителствени ръководители на България и Китай обсъдиха и създаването на мозъчен тръст „16+1“, който е одобрен и се очаква да бъде подписан в София. „Няма да се учудя, ако Китайската народна банка откриe и свой център в София за финансиране на различни проекти“, каза още българският премиер в Дубровник. \r\nПроектът за АЕЦ „Белене“ също беше част от темите на разговора между българския и китайския премиер. „Според мен това е един изключително изгоден за тях проект – политически. Изключително геостратегически за тях – за първи път Китай в Европейския съюз да строи централа. И ако ме питате мене, това би се обявило при едно посещение на президента Си Дзинпин,“ поясни министър-председателят Борисов. Той подчерта, че българските условия за реализацията на енергийния проект са ясни и са формулирани в стартиралата процедура за избор на стратегически инвеститор.", "date": "2019.04.11", "title": "Премиерите Бойко Борисов и Ли Къцян обсъдиха допълнителното активизиране на бизнес контактите между България и Китай"}
{"url": "http://www.focus-news.net/news/2019/04/11/2645545/varna-uslovna-prisada-poluchi-68-godishen-mazh-v-chiyato-kashta-na-teritoriyata-na-obshtina-beloslav-sa-otkriti-nad-120-kilograma-tyutyun-bez-banderol.html", "text": "Пенсионер от община Белослав е осъден от Районeн съд – Варна за държане на акцизни стоки без бандерол, Случаят е 4 декември миналата година. Тогава, при проверка в къща на подсъдимия в едно от населените места на община Белослав, било установено, че той държи над 120 килограма тютюн за пушене, без изискуемия по закон бандерол. Това съобщиха от пресцентъра на  съда . Експертизата сочи, че стойността на тютюна възлиза на 27 585 лева. Само избегнатия и неплатен дължим акциз е в размер на над 18 000 лева. Деянието е наказуемо по чл.234 ал.1 от Наказателния кодекс, като случаят е немаловажен. 68-годишният мъж призна вината си и постигна споразумение с прокуратурата, което Районен съд – Варна одобри. Той получи наказание от 11 месеца лишаване от свобода, отложено с 3 години изпитателен срок. Подсъдимият се задължава да плати и направените по делото разноски. Споразумението е окончателно и влиза в сила веднага.", "date": "2019.04.11", "title": "Варна: Условна присъда получи 68-годишен мъж, в чиято къща на територията на община Белослав са открити над 120 килограма тютюн без бандерол"}
{"url": "http://www.focus-news.net/news/2019/04/11/2645539/tsvetan-tsvetanov-gerb-shte-bada-zalichen-kato-neshtaten-satrudnik-po-moe-iskane.html", "text": "Тъй като винаги използвам централния вход на всички институции, в които влизам, и за да ограничим всички спекулации и погрешни интерпретации с внушения, разговарях с колегите от ПГ на ГЕРБ и по мое искане ще бъда заличен като нещатен сътрудник. Това написа зам.-председателят на ГЕРБ и председател на Националния предизборен щаб на партията Цветан Цветанов във  „Фейсбук“ . „След подаването на оставката ми като народен представител и гласуването й от парламента на 29 март 2019 г., веднага съм върнал по съответните правила картата си на народен представител. За да мога да влизам в сградата на Народното събрание, когато се налага да направя различни срещи с представители на други парламентарни групи или с народни представители от ГЕРБ, от Народното събрание ми беше издаден пропуск на нещатен сътрудник към ПГ на ГЕРБ“, обяснява той и подчертава, че този пропуск осигурява единствено достъп до сградата на Народното събрание и издаването му категорично не е обвързано нито с подписване на договор, нито с получаването на възнаграждения. „Издаването на такъв пропуск е в съответствие с вътрешната нормативна уредба за осигуряване на допуск до сградата на парламента на политически лица от всички политически партии и по никакъв начин не означава „връщане в българския парламент през задния вход“, както за мен, така и за всеки един, който има издаден пропуск от различните парламентарни групи“, заявява Цветан Цветанов. „В момента имам изключително напрегнат график от срещи със структурите на ГЕРБ в цялата страна и не смятам да хабя енергията си за друго“, коментира той.", "date": "2019.04.11", "title": "Цветан Цветанов, ГЕРБ: Ще бъда заличен като нещатен сътрудник по мое искане"}
{"url": "http://www.focus-news.net/news/2019/04/11/2645526/mtits-pet-uchastnitsi-sa-podali-oferti-za-kontsesiyata-na-letishte-sofiya.html", "text": "Днес бяха отворени заявленията за участие в процедурата за определяне на концесионер и възлагане на концесия за строителство на обект „Гражданско летище за обществено ползване София“ – публична държавна собственост, съобщиха от  Министерството на транспорта, информационните технологии и съобщенията . \r\nВ срока за подаване на заявления и оферти бяха получени заявления от следните участници: \r\n1. Консорциум „Витоша“ с водещ член Манчестър Еърпорт Груп Оувърсийз Инвестмънтс Лимитид. Участник в консорциума е и BCEGI Кънстракшън (Великобритания) Лтд, с едноличен собственик Бейджин Кънстракшън Ейнджиниринг Груп; \r\n2. Консорциум „Соф Кънект“ с водещ член Меридиам Ийстърн Юръп Инвестмънтс САС. За изпълнение на изискването за летищен оператор е посочено   Флугхафен Мюнхен; \r\n3. Консорциум ССБ София Еърпорт ДжейВи с водещ член ССБ Зауервайн & Шефер Бау АГ. За изпълнение на изискването за летищен оператор е посочено Копенхаген Еърпортс А/С; \r\n4. „Фрапорт България“ ЕАД. За изпълнението на изискването за технически способности и финансови възможности е посочено   Фрапорт АГ Франкфурт Еърпорт Сървисис Уърлдуайд; \r\n5. Консорциум „Еърпортс Де Пари“ ЕС. ЕЙ и „ТАВ Хавалиманларъ Холдинг“ А. Ш. с водещ член „Еърпортс Де Пари“ ЕС. ЕЙ.  За изпълнение на изискването за летищен оператор е посочено  „Еърпортс Де Пари“ ЕС. ЕЙ. \r\nКомисията за провеждане на процедурата следва да извърши действията по допускане на участниците. Офертите на допуснатите участници ще бъдат отворени в открито заседание на комисията, което ще се проведе на 9 май 2019 г. На заседанието могат да присъстват участниците или техни представители, както и други лица.", "date": "2019.04.11", "title": "МТИТС: Пет участници са подали оферти за концесията на Летище „София“"}
{"url": "http://www.focus-news.net/news/2019/04/11/2645543/yeni-safak-turskiyat-prezident-izrazi-nadezhda-che-sudan-shte-preodolee-nastoyashtata-kriza.html", "text": "Турският президент Реджеп Тайип Ердоган в четвъртък изрази надежда, че Судан ще преодолее сегашната криза \"в националното помирение и мир\", цитира думите му турският вестник  Yeni Safak .  \r\nЕрдоган също така каза, че Турция подкрепя продължаването на \"дълбоко вкоренените\" отношения с Хартум, като посочва, че няма надеждна информация за съдбата на дългогодишния президент Омар Башир. \r\nПо-рано в четвъртък суданската армия обяви \"свалянето\" на  Башир и налагането на двугодишна \"преходна фаза\". \r\nВ излъчено по телевизията изявление министърът на отбраната Авад ибн Ауф също обяви налагането на едномесечен вечерен час - от четвъртък вечерта - и тримесечно извънредно положение в цялата страна. \r\nИбн Ауф допълнително обяви суспендирането на конституцията на Судан, приета  през 2005 г., заедно с разпускането на суданското президентство, парламента и министерския съвет. \r\nВоенният съвет, добави той, сега ще бъде изготвен, за да ръководи делата на страната по време на преходния период след Башир. \r\nЛидерите на суданската опозиция от своя страна определиха условията на армията като \"неприемливи\". \r\nМакар опозицията да подкрепя оттеглянето на Башир, тя отхвърля последните събития, които тя описва като \"подмяна на един военен преврат с друг\". \r\nБашир дойде на власт след военния преврат през 1989 г. срещу демократично избраното правителство на Садик Махди.  Юлиян Марков", "date": "2019.04.11", "title": "Yeni Safak: Турският президент изрази надежда, че Судан ще преодолее настоящата криза"}
{"url": "http://www.focus-news.net/news/2019/04/11/2645546/ivan-ivanov-naop-nikolay-kopernik-varna-lektsiya-na-tema-astronomiya-i-kosmonavtika-shte-se-provede-v-planetariuma-na-12-april.html", "text": "Лекция на тема „Астрономия и космонавтика“ ще се проведе в Народна астрономическа обсерватория и планетариум (НАОП) „Николай Коперник“ във Варна на 12 април. Това съобщи за  Радио „Фокус“ – Варна  Иван Иванов, дългогодишен служител и лектор в Планетариума. Събитието ще се състои от 17.00 часа, и се организира по повод Международния ден на авиацията и космонавтиката и 50 години от първата изнесена лекция на Иван Иванов.  \r\n„Идеята е да се покаже, че всъщност космонавтиката и астрономията са така преплетени, че трудно могат да бъдат отделени една от друга що се отнася до изучаването на вселената. Просто космонавтиката е един от методите, които се използват за изучаването на относително близките тела с много повече възможности, отколкото при наблюдение от земята“, съобщи Иван Иванов. Той допълни, че в момента има множество апарати в космоса, които спомагат за изследването на космоса. Такива апарати има на повърхността на Луната, около Луната и Венера, както и няколко, които изучават планетата Марс. По думите му в лекцията ще се засегнат и теории за възможното развитие на космическите полети.  \r\n„Засега това изглежда съвършено нереалистично, но преди по-малко от 100 години полетите със самолети са били нещо фантастично и никой не е вярвал, че човек скоро ще полети в космоса. На 10 април, примерно, отбелязваме 40 години от полета на първия български космонавт Георги Иванов. През лятото ще отбележим 50 години от първия полет и стъпване на хора на повърхността на Луната, а всъщност 12 април е и денят, в който за първи път през 1961 г. човек , с помощта на космически апарат обиколи един път около земята и се завърна на нея. Така, че интересни са както постиженията на космонавтиката, а в лекцията основно ще бъде обърнато внимание на резултатите от използването на космическите полети“, посочи Иван Иванов. Лекторът допълни, че в началото на открития урок ще разкаже за възникването на астрономията като наука и защо се налага използването на космически апарати. \r\nБояна АТАНАСОВА", "date": "2019.04.11", "title": "Иван Иванов, НАОП „Николай Коперник“ – Варна: Лекция на тема „Астрономия и космонавтика“ ще се проведе в Планетариума на 12 април"}
{"url": "http://www.focus-news.net/news/2019/04/11/2645547/reuters-stranite-chlenki-na-es-prieha-mandat-za-ofitsialni-targovski-pregovori-sas-sasht.html", "text": "Страните-членки на Европейския съюз приеха в четвъртък мандат за официални търговски преговори с Вашингтон, предава  Reuters , позовавайки се на източници от ЕС. \r\nСпоред него, преговорите ще се съсредоточат върху възможността за намаляване на митата върху промишлените стоки и ще опростят прилагането на американските стандарти от европейските компании. \r\nНа 1 юни миналата година Съединените щати въведоха мита върху стоманени и алуминиеви продукти, внесени от Канада, Мексико и страните от ЕС, съответно с 25% и 10%. Впоследствие тези държави въведоха ответни мерки. ЕС, по-специално, започна процедури в СТО и от 22 юни въведе 25 процента мита върху редица американски металургични, инженерни и селскостопански продукти, чийто общ обем на износа е 2,8 милиарда евро годишно. Президентът на САЩ заяви също, че Вашингтон ще наложи мита в размер на 20% за автомобили, внасяни от страни от ЕС, ако Европейският съюз не премахне търговските бариери срещу американските компании.   Юлиян Марков", "date": "2019.04.11", "title": "Reuters: Страните-членки на ЕС приеха мандат за официални търговски преговори със САЩ"}
{"url": "http://www.focus-news.net/news/2019/04/11/2645544/ministar-krasimir-valchev-nay-dobrata-sotsialna-pomosht-e-obrazovanieto-tova-se-opitvame-da-kazhem-na-roditelite.html", "text": "Ако децата не ходят на училище, след това няма да са пригодни за пазара на труда и няма да имат шансове за пълноценен и щастлив живот. Правото на образование е задължение на родителите, но много от тях са безотговорни към това и ние като държава трябва с всички инструменти да ги накараме да ходят на училище. Това каза министърът на образованието Красимир Вълчев в предаването „Лице в лице” по  БТВ . „13% от учениците са преждевременно отпаднали от училище“, обясни министърът. По думите му социалната помощ за родителите на такива деца се трансформира в подкрепа чрез училището. „Не разчитаме на родителите, още повече, че тези родители не са упражнили задължението си да осигурят присъствие на децата си в училище. Разчитаме на учебните заведения – те купуват обувки, дрехи, подпомагат децата. Помощите, които се спират, се възстановяват на училищата и детските градини – така помощта се трансформира”, каза Красимир Вълчев. Той обясни, че вече има възпроизведена неграмотност от поколение в поколение и много трудно се преодоляват културните причини. „Най-добрата социална помощ е образованието, това се опитваме да кажем на родителите”, отбеляза образователният министър. „Учителите, които работят с деца в проблемни райони, ще получават по-голямо възнаграждение“, обяви той. „Учителите, които събират децата от махалата, трябва да бъдат компенсирани за това”, каза още Вълчев. По думите му друга промяна, която се предвижда е, че за да можеш да вземеш шофьорска книжка, трябва да си завършил 10 клас. „С масовизацията на висшето образование имаме голям процент нерационално търсене. Трябва да насочим повече кандидат-студенти към педагогическите, природо-математическите и най-вече инженерните науки, аграрните също“, смята Вълчев. Той обясни, че с три инструмента се опитват да обвържат двата пазара – преструктуриране на приема, финансиране на вузовете и стипендии за специалностите с най-голям недостиг.", "date": "2019.04.11", "title": "Министър Красимир Вълчев: Най-добрата социална помощ е образованието, това се опитваме да кажем на родителите"}
{"url": "http://www.focus-news.net/news/2019/04/11/2645550/aleksandar-aleksandrov-kmet-na-obshtina-ruzhintsi-nivoto-na-reka-lom-e-nisko-i-nyama-opasnost-pri-proletnite-dazhdove-da-izleze-ot-koritoto-si.html", "text": "Нивото на река Лом е ниско и няма опасност при пролетните дъждове да излезе от коритото си, каза за  Радио „Фокус“ – Видин  Александър Александров, кмет на Община Ружинци. Той посочи, че същото е състоянието и на другите две реки в общината, които при пълноводие обикновено създават проблеми – Нечинска бара и Плешивска бара край село Гюргич. Свободен обем има и в трите язовира, намиращи се на територията на общината. „Двата язовира – край село Гюргич и край село Дражинци са общинска собственост, а язовирът край село Дреновец е държавен. Язовирът край село Дражинци тази година трябва да бъде ремонтиран със средства от държавния бюджет“, обясни Александров. Язовирът край село Гюргич, който преля преди години и предизвика наводнение в селото се наблюдава непрекъснато. „Този язовир се поддържа в добро състояние, има свободен обем  и няма опасност от преливане. Тази година снеготопенето бе малко, пролетта е топла и снегът се стопи много бързо, няма голямо количество вода в реките и язовирите от снеготопенето“, допълни кметът на Община Ружинци. \r\nАнна ЛОЗАНОВА", "date": "2019.04.11", "title": "Александър Александров, кмет на Община Ружинци: Нивото на река Лом е ниско и няма опасност при пролетните дъждове да излезе от коритото си"}
{"url": "http://www.focus-news.net/news/2019/04/11/2645549/severoiztochno-darzhavno-predpriyatie-500-dekara-ot-gorskite-teritorii-v-obhvata-na-predpriyatieto-sa-zasegnati-ot-pozhari-ot-nachaloto-na-godinata.html", "text": "500 декара от горските територии в обхвата на Североизточното държавно предприятие (СИДП) са засегнати от пожари от началото на годината. Това съобщиха от  СИДП . 200 декара смесена гора горя през март в Държавно ловно стопанство (ДЛС)-Паламара, а 100 декара бяха опожарени в Държавно горско стопанство (ДГС)-Шумен. 100 декара гори са засегнати от низов пожар в ДЛС-Балчик, а 50 декара - в ДЛС-Шерба.  \r\nЗаради засушаването през последните месеци и неконтролираното палене на сухи треви опасността от пожари в горските територии е нараснала многократно. Всички стопанства от Североизтока разполагат с необходимата техника за гасене, като от тази година с пожарна кола разполага и териториалното поделение във Варна. Високопроходими автомобили за справяне с огнената стихия има в ДГС-Шумен, ДГС-Суворово, ДЛС-Черни Лом, ДЛС-Паламара, ДЛС-Балчик, ДЛС-Шерба и ДГС-Добрич. Новите пожарни автомобили побират 300 литра вода, с която може да се гаси пожар в рамките на един час. Гражданите, които станат свидетели на пожар в горските територии или в близост до тях, трябва да подадат сигнал на телефон 112, за да може пожарникарите и горските да се отзоват възможно най-бързо и да не се стигне до опожаряване на големи горски масиви.", "date": "2019.04.11", "title": "Североизточно държавно предприятие: 500 декара от горските територии в обхвата на предприятието са засегнати от пожари от началото на годината"}
{"url": "http://www.focus-news.net/news/2019/04/11/2645548/shumen-natsionalnata-kampaniya-na-mrezhata-ot-27-oblastni-informatsionni-tsentrove-beshe-predstavena-na-preskonferentsiya-v-oblastniya-informatsionen-tsentar.html", "text": "Експертите на ОИЦ - Шумен ще популяризират в училищата в региона  онлайн конкурса за млади предприемачи, предаде репортер на  Радио „Фокус“ - Шумен . Националната кампания на Мрежата от 27 Областни информационни центрове, която е в рамките на инициативата на Европейската комисия „Европа в моя регион“, беше представена на пресконференция в офиса на Областния информационен център. Онлайн конкурс за видеоклипове „Имам бизнес идея!“, визуализиращи предприемаческите идеи на младежи от 14 до 18 години, ще стартира от 15 април. Целта е да се насърчи предприемачеството сред подрастващите и да бъдат обменени идеи между младежи от различни населени места и училища, както и да се създадат контакти помежду им и с вече успели предприемачи. До 19 април експертите на ОИЦ - Шумен ще обиколят училищата в региона и ще популяризират конкурса.  От  22 до 25 април в ОИЦ-Шумен ще приемат заявки от желаещите да участват, като ще ги включат в обучение за предприемачество. Участието в конкурса ще бъде чрез  видео, което трябва да се изпращат в месинджър към създаденото за целите на конкурса събитие в страницата на ОИЦ – Шумен.  Видеата трябва да са с продължителност до 2 мин. и не повече от 25 МБ. Ще бъдат събирани до 12 май, като до тогава няма да са видими за потребителите, а единствено за администратора. Клиповете ще станат видими за широката общественост на 13 май, когато 10.00 часа ще започне гласуването. То ще продължи до 10.00 ч. на 23 май. Гласуването ще се осъществява единствено чрез събиране на харесвания. Ще бъдат отличени 10 участници, чиито видеоклипове са събрали най-много харесвания, като те ще получат спийкъри. Първите двама сред десетте ще бъдат наградени и с участие в събитие в „София Тех Парк“ на 1 юни. \r\nИвелина ИВАНОВА", "date": "2019.04.11", "title": "Шумен: Националната кампания на Мрежата от 27 Областни информационни центрове, беше представена на пресконференция в Областния информационен център"}
{"url": "http://www.focus-news.net/news/2019/04/11/2645551/plovdiv-nad-300-oftalmolozi-shte-uchastvat-v-20-tata-sreshta-na-sayuza-na-ochnite-lekari-v-balgariya-pravo-na-zrenie-2020.html", "text": "Над 300 офталмолози участват ще в 20-тата среща на Съюза на очните лекари в България „Право на зрение 2020”. Това съобщи за  Радио „Фокус“ - Пловдив  проф. д-р Нели Сивкова, председател на Съюза на очните лекари в България (СОЛБ). Срещата ще се проведе на 12 и 13 април в Гранд хотел „Пловдив“. В научната програма ще бъдат включени международни симпозиуми и сесии по основни теми в офталмологията. Гостуват лектори от Германия и Израел. За 14-и път ще се проведе витреоретинален симпозиум с видео-презентации. Един от върховите моменти в научното събитие ще бъдат интерактивните симпозиуми „Consilium diagnosticum“, на които ще се представят интересни и трудни за диагностициране случаи. Аудиторията и компетентен панел от офталмолози ще обсъждат диагнозите. \r\nДруго значимо събитие в програмата на форума ще бъде връчването на наградата на името на проф. Иван Василев за цялостен принос в офталмологията. Тази година наградата ще бъде връчена на академик Петя Василева, почетен председател на СОЛБ, която ще изнесе лекцията „Световна инициатива Право на зрение 2020”. \r\nТрадиционно, за пореден път се организира и Национален курс за специализанти по офталмология. \r\nПо време на форума ще има богата фирмена изложба на водещи фармацевтични компании и фирмени презентации в рамките на лекционната програмата.", "date": "2019.04.11", "title": "Пловдив: Над 300 офталмолози ще участват в 20-тата среща на Съюза на очните лекари в България „Право на зрение 2020”"}
{"url": "http://www.focus-news.net/news/2019/04/11/2645552/pazardzhik-panagyurishte-e-domakin-na-natsionalno-sastezanie-po-himiya-koeto-shte-se-provede-ot-12-do-14-april.html", "text": "Близо 140 ученици от цяла България идват в Панагюрище, за да покажат задълбочени знания в областта на химията и опазването на околната среда, съобщи за  Радио „Фокус“ – Пазарджик  Радка Костуркова от общинската администрация. Тя обясни, че поводът е Националното състезание по химия и опазване на околната среда „Тестови задачи за ученици в гимназиалния етап”, което ще се проведе от 12 до 14 април в СУ „Нешо Бончев”. „Организатори са Министерството на образованието и науката, Регионално управление на образованието - Пазарджик и СУ „Нешо Бончев”-Панагюрище, под патронажа на кмета на Община Панагюрище. Официалното откриване ще бъде на 12 април и ще започне от 17:30 часа с Шествие от площад „20 април” до зала „Арена Асарел”. В него ще се включат Представителен мажоретен състав към СУ „Нешо Бончев“, Духов оркестър „Делчо Радивчев“, представители на МОН, Община Панагюрище, РУО, Национална комисия, участници и ръководители. Състезателната програма ще се проведе на 13 април от 08:00 до 13:00 часа в сградата на СУ „Нешо Бончев”, а обявяването на резултатите и награждаване на участниците ще се състои на 14 април от 11:00 часа. Националното състезание по химия и опазване на околната среда предоставя възможност за изява на ученици със задълбочени знания и придобити умения и компетентности в областта на химията и опазването на околната среда.  Освен това осигурява условия за проверка и оценка на постиженията на учениците и формиране на увереност при участието им в състезателни прояви; дава възможност на учителите, училищата и регионите в страната да сравняват на национално ниво обективно измерени постижения в областта“, коментира Костуркова. Тя допълни, че не на последно място състезанието проверява постигането на държавните образователни изисквания за учебно съдържание и целите на обучение по химия и опазване на околната среда. \r\nВаня НИКОЛОВА", "date": "2019.04.11", "title": "Пазарджик: Панагюрище е домакин на Национално състезание по химия, което ще се проведе от 12 до 14 април"}
{"url": "http://www.focus-news.net/news/2019/04/11/2645556/s-poreditsa-ot-sabitiya-shte-badat-otbelyazani-94-godini-ot-sazdavaneto-na-profesionalna-gimnaziya-ivan-hadzhienov.html", "text": "С поредица от събития ще бъдат отбелязани 94 години от създаването на Професионална гимназия „Иван Хаджиенов”, каза за  Радио „Фокус”  Марияна Демирева, директор на училището. Тя поясни, че празникът за поредна година ще обедини поколения Хаджиеновци в различни инициативи. От 15 до 24 април ще има Дни на отворените врати в учебното заведение. В този период ще се проведат и срещи с бивши възпитаници на училището, успешно реализирали се в различни сфери на живота. Сред инициативите са и спортни състезания между момичетата и момчетата от основните училища в Казанлък - катерене, футбол, баскетбол и волейбол.  \r\nУченици от десети и дванайсти клас ще участват в симулация на съдебен процес по образователна програма „Съдебна власт – информиран избор и гражданско доверие.”  \r\nВ програмата на честванията още са включени и откриване на поредния модернизиран компютърен кабинет, фотоизложба, представяща живота в училището през годините, както и техническото изложение на ученически изделия и атрактивно представяне на специалностите в училището, експонирано на Панорамата на професионалното образование пред Дом на културата. Кулминация на честванията ще бъде шествието „Парад на професиите“, където по улиците на града отново ще преминат ученици от всички специалности, техните преподаватели и гости. \r\nСлавяна ГАЙДАРОВА", "date": "2019.04.11", "title": "С поредица от събития ще бъдат отбелязани 94 години от създаването на Професионална гимназия „Иван Хаджиенов”"}
{"url": "http://www.focus-news.net/news/2019/04/11/2645553/montana-dramatichniyat-teatar-shte-gostuva-v-slivnitsa-s-dve-svoi-predstavleniya.html", "text": "Драматичен театър – Монтана ще гостува в Сливница с две свои представления, каза за  Радио „Фокус“ – Видин  Колин Тодоров, пресаташе на театъра. Той посочи, че в събота 13 април монтанската трупа ще представи две свои постановки на сцената на Сливница. „От 11,00 часа за най-младите приятели на театъра ще бъде представен детския спектакъл „Надхитряне“ по мотиви от български народни приказки. А вечерта от 18,00 часа ще се играе най-новото заглавие от репертоара на театъра „Марихуаната на мама е най-добра“. Автор на известната комедия е италианският драматург Дарио Фо. Режисьор на спектакъла е Юри Статков, а художник – Тодор Деков. Участват актьорите Ирина Димитрова, Любомир Бояджиев, Асен Таков, Александър Христозов, Тихомир Иванов и Ивайло Симеонов“, допълни Калин Тодоров. \r\nДраматичен театър – Монтана е традиционен гост на публиката от Сливница. Като знак за добър успех, всяко ново заглавие на театъра винаги се играе първо пред сливнишка публика, след което спектаклите поемат своя път по сцените в страната. Представленията на „Надхитряне“ и „Марихуаната на мама е най-добра“ ще се играят на 13 април в Голяма зала на Народно читалище „Съзнанание“ – Сливница. \r\nАнна ЛОЗАНОВА", "date": "2019.04.11", "title": "Монтана: Драматичният театър ще гостува в Сливница с две свои представления"}
{"url": "http://www.focus-news.net/news/2019/04/11/2645559/kyustendil-v-prirodo-matematicheskata-gimnaziya-shte-se-provede-natsionalno-sastezanie-pitagor-na-13-april.html", "text": "В Природо-математическата гимназия в Кюстендил ще се проведе национално състезание „Питагор”. Това съобщиха за  Радио „Фокус” – Кюстендил  от Регионално управление на образованието. Националното състезание ще се състои на 13 април от 9.00 часа в учебното заведение. То е за всички ученици от четвъртите класове в област Кюстендил. Състезанието ще се проведе в рамките на 120 минути. Състезанието е анонимно. По време на състезанието учениците не може да използват калкулатори, мобилна техника, други технически средства или математическа литература. \r\nВенцеслав ИЛЧЕВ", "date": "2019.04.11", "title": "Кюстендил: В Природо-математическата гимназия ще се проведе национално състезание „Питагор” на 13 април"}
{"url": "http://www.focus-news.net/news/2019/04/11/2645558/nimh-utre-na-mnogo-mesta-v-stranata-shte-ima-valezhi-ot-dazhd-s-maksimalni-temperaturi-predimno-mezhdu-14-i-19.html", "text": "През нощта над Северна България ще бъде облачно и на места там ще превалява дъжд. На юг облачността ще е разкъсана, на много места - до предимно ясно време. Почти тихо. Минималните температури ще са от 3° - 4 ° в Югозападна България до 10°- 12° в северните и източните райони от страната. Утре ще бъде предимно облачно и на много места ще има валежи от дъжд. След обяд ще са временно интензивни, а на места в северната половина от страната и ще са значителни. Ще духа слаб до умерен североизточен, в южните райони – югоизточен вятър. Максималните температури ще са предимно между 14° и 19°. Атмосферното налягане ще се повиши, но ще остане по-ниско от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nНад Черноморието ще е предимно облачно и главно в следобедните часове ще има валежи от дъжд, на места интензивни. Ще духа до умерен вятър от източната четвърт. Максималните температури ще са 12-14°. Температурата на морската вода е 11-12°. Вълнението на морето ще е около 2 бала. \r\nНад планините ще бъде предимно облачно и след обяд ще има валежи от дъжд, над 1700 метра - от сняг. На отделни места ще има условия и за гръмотевична дейност. Ще духа умерен до силен вятър от запад-югозапад. Максималната температура на 1200 метра – около 8°, на 2000 метра – около 3°. \r\nПрез почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната; значителни по количество ще бъдат в западната й половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11° и 16°. В понеделник ще се задържи предимно облачно, хладно и на много места валежи от дъжд.", "date": "2019.04.11", "title": "НИМХ: Утре на много места в страната ще има валежи от дъжд с максимални температури предимно между 14° и 19°"}
{"url": "http://www.focus-news.net/news/2019/04/11/2645557/sliven-vremenno-e-ogranicheno-dvizhenieto-po-patya-kotel-omurtag-v-rayona-na-s-ticha-poradi-avariral-tovaren-kamion.html", "text": "Временно е ограничено движението по път II-48 Котел-Омуртаг в района на с. Тича  поради аварирал товарен камион. Това съобщиха от пресцентъра на  Агенция \"Пътна инфраструктура\" . Шофьорите изчакват на място.", "date": "2019.04.11", "title": "Сливен: Временно е ограничено движението по пътя Котел-Омуртаг в района на с. Тича поради аварирал товарен камион"}
{"url": "http://www.focus-news.net/news/2019/04/11/2645537/afp-predizborno-prouchvane-v-ukrayna-predvizhda-pobeda-na-vladimir-zelenski.html", "text": "Според ново проучване, публикувано в четвъртък, комикът Владимир Зеленски ще спечели втория тур на президентските избори в Украйна, насрочен за 21 април, предава  AFP . \r\nЕдинственият политически опит на Зеленски се ограничава до това, че играе президент в телевизионно шоу. \r\nПроучването, установи, че 61% от украинците ще гласуват за Зеленски следващата седмица. Според него само 24% биха подкрепили президента Петро Порошенко. Около 15% от украинците не са решили за кого да гласуват. \r\nЗеленски спечели повече от 30% от гласовете на първия тур, докато Порошенко взе почти 16%, припомня агенцията. Той предизвика Порошенко на публичен дебат на най-големия спортен стадион в страната. \r\n41-годишният комик е участвал в политическата комедия \"Слуга на народа\" и признава, че няма \"опит\", но настоява, че може да поведе Украйна - страна, затънала във война с подкрепяните от Москва сепаратисти в индустриалния й изток, която е отнела 13 000 живота. \r\nПорошенко беше избран за президент през 2014 г., след като народното въстание принуди подкрепяния от Кремъл Виктор Янукович да напусне поста си.  Юлиян Марков", "date": "2019.04.11", "title": "АFP: Предизборно проучване в Украйна предвижда победа на Владимир Зеленски"}
{"url": "http://www.focus-news.net/news/2019/04/11/2645554/vzglyad-shte-mogat-li-f-35-i-s-400-da-zarabotyat-v-sinhron.html", "text": "Ще могат ли американските изтребители  F-35 и руските зенитно-ракетни системи С-400 да заработят в синхрон, коментира руският ежедневник  “Взгляд“ . \r\nСАЩ все по-упорито се опитват да принудят Турция да се откаже от закупуването на комплексите С-400. Използват се и пряко изнудване и изявления на ръководителя на Държавния департамент Майк Помпео за \"техническата несъвместимост\" на американските  изтребители F-35 с руската противовъздушна ракетна система. Дали тези оръжейни системи имат реални технически противоречия? \r\nИзявление в този дух направи държавния секретар Помпео по време на изслушване в Комисията по външни отношения на Сената на САЩ миналия понеделник. Според Помпео руската система за противовъздушна отбрана С-400 е \"система за сериозно въоръжаване\", чиято покупка от страна на Турция може директно да включва прилагането на американския закон за противодействие на американските противници чрез санкции (CAATSA) срещу Анкара. \r\nДосега CAATSA не беше използвана за ограничаване на износа на руски оръжия, а само руските производители на оръжия бяха включени в санкционните списъци. Разширеният механизъм за тълкуване на антируските санкции обаче е изложен в текста на закона, приет през юни-юли 2017 г. Според документа, президентската администрация може да наложи ограничителни санкции срещу \"опонентите на Америка\" (сред които са Русия, Иран и КНДР) и техните контрагенти в трети страни. Но отмяната на вече наложените санкции изисква специална процедура за искане на разрешение от Конгреса и освобождаване от санкциите, които се определят от интересите на националната сигурност на САЩ. \r\nСледователно заплахата от прилагането на разпоредбите на CAATSA по отношение на Турция създава заплаха от „еднопосочен път“, по който отмяната на санкциите ще бъде много по-трудна от налагането им. \r\nВ допълнение, Помпео подчерта, че друг лост на влияние върху Турция е преразглеждането на дела на турското участие в програмата за създаване на F-35. Турция е не само клиент на F-35, но и производител на някои от неговите компоненти, поради което САЩ вече са уведомили Турция, че желанието за закупуване на C-400 може да доведе до намаляване или дори прекратяване на участието на Турция в производствения проект F-35. Като част от въвеждането на тази заплаха през март 2019 г. Съединените щати спряха доставките на компоненти на F-35 в Турция. \r\nДосега обаче подобни заплахи от страна на Съединените щати не са повлияли по никакъв начин на позицията на Турция. Анкара подчертава, че Турция е суверенна страна и никой, включително Съединените щати, не може да й диктува принципите за създаване на система за национална сигурност и военно строителство. На свой ред, Турция свързва закупуването на F-35 и военно-техническото сътрудничество със САЩ с продължаващата \"подкрепа на терористите, действащи срещу съюзниците на САЩ в НАТО\", което визира непрекъсната подкрепа за кюрдите от Съединените щати. И накрая, последният фактор показва един добре известен факт - по едно време Съединените щати сами отказаха да продават системи за противовъздушна отбрана „Пейтриът“на Турция и това създаде настоящата ситуация при закупуването на комплекси C-400 от Русия. \r\nВ изявлението на Помпео прозвуча още един интересен аргумент. Според държавния секретар, закупуването на С-400 от Анкара създава \"техническо предизвикателство\", свързано с взаимодействието на системите за противовъздушна отбрана С-400 и американските изтребители F-35. Този аргумент беше дешифриран от редица военни експерти в Съединените щати. По-специално, те казаха, че ако C-400 и F-35 бъдат интегрирани в единна турски система за противовъздушна отбрана, руската страна ще получи достъп до протоколите за взаимодействие на F-35 с противовъздушните системи на НАТО. \r\nПодобна информация, по мнението на американските експерти, е сама по себе си с определена стойност, тъй като позволява да се разберат принципите на системата \"един към друг\" и да се създадат измамни сигнали за използване от руски самолети. Освен това се предполага, че това ще позволи на руските специалисти да разберат вътрешните принципи на функциониране на системите за противовъздушна отбрана на страните от НАТО. \r\nВторият фактор е стелт технологията на F-35, която също се смята, че е уязвима в този вариант със C-400. При наличието на сигнали за идентификация руската система за противовъздушна отбрана може да бъде „обучена“ да разпознае слабите радарни сигнатури на „невидимите“ F-35. Тъй като в този случай, първичната информация на радара С-400 може да бъде свързана с „осветеното“ местоположение на F-35, разположено в зоната им на действие. \r\nВъпреки това и двата аргумента изглеждат пресилени. Те биха могли да бъдат ефективни само ако Турция беше в един и същ военен политически блок с Русия, което предполага пълен обмен на военно-техническа информация. \r\nВ действителност ситуацията е точно обратното: една от страните-членки на НАТО разполага с най-новата руска система за противовъздушна отбрана, която също може частично да разкрие способностите си пред врага. Както и при въпроса за идентифицирането на използваните процедури „свой и чужд“, както и по отношение на възможностите на собствената си радарна подкрепа и ракетни оръжия. \r\nРазбира се, основният дял от американските опасения не е във военната, а в политическата равнина. Турция смята, че въпросът за взаимодействието с Русия е стратегически, тъй като той може да неутрализира в бъдеще американските опити за изнудване на Турция за военно-техническо сътрудничество, отказвайки доставките на оръжие по някаква причина. Разбира се, това развитие е неприемливо за Турция - особено в светлината на отворената подкрепа на САЩ за силите, участвали в неотдавнашния неуспешен опит за военен преврат в страната и за продължаващата подкрепа за кюрдския сепаратизъм и ислямски екстремизъм в региона. \r\nСъщо така трябва да разберете, че присъствието на Турция в НАТО е изпълнено с редица противоречия. Така че, все още виси Дамоклевият меч над  нерешеният проблем на Северен Кипър, който съществува от 1974 г. с този статут. \r\nВсъщност настоящата независимост на Република Кипър, както и непризнатият статут на Северен Кипър, е необходима мярка. Тя възниква на базата на конфликта от 1974 г., когато гръцката политика на енозис (обединението на Гърция и Кипър) се сблъска с позицията на разделяне (Таксим), която Турция изповядва по отношение на турците и кипърските гърци. Формално, военните действия по време на този конфликт бяха между кипърските турци и кипърските гърци, но в действителност участие в повечето от тях взеха гръцки и турски военни. \r\nВъпреки това днес Гърция и Турция продължават да членуват в блока на НАТО, което постоянно поражда напрежение по въпросите на военното строителство на страните и военно-техническото сътрудничество. По-конкретно, в миналото доставката на Гърция на американските системи за противовъздушна отбрана „Пейтриът“ и руските системи за противовъздушна отбрана С-300ПМУ, от която в момента се намират около петдесет ракети-носители, се превърна в скандал. В същото време, противовъздушната отбрана на Турция все още се задоволява с остарелия американски „Найк-Херкулес“ (MIM-14), чието производство е прекратено още през 1964 г., а развитието е напълно спряно през 1952 г. По този начин, действията на Турция за модернизиране на системата за противовъздушна отбрана отдавна са „зрели и презрели“. Да отидеш напред в 21-ви век, използвайки древния американски еквивалент на съветския противовъздушен комплекс С-75, е просто невъзможно. \r\nОт друга страна, двуличната позиция на Съединените щати, които не бързаха да продават на Турция модерна система за ПВО „Пейтриът“, след като я доставиха в Гърция, също не помогна да се изгради доверие между двете страни. \r\nПоради това не е изненадващо, че турската ултрапатриотична преса вече обсъжда закупуването на руски самолети Су-35 или техните китайски аналози - ако Съединените щати окончателно решат да откажат да предоставят F-35 на Турция. Друг вариант е снабдяването с най-новия руски изтребител Су-57, който принадлежи към същото пето поколение и може да се превърне в последния „гвоздей в ковчега“ на американско-турското военно-техническо сътрудничество. \r\nТака че сега трябва да видим дали американската страна най-накрая ще реши да пресече Рубикон в проблема с Турция. Тъй като прилагането на разпоредбите на CAATSA, разбира се, формално наказва Анкара за прекомерна автономия, тя също така надеждно затваря обемния и привлекателен турски пазар на оръжие за Съединените щати.  Юлиян Марков", "date": "2019.04.11", "title": "„Взгляд“: Ще могат ли F-35 и С-400 да заработят в синхрон"}
{"url": "http://www.focus-news.net/news/2019/04/11/2645561/razgrad-vremenno-dvizhenieto-po-pat-i-2-ruse-razgrad-se-osashtestvyava-v-edna-lenta-v-otsechkata-ezerche-osenets-poradi-avariral-tovaren-kamion.html", "text": "Временно движението по път I-2 Русе - Разград се осъществява  в една лента в отсечката Езерче - Осенец поради аварирал товарен камион. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2019.04.11", "title": "Разград: Временно движението по път I-2 Русе - Разград се осъществява  в една лента в отсечката Езерче - Осенец поради аварирал товарен камион"}
{"url": "http://www.focus-news.net/news/2019/04/11/2645562/pazardzhik-v-grada-se-organizira-proletna-kampaniyata-za-pochistvane-pod-naslov-po-chista-po-zelena-i-tsvetna-obshtina.html", "text": "За пета поредна година в Пазарджик се организира пролетна кампанията за почистване, която тази година поради големия интерес е под наслов „По-чиста, по-зелена и цветна община Пазарджик – 2019”, съобщиха от  бщинската администрация О. Акцията ще се проведе на 13 април от 9.00 до 14.00 часа. Всички заинтересовани ще имат възможността да предадат отпадъци от излязло от употреба електрическо и електронно оборудване, хартия, пластмаса, стъкло, излезли от употреба батерии и акумулатори. Срещу предаден отпадък, всеки гражданин ще може да получи цветя, декоративни храсти или дървета. Ще бъдат обособени познатите вече 6 пункта на територията на града: \r\n– Пресечката на ул.”Цанко Церковски” и ул.”Петър Бонев”; \r\n– Пресечката на ул.”Стоян Василев” и ул.”Кочо Честименски” – до входа на ЕГ ”Бертолд Брехт”; \r\n– Пресечката на ул.”Пловдивска” с ул.”Стефан Караджа” – зад аптеката; \r\n– ул.”Патриарх Евтимий” – до ЦДГ „Дъга”; \r\n– ул.”Панайот Волов” – до СОУ ”Любен Каравелов”; \r\n– Пресечката на ул.”Александър Стамболийски” и ул.”Славянска”. \r\nНа пунктовете ще бъдат разположени цветни контейнери за хартия, пластмаса и стъкло, контейнер тип „Бобър” за битов отпадък и автомобили за едрогабаритни отпадъци и излязло от употреба електрическо и електронно оборудване. Община Пазарджик ще осигури 5 400 бр. цветя и 360 броя млади фиданки.  За включилите се в кампанията 20 села (Априлци, Величково, Гелеменово, Главиница, Дебръщица, Драгор, Звъничево, Ивайло, Крали Марко, Мало Конаре, Мирянци, Сарая, Синитово, Тополи дол, Овчеполци, Пищигово, Росен, Хаджиево, Црънча, Юнаците) са предвидени 7 300 бр. цветя и 600 бр. фиданки.  Контейнерите ще останат на разположение по пунктовете до 14,00 часа, но практиката показва, че посадъчния материал се изчерпва доста по-рано, затова приканваме гражданите да не чакат последния момент.", "date": "2019.04.11", "title": "Пазарджик: В града  се организира пролетна кампанията за почистване под наслов „По-чиста, по-зелена и цветна община“"}
{"url": "http://www.focus-news.net/news/2019/04/11/2645565/varna-izvozvat-bezplatno-edrogabaritni-otpadatsi-na-13-i-14-april.html", "text": "По време на традиционното пролетно почистване във Варна е създадена организация за кампанийно разделно събиране на едрогабаритни отпадъци от домашни ремонти. Това съобщават от  Сектор “Екологичен контрол” в градската управа . Във всички райони са определени места, на които на 13 и 14 април гражданите ще имат възможност безплатно да предават едрогабаритни отпадъци, в количества до 2 м3 както следва: р-н „Одесос“, пл. „Лаврентий“; р-н „Одесос“, ул. „Братя Миладинови“ с ул. „Оборище“ срещу №124; р-н „Приморски“, ул. „Роза“, широк паркинг зад бл. 20; р-н „Приморски“, кв. „Чайка“, паркинг пред бл. 51; р-н „Младост, ж.к. „Трошево“, паркинга пред бл. 28; р-н „Младост“, ж.к. „Възраждане III“, паркинга до бл. 68; р-н. „Вл. Варненчик“, паркинг срещу бл. 408, вх. 15; р-н. „Вл. Варненчик“, паркинг южно от бл. 207; р-н. „Аспарухово“, ул. „Кирил и Методий“ до Бункера; р-н „Аспарухово“, кв. „Галата“, ул. „Боровец“ до детската площадка. Приоритет на почистването тази година, което е на 13-ти април, ще бъдат паркове, междублокови пространства, детски и спортни площадки и други обществени територии. Гражданите се приканват да събират отпадъците разделно: в черните чували – смесени битови отпадъци, в жълтите чували – хартиени, пластмасови и метални опаковки, в зелените чували – стъкло. Събраните битови отпадъци трябва да се поставят в контейнерите за битов отпадък, а отпадъците от опаковки – в съдовете за разделно събиране. Подробни указания за местата, които са включени в кампанията за почистване, и помощни материали (ръкавици и чували) могат да се получат на място.", "date": "2019.04.11", "title": "Варна: Извозват безплатно едрогабаритни отпадъци на 13 и 14 април"}
{"url": "http://www.focus-news.net/news/2019/04/11/2645566/shumen-24-ot-nay-dobrite-basketbolisti-shte-uchastvat-v-macha-na-zvezdite-na-21-apirl.html", "text": "Ясни са съставите, които ще се включат в тазгодишното издание на Мача на звездите по баскетбол, което ще се проведе на 21 април в зала „Арена Шумен“. Това съобщиха от  Община Шумен . Те бяха обявени на пресконференция в столицата с участието на Георги Глушков, президент на Българската федерация по баскетбол, Стефан Августинов, организатор на двубоя, Иван Ценов, треньор на тима на „Фикосота“ и Орлин Атанасов, член на УС на Лигата на непрофесионалистите – Българско баскетболно общество. Към 20-те играчи бяха избрани от организаторите още четирима състезатели, които ще се присъединят към отборите. Това са Калоян Иванов, Васил Бачев, Патрик Рембърт и Малик Диме. Николай Върбанов и Конър Франкамп получиха най-висок вот от феновете и ще бъдат капитани на отборите. Чрез старата детска игра „настъпванка“ те ще разпределят състезателите в двата състава. „Целта ни е да привлечем интереса на шуменци и да дойдат повече хора на мача“, отбеляза президентът на Българската федерация по баскетбол Георги Глушков. „Ще се опитаме да напълним залата на място, където няма отбор от Национална баскетболна лига. Това е риск, който поехме, но и показател за това дали хората обичат баскетбола“, посочи организаторът Стефан Августинов. Наставникът на тима на „Фикосота“ Иван Ценов бе категоричен, че ветераните няма да се откажат лесно и търси вариант как да подготви тима за двубоя със звездите. „Единственият проблем за мен като треньор е, че спортната база Белмекен е заета и нямаме достатъчно време за подготовка“, пошегува се Ценов. По думите му класата на играчите е голяма и според него ще се получи оспорван мач с младите състезатели. Орлин Атанасов от лигата на непрофесионалистите допълни, че се надява да се получи истински баскетболен празник за шуменци и гостите на града. 16-ото издание на Maча на звездите се организира от „СпортЛаб“, Българската федерация по баскетбол, Националната баскетболна лига и Община Шумен. Телевизионен партньор на мача традиционно е Българската национална телевизия, която ще излъчи на живо двубоя. Феновете на спорта и баскетбола от Шумен и цялата страна могат да си закупят билети за мача в офисите на „EasyPay“ или онлайн.", "date": "2019.04.11", "title": "Шумен: 24 от най-добрите баскетболисти ще участват в Мача на звездите на 21 април"}
{"url": "http://www.focus-news.net/news/2019/04/11/2645568/kyustendil-uchenitsi-ot-osnovno-uchilishte-hristo-botev-rabotyat-po-proekt-za-prigotvyana-na-hrana-za-astronavti.html", "text": "Ученици от Основно училище „Христо Ботев” в Кюстендил работьт по проект за приготвяна на храна за астронавти. Това съобщиха за  Радио „Фокус” – Кюстендил  от учебното заведение, което е сред първите иновативни училища в България. Вече две години успешно се прилагат иновативни методи на преподаване и интерактивни подходи в обучението. Насърчава се развитието на обучението по науки в училище, интересът и изследователските компетентности на учениците. Сформирани са екипи за работа от учители и ученици, както и представители от различни институции. Тази година има и сформиран екип за съвместна дейност, който работи със своите ученици по два проекта: „Качествени и здравословни храни и води“- научно – изследователска дейност и „Храна за астронавти“ – подготовка, преработка и опаковане на храни за астронавти. На базата на стари, традиционни български и испански методи, екипът на проекта разработи повече методи за подготовка и съхранение, чрез въвеждане на нови технологии, които включват различни методи за сушене на храна. Проектът провокира интереса и желанието на учениците да търсят нови технологични методи за обработка и съхранение. \r\nВенцеслав ИЛЧЕВ", "date": "2019.04.11", "title": "Кюстендил: Ученици от Основно училище „Христо Ботев”  работят по проект за приготвяна на храна за астронавти"}
{"url": "http://www.focus-news.net/news/2019/04/11/2645555/ministarat-na-turizma-nikolina-angelkova-uveri-che-e-deklarirala-imotite-si-i-sredstvata-za-tyah-obzor.html", "text": "Министърът на туризма Николина Ангелкова увери, че е декларирала собствеността и имотите си и всички те са ясно описани в нотариални актове. Декларирала е и какви са средствата за придобиването им. „Ясно съм заявила, че мога да докажа всеки един лев от всичко, което притежавам. Ние сме правова държава и нека да оставим органите да си свършат работата, за да се борави с факти и с документи, a не с внушения и твърдения, не на махленски принцип. Ясно съм декларирала моите имоти. Къща нямам никъде, живея в апартамент, който е описан ясно в моята декларация“, подчерта Ангелкова. Повод за изказването ѝ стана по-рано изказано твърдение от страна на лидера на НФСБ Валери Симеонов, според когото „действащ министър живее в супер луксозно жилище в кв. „Бистрица“, което не е негова собственост и не го е декларирал“.  \r\nАнгелкова подчерта, че няма къща нито в София, нито на територията на България, нито извън страната. „Живея в апартамент, който е описан ясно моята декларация. В началото приемах всичко с чувство за хумор и тази неразбираема за мен фиксация също, но това определено почва да ме безпокои“, каза още тя. Ангелкова обясни, че в социалните мрежи се разпространяват снимки на къща, където е била на гости, като посочи, че тя е собственост на родителите на нейния съпруг от 2006 г. „Смятам, че всеки един от вас има семейство, децата му имат баба и дядо, ходят на гости, споделят семейни празници. Не смятам, че това е нередно или престъпление, поне аз разбирам семейството по този начин. Да, била съм на рождени дни на мои приятели в техни къщи, трябва ли следващият брифинг, който свикам, да бъде, за да обяснявам, че не живея в къщите и имотите на моите приятели“, каза още министърът на туризма. \r\nЦветилена СИМЕОНОВА", "date": "2019.04.11", "title": "Министърът на туризма Николина Ангелкова увери, че е декларирала имотите си и средствата за тях (ОБЗОР)"}
{"url": "http://www.focus-news.net/news/2019/04/11/2645569/makfaks-makedoniya-merkel-i-makron-organizirat-konferentsiya-za-zapadnite-balkani-na-29-april-v-berlin.html", "text": "Германският канцлер Ангела Меркел и френският президент Еманюел Макрон ще организират конференция в края на месец април, на която ще бъдат поканени страни от Западните Балкани, като Хърватия и Словения и представители на Европейската комисия, предава  македонската агенция „Макфакс“ . \r\n„На конференцията на 29 април се очакват най-високопоставените представители на тези държави“, заяви говорителят на германското правителство пред ДПА. \r\nГлавна тема на разговорите ще бъде стабилността и правилното развитие на региона. Както съобщава ДПА, Меркел и Макрон искат да говорят с гостите за общите предизвикателства в региона и специално за отношенията между Сърбия и Косово. \r\nермания и Франция също са носители на така наречения Берлински процес, който започна през 2014 г. с цел стабилизиране на сигурността и подобряване на политическите и икономически отношения между страните от Западните Балкани, включително Албания, Босна и Херцеговина, Черна гора, Косово, Северна Македония и Сърбия. \r\nСледващата конференция в рамките на Берлинския процес ще се проведе в началото на юни в Полша. \r\nПревод и редакция:", "date": "2019.04.11", "title": "„Макфакс“ (Македония): Меркел и Макрон организират конференция за Западните Балкани на 29 април в Берлин"}
{"url": "http://www.focus-news.net/news/2019/04/11/2645570/afp-frantsiya-shte-glasuva-sreshtu-zapochvaneto-na-targovskite-pregovori-mezhdu-es-i-sasht.html", "text": "Франция ще гласува против започване на търговски преговори между Европейския съюз и САЩ, съобщиха от президентството в Париж в четвъртък, предава  AFP , като отбелязва, че страните-членки на ЕС вече постигнаха принципна договорка за започване на подобни разговори. \r\n„Франция вероятно ще бъде единствената страна, която ще гласува против“ на много символичното гласуване в понеделник (15.04), посочват от Елисейския дворец, като обясняват действието си с настояването на президента Еманюел Макрон САЩ да подпишат Парижкото споразумение за климата. \r\nПревод и редакция:", "date": "2019.04.11", "title": "AFP: Франция ще гласува срещу започването на търговските преговори между ЕС и САЩ"}
{"url": "http://www.focus-news.net/news/2019/04/11/2645588/razgrad-vazstanoveno-e-dvizhenieto-po-pat-i-2-ruse-razgrad-v-rayona-na-s-osenets.html", "text": "Възстановено е движението по път I-2 Русе – Разград в района на с. Осенец. Това съобщиха от пресцентъра на  Агенция \"Пътна инфраструктура\" .", "date": "2019.04.11", "title": "Разград: Възстановено е движението по път I-2 Русе – Разград в района на с. Осенец"}
{"url": "http://www.focus-news.net/news/2019/04/11/2645563/15-partii-i-8-koalitsii-sa-se-registrirali-v-tsik-za-uchastie-na-evroizborite-obzor.html", "text": "15 партии, 8 коалиции и 10 инициативни комитета са се регистрирали в ЦИК за участие на евроизборите.  На една коалицията  -\"За теб България\", е отказана регистрация. За 11 от партиите са постъпили и протоколите за проверка на списъците с избиратели за подкрепа на съответната партия, а за 4 от тях списъците се очакват. Крайният срок е до 13 април, като след изтичането му тези, които нямат достатъчен брой за подкрепа в подписките си, ще бъдат заличени от ГРАО. Срокът, до който инициативните комитети могат да подават документи за регистрация на независимите си кандидати, е 15 април. \r\nГоворителят на ЦИК Александър Андреев посочи, че до момента са обжалвани 11 решения на ЦИК за назначаването на Районни избирателни комисии, като четири от тях са били отменени. „От 17 до 20 април трябва да се проведат консултациите на Секционните избирателни комисии“, уточни Андреев. Той посочи, че до 15 април е срокът, до който гражданите на държава членка на ЕС могат да подадат заявления, за да могат да гласуват в България за българските кандидати. Общо 107 са местата, където има дипломатически и консулски представителства в чужбина. Към момента са подадени успешно 452 заявления за места за гласуване чрез страницата на ЦИК, неуспешни са 52 заявления. \r\nДо 15 април е и срокът, в който медиите трябва да обявят тарифите си на интернет страниците си и да ги изпратят в ЦИК. „Приехме проект за медийни пакети в размер на 40 хил. лв., които ще могат да ползват партиите, а независимите кандидати и инициативите – 5 хил. лв.“, заяви говорителят на ЦИК. \r\nАндреев обясни, че на 10 април е била публикувана обществената поръчка за наемането на 3000 машини за електронно гласуване за евроизборите. Срокът за подаването на офертите е до 16 април, а до 25 май машините трябва да бъдат доставени в секциите.  \r\nЦветилена СИМЕОНОВА", "date": "2019.04.11", "title": "15 партии и 8 коалиции са се регистрирали в ЦИК за участие на евроизборите (ОБЗОР)"}
{"url": "http://www.focus-news.net/news/2019/04/11/2645590/yambol-oblastnata-komisiya-po-bezopasnost-na-dvizhenieto-po-patishtata-otpravya-iskane-kam-api-za-osiguryavane-na-finansov-resurs-za-izvarshvane-na-remont-na-pat-i-7.html", "text": "Областната комисия по безопасност на движението по пътищата проведе заседание под председателството на областния управител на област Ямбол Димитър Иванов. Това съобщиха от пресцентъра на  Областна администрация – Ямбол . \r\nПо искане на областния управител и с направена мотивировка от негова страна членовете на Комисията приеха предложението да бъде изпратено искане до председателя на Агенция пътна инфраструктура за осигуряване на допълнителен финансов ресурс за извършване на текущ ремонт на път I-7, в участъка Ямбол – Елхово. В мотивите на областния управител се казва, че участъкът от и за Лесово е изключително натоварен с тежки и леки автомобили, а има вече доста места с пропадания. Ремонтът е необходим в този момент, преди да стане невъзможно и опасно пътуването по този важен, не само за областта, главен път. \r\nЧленовете на комисията обсъдиха и други важни за областта пътни участъци, за които да се търсят възможности за бъдещи пътни ремонти. \r\nОбластната комисия прие и План-програма за подобряване на безопасността на движението по пътищата на територията на област Ямбол.", "date": "2019.04.11", "title": "Ямбол: Областната комисия по безопасност на движението по пътищата отправя искане към АПИ  за осигуряване на финансов ресурс за извършване на ремонт на път I-7"}
{"url": "http://www.focus-news.net/news/2019/04/11/2645586/kolyo-kolev-mediana-boyko-borisov-se-distantsira-ot-partiyata-si-koyato-sashto-zapochva-da-se-distantsira-ot-nego.html", "text": "Бойко Борисов се дистанцира от партията си, която също започва да се дистанцира от него. Това каза за обзорното предаване  „Това е България“  на  Радио „Фокус“  Кольо Колев, директор на Агенцията за социологически проучвания \"Медиана\". Той се позова на проучване, според което премиерът Борисов независимо от щетите, които партия ГЕРБ понася от имотните скандали, търпи най-малко удари върху личния си рейтинг. „ГЕРБ понася щети, г-н Борисов – много по-малко. Може би заради бързата реакция – освобождаването на Цветанов, на Цецка Цачева, ако щете и във връзка с днешната му реакция относно връщането на Цветанов в парламента като нещатен сътрудник. Това ясно показва, че той се дистанцира от голяма част от собствената си партия, олицетворявана от Цветанов. И партията като че ли започва да се дистанцира от Борисов – не го слуша безпрекословно. Цветанов напуска парламента, а в следващия момент се завръща през задния вход. Вече го няма единството вътре в самата партия“, обясни социологът. Кольо Колев допълни, че гражданите делят работата на премиера Борисов от тази на екипа му. Това не е нов феномен – това е наблюдавано и в недалечното тоталитарно минало, когато е циркулирала идеята, че Тодор Живко е добър, а тези около него са се самозабравили, припомни социологът.  \r\nЦоня СЪБЧЕВА", "date": "2019.04.11", "title": "Кольо Колев, „Медиана“: Бойко Борисов се дистанцира от партията си, която също започва да се дистанцира от него"}
{"url": "http://www.focus-news.net/news/2019/04/11/2645560/gabrovo-zhiteli-na-grada-otnovo-se-sabraha-na-protest-na-pl-vazrazhdane-zaradi-trimata-mazhe-prebili-prodavach-v-magazin.html", "text": "Нова вечер на протести в Габрово. Градът остава под обсадата на полиция и жандармерия, след като снощното недоволство прерасна в сблъсъци и саморазправа, предаде  Нова телевизия . \r\nТази вечер протестиращи отново се събират на площад „Възраждане\". Имаше опит да се излезе с декларация против вандалските прояви по време на протеста.", "date": "2019.04.11", "title": "Габрово: Жители на града отново се събраха на протест на пл. „Възраждане“ заради тримата мъже, пребили продавач в магазин"}
{"url": "http://www.focus-news.net/news/2019/04/11/2645594/plovdiv-gradat-otnovo-se-vklyuchva-v-natsionalnata-initsiativa-balgariya-pee.html", "text": "Градът отново се включва в националната инициатива „България пее”, съобщиха от  Общината . За четвърта поредна година Български хоров съюз организира националната инициатива „България пее”. От 19 до 21 април над 100 хорови формации от цялата страна ще запеят едновременно в специално организирани концерти в различни градове на България. Кампанията има за цел да представи красотата, богатството и колорита на многогласното пеене, да продължи обединяването на хоровете от страната и да даде възможност на повече хора да се докоснат до очарованието на вокалната музика. \r\nОбщина Пловдив и общински институт „Старинен Пловдив“ и тази година подкрепиха Инициативата в града, предоставяйки зала за два от концертите. На 19 и 21 април от 18.00 часа, хоровете ще пеят в Малката раннохристиянска базилика на бул. „Княгиня Мария Луиза” 31. За концерта на 20 април (събота), АМТИИ „Проф. Асен Диамандиев“ любезно предостави залата си, където отново от 18.00 часа, ще се състои вторият от трите концерта.", "date": "2019.04.11", "title": "Пловдив: Градът отново се включва в националната инициатива „България пее”"}
{"url": "http://www.focus-news.net/news/2019/04/11/2645591/varna-sak-podoben-na-namerenite-kray-tyulenovo-e-izpluval-v-moreto-kray-kk-slanchev-den.html", "text": "Сак, подобен на изплувалите край Тюленово, е изплувал в морето край КК \"Слънчев ден\" в късния следобед на 11 април 2019 г. Това съобщиха от  ОДМВР-Варна . На мястото е извършен оглед, пакетът е иззет. По случая е образувано досъдебно производство под надзора на Окръжна прокуратура, назначени са експертизи.   \r\nНа 12 април 2019 г., от 10.30 ч., в сградата на ОДМВР - Варна ще се проведе брифинг с участието на изпълняващ функцията окръжен прокурор на Варна Радослав Лазаров и зам. директор на ОД МВР - Варна комисар Андрей Ангелов.", "date": "2019.04.11", "title": "Варна: Сак, подобен на намерените край Тюленово, е изплувал в морето край КК \"Слънчев ден\""}
{"url": "http://www.focus-news.net/news/2019/04/11/2645592/cnn-tramp-ne-znae-nishto-za-uikiliyks.html", "text": "Президентът на САЩ Доналд Тръмп, на въпрос дали продължава да „обича“ Уикилийкс, както заяви през 2016 година, отговори н репортерите в Овалния кабинет, че не знае нищо за Уикилийкс, предава американският новинарски канал  CNN . \r\n„Не знам нищо за Уикилийкс. Това не ми е тема и знам, че е свързана с Джулиан Асандж. Гледам какво се случва с Асандж“, заяви държавният глава преди срещата с южнокорейския си колега Мун Дже-ин. \r\nПревод и редакция:", "date": "2019.04.11", "title": "CNN: Тръмп „не знае нищо за Уикилийкс“"}
{"url": "http://www.focus-news.net/news/2019/04/11/2645596/ria-novosti-izraelskiyat-kosmicheski-aparat-pretarpya-avariya-pri-katsaneto-na-lunata.html", "text": "Израелският космически апарат „Берешит“ претърпя авария при кацането на Луната, заяви един от ръководителите на мисията, цитиран от  РИА Новости . \r\n„Ние, за съжаление, не успяхме да приземим апарата“, каза той. \r\nПреди това, както се съобщава, при приземяването апаратът е загубил връзка със Земята. \r\nКосмическият апарат излетя на 22 февруари от американския космодрум Канаверал с помощта на ракета-носител Falcon 9. Той пролетя 6,5 милиона километра, достигайки скорост 36 хиляди километра в час. Точно преди една седмица „Берешит“ влезе в лунната орбита, правейки Израел седмата страна в света, която успява да направи това. \r\nПревод и редакция:", "date": "2019.04.11", "title": "РИА Новости: Израелският космически апарат претърпя авария при кацането на Луната"}
{"url": "http://www.focus-news.net/news/2019/04/11/2645595/sliven-vazstanoveno-e-dvizhenieto-po-pat-ii-48-kotel-omurtag-v-rayona-na-s-ticha.html", "text": "Възстановено е движението по път II- 48 Котел- Омуртаг в района на с. Тича. Това съобщиха от пресцентъра на  Агенция \"Пътна инфраструктура\" .", "date": "2019.04.11", "title": "Сливен: Възстановено е движението по път II- 48 Котел- Омуртаг в района на с. Тича"}
{"url": "http://www.focus-news.net/news/2019/04/11/2645587/v-gabrovo-se-stigna-do-sblasatsi-mezhdu-protestirashti-i-zhandarmeriya.html", "text": "Сблъсъци между протестиращите и жандармерията в Габрово. По непотвърдена информация журналисти от местно радио са пострадали, предаде  Нова телевизия . \r\nТази вечер протестиращи отново се събраха на площад „Възраждане\". Имаше опит да се излезе с декларация против вандалските прояви по време на протеста. На място пристигна и вицепремиерът Томислав Дончев. \r\nИзненадващо протестът тръгна от центъра на града и по странични улички стигна извън Габрово. Протестиращите се опитваха да стигнат до ромския квартал в града. Жандармерия обаче препречи пътя на участниците в протеста. \r\nПолицейските разпореждания бяха или протестът да се разпръсне, или участниците в него да си оставят личните карти и да продължат. Градът през целия ден е под полицейска блокада и всички входове и изходи са блокирани, а полицията проверява пътуващите към града.", "date": "2019.04.11", "title": "В Габрово се стигна до сблъсъци между протестиращи и жандармерия"}
{"url": "http://www.focus-news.net/news/2019/04/11/2645597/reuters-spored-sluzhitel-ot-eliseyskiya-dvorets-frantsiya-shte-glasuva-protiv-targovskite-pregovori-mezhdu-es-i-sasht.html", "text": "Франция ще гласува против откриването на търговските преговори между Европейския Съюз и САЩ поради продължителните търговски заплахи от Вашингтон и неговото решение да напусне Парижко споразумение относно изменението на климата, каза представител от Елисейския дворец в четвъртък, предава  Reuters . \r\n „Франция не желае търговска война или напрегнати отношения със САЩ“, допълни неназованият източник, като добави, че е вероятно Франция да бъде единствената страна, която ще се противопостави на преговорите.  \r\nСтраните членки на ЕС дадоха начално съгласие този четвъртък да започнат официални търговски преговори със САЩ, както съобщиха източници от Съюза — ход цели, но не гарантира изглаждането на обтегнатите отношения между двете най-големи икономики в света. \r\nФренската маневра не блокира отварянето на търговски преговори, тъй като мнозинството от страните-членки на ЕС ги поддържат.  \r\n „Нашето послание е, че нямаме намерение да поощряваме САЩ в тази насока“, изтъкна държавен служител, визирайки скорошните заплахи за взимането на мерки против ценообразуването на европейския авиопроизводител Airbus. \r\n „Никога не сме вярвали в подхода да показваме слабост в политиката ни към (президента Доналд) Тръмп. Така, че идеята, че можем да подобрим ситуацията чрез концесии по време на политически натиск, не е добра“, обясни още държавният служител.", "date": "2019.04.11", "title": "Reuters: Според служител от Елисейския дворец, Франция ще гласува против търговските преговори между ЕС и САЩ"}
{"url": "http://www.focus-news.net/news/2019/04/11/2645599/tass-rusiya-kitay-i-sasht-shte-provedat-konsultatsii-v-moskva-po-vaprosi-svarzani-s-afganistan.html", "text": "На 25 април е планирана среща между представителите на Русия, Китай и САЩ, съобщава директорът на Азиатския департамент към Министерството на външните работи на Русия Замир Кабулов, предава ТАСС. \r\n„Тристранните консултации трябва да се проведат на 25 април“, заяви той. \r\nКонсултациите в Москва ще продължат многостранната работа по Афганистан. От 21 до 22 март се проведоха консултации на представители на трите страни във Вашингтон.", "date": "2019.04.11", "title": "ТАСС: Русия, Китай и САЩ ще проведат консултации в Москва по въпроси свързани с Афганистан"}
{"url": "http://www.focus-news.net/news/2019/04/11/2645602/afp-ministarat-na-otbranata-na-sudan-se-zakle-kato-nachalnik-na-noviya-voenen-savet.html", "text": "Министърът на отбраната на Судан в четвъртък се закле като председател на новия военен съвет, който пое властта от президента Омар ал Башир, няколко часа след като армията свали лидера-ветеран, предава  AFP . \r\nКакто съобщава държавната телевизия на страната, генерал-лейтенант Авад Ибнуф е положил клетва като глава на съвета, а генерал-лейтенант Камал Абделмаруф е назначен за негов заместник. \r\nПревод и редакция:", "date": "2019.04.11", "title": "AFP: Министърът на отбраната на Судан се закле като началник на новия военен съвет"}
{"url": "http://www.focus-news.net/news/2019/04/11/2645600/the-times-of-israel-kak-religiyata-i-anti-arabskite-nastroeniya-pomognaha-za-pobedata-na-desnite-v-izrael.html", "text": "Много мастило е изхабено и ще продължи да бъде хабено за резултатите от изборите за Кнесет във вторник, като политиците, социолозите и коментаторите се опитват да дешифрират магическата формула, която помогна на Бенямин Нетаняху да си спечели пети мандат като министър председател, пише електронното издание на вестник  The Times of Israel  в материал, представен без редакторска намеса. \r\nРазбира се, има много различни фактори, с които може да се обясни победата на десните, но по-задълбочен поглед върху кампаниите на различните партии победителки, от които, най-вероятно, ще бъде съставено 35-ото правителство на Израел, показва определена тендеция, която може да бъде описана, колкото и провокативно да звучи, с две неща: „религия“ и „расови предразсъдъци“. Нека започнем с религията. \r\nНе е изненадващо, че двете ултра-ортодоксални партии се обърнаха към вярата на избирателите. Те винаги го правят, но тази година те бяха изключително фокусирани върху религиозните теми, като свещеността на Шабат и важността на изучаването на Тората. Кампаниите на сефаридксата фракция „Шас“ и ашкеназката „Обединена Тора на юдаизма“ (ОТЮ), които заедно имат 15-16 кресла (в зависимост от окончателните резултати), се дължаха до голяма степен на оказаната подкрепа от изтъкнатите равини. \r\nИзборните клипове на ОТЮ се въртяха около 91-годишния рабин Хаим Каниевски, своя най-изтъкнат лидер и водещ религиозен авторитет на поколението. „Шас“, които на изборите през 2015 година подчертаваха своята добросъвестна социална справедливост, тази година наблегнаха на наследството на покойния духовен гуру рабин Овадия Йосеф, като лидерът Ария Дери, понякога облян в сълзи, призоваваше избирателите да гарантират, че партията, основана от Йосеф преди 35 години, няма да остане под избирателната бариера. \r\nПартията на Дери, цитирайки Йосеф, конкретно обеща на избирателите „място в рая“ в замяна на техния глас. \r\nСтратегията се оказа успешна и за двете партии. ОТЮ и „Шас“ се представиха по-добре, отколкото на изборите през 2015 година. Какво може да се каже за ролята на расовите предразсъдъци \r\nСекуларните партии, от които се очаква да е съставено следващото правителство, имаха различни кампании, но могат да бъдат разделени на два лагера: такива, които откровено се заиграват с антиарабските настроения на избирателите и такива, които се фокусират основно върху други проблеми. Разпространяването на страх от арабите спечели повече гласове. \r\nКампанията на оглавяваната от Нетаняху „Ликуд“ изразходва най-много енергия да атакува Бени Ганц и Яир Лапид, съпредседателите на центристката партия „Синьо и бяло“, опитвайки се да ги изобрази като „слаби левичари“. Ако бъдат избран, предупреди безброй пъти Нетаняху, Ганц и Лапид ще формират ляво правителство заедно с, или подкрепяни от, арабските партии. \r\nВъв вторник Нетаняху използва социалните мрежи, за да разобличи „сделка“ между представителя на „Синьо-бяло“ Офер Шела и представителя на Работническата апртия Амир Перетц, според която арабските партии ще бъдат включени в планираното от тях правителство. \r\n„Ако искате да го предотвратите, има един единствен начин: гласувайте за „Ликуд“, заяви той. \r\nМалко след това, Ярив Левин, номер 7 в листата на „Ликуд“, публикува видео, в което се твърди, че „Синьо-бяло“ раздава флайери, с които призовава арабите, които не са граждани на Израел, но са в страната нелегално, да убедят своите приятели и семейства да гласуват за тях. \r\n„Това е истината: те казват едно на вас и второ на другите“, заяви Левин. (говорител на „Синьо-бяло“ каза пред The Times of Israel, че партията няма нищо общо с флайерите. \r\nОтправянето на зловещи обвинения срещу арабските избиратели беше основен момент в действията на „Ликуд“ в деня на изборите. \r\nПовтаряйки известното си предупреждение от преди четири години, че арабските израелски избиратели отиват „на тълпи“ към избирателните секции, във вторник Нетаняху оправда факта, че активистите на „Ликуд“ поставиха около 1200 скрити камери в избирателните секции в арабските градове. Вместо да осъди това, което установиха органите, следящи за изборите, като нарушение на изборните правила, премиерът призова да се инсталират камери навсякъде, като заяви, че те трябва да бъдат използвани широко, и то публично, за да „гарантират честни избори“. \r\nКамерите бяха предназначени да запазят „интегритета на гласуването“ обясни по-късно адвокатът на Ликуд Коби Маца, признавайки отговорността на фракцията. „Проблемът е с тези хора в арабския сектор“, каза той, като изтъкна, че арабските избиратели са по-склонни към изборни измами. \r\nЦентралната избирателна комисия разпореди незабавно да се отстранят камерите от всички избирателни секции. \r\nНо постоянното говорене за „арабския развратник“ очевидно изигра своята роля: „Ликуд“ беше най-големият победител в тези избори, печелейки 5 места повече, отколкото през 2015 година. \r\n„Израел Бейтенеу“ (Наш дом Израел) също посвети много усилия в това да громи арабите: някои от основните теми на кампанията й бяха призивите за смъртно наказание за терористите и обещанията да се направи живота по-труден за затворниците. Предизборният лозунг на партията бе обещанието на председателя Авигдор Либерман да не отстъпи пред ХАМАС или арабския депутат-ветеран Ахмад Тиби (Другият основен въпрос за партията, чиито основни избиратели са светски рускоговорящи евреи, бяха свързани с отношенията между религията и държавата). \r\nПартията на Либерман загуби две места във вторник, но от седмици анкетите предвиждаха, че тя ще изчезне напълно от политическия пейзаж на Израел, така че фактът, че тя спечели повече от 4% от гласовете и пет места в Кнесета е впечатляващо постижение. \r\n„Съюза на десните партии“ е консорциум от три партии: „Националният съюз“, „Еврейски дом“ и „Отцма Йехудит“. Последната е съставена от последователи на расисткия равин Мейр Кахан – на чиято партия „Кач“ бе забранено да участва на израелските избори в края на 80-те след един мандат – и тя имаше своя отделна предизборна кампания. \r\nВажен компонент в очаквано провокативната кампания на „Отцма Йехудит“ бе заиграването с антиарабските инстинкти на избирателите. В реклама на партията се обявява, че е по-добре да се убият хиляди терористи, отколкото да се позволи да пострада и един косъм на еврейски войник. \r\nНякои анкети показаха, че URWP е близо до потапяне под електоралния праг от 3,25%, необходим за влизане в Кнесета, но в крайна сметка успя да спечели пет места. \r\nНовата десница на Нафтали Бенет и Аелет Шакед в никакъв случай не е в крилото на гълъбите, когато става въпрос за израелско-палестинския конфликт, но преди изборите тя се фокусира по-малко върху атаките на арабите и повече върху критиката на израелското правителство за това, че е слабо. \r\nДвата основни стълба на кампанията на „Нова десница“ бяха исканията на Бенет да замени Нетаняху като министър на отбраната, така че той да може да свали режима на Хамас в Газа и стремежа на Шакед да ускори реформите във Върховния съд, който партията смята за левичарски. \r\nДокато Нетаняху обеща няколко дни преди изборите да приложи израелския суверенитет към селищата на Западния бряг, Бенет, който отдавна е израелският политик, най-идентифициран с идеята за анексиране на Западния бряг, не се застъпи за този ход. \r\nПартията очевидно не успя да премине прага и търсеше повторно преброяване по време на писането на статията. \r\nЛидерът на партия „Зехут“ Моше Фиглин, бивш деец на „Ликуд“, също се намира в крайно-десния политически спектър и призовава за анексиране на целия Западен бряг чрез насърчаване на арабските израелтяни да емигрират. Но на тези избори кампанията на „Зехут“ бе фокусирана върху легализирането на марихуаната и либерализацията на израелската икономика, омаловажавайки своя войнствен дипломатически дневен ред. \r\nТази фракция също не достигна бариерата от 3,25%, нужна за влизане в Кнесета. \r\nВ опит да се отличи от Ликуд, Новата десница, Исраел Бейтену, Зехут и URWP, Кулану на Моше Калон се обяви за нормално дясно и предпочете да не атакува арабите или левите, като кампанията на партията се фокусира изключително върху социално-икономическите въпроси. \r\nДокато Kahlon обикновено се счита за добър финансов министър, неговата партия падна от 10 места на последните избори до четири този път. \r\nРазбира се, има много причини, поради които израелтяните гласуваха по начина, по който го направиха. Но заиграването с религиозните мотиви изглежда не навреди на ортодоксалните партии, а заиграването с расовите стереотипи не навреди на светските десни партии. \r\nПревод и редакция:", "date": "2019.04.11", "title": "The Times of Israel:  Как религията и анти-арабските настроения помогнаха за победата на десните в Израел"}
{"url": "http://www.focus-news.net/news/2019/04/11/2645567/prof-nikolay-radulov-pri-lipsa-na-sistemna-deynost-ot-pravoohranitelnite-organi-grazhdanite-shte-reshat-da-vzemat-spravedlivostta-v-svoite-ratse.html", "text": "При липса на системна дейност от правоохранителните органи, гражданите ще решат да вземат справедливостта в своите ръце. Това каза за обзорното предаване  „Това е България“  на  Радио „Фокус“  експертът по национална сигурност проф. Николай Радулов, бивш зам.-министър на вътрешните работи и секретар на МВР по повод на напрежението в Габрово, където трима цигани нанесоха побой над продавач в магазин и последвалите ексцесии от гражданите.    \r\n„Ако работим на парче, ако работим кампанийно – всички ние, специалните служби, хората, които се занимаваме с преподаване и държавата – няма да има ефект. Ще продължаваме да се изненадваме, ще продължава да има ексцесии, ще се случва да има пребити и убити хора. Най-накрая ще се стигне и до саморазправа на гражданите, защото когато гражданите не виждат системна дейност на специалните служби, на полицията, те решават, че може би е най- добре да вземат справедливостта в собствените си ръце. Това е много опасно“, обясни професорът. Проф. Радулов уточни, че МВР е длъжно да държи пръстите върху пулса на това, което може да се случи в дадено населено място. Може да има невъзстановими последици от продължителното пренебрегване на проблемите, обобщи експертът по национална сигурност.  \r\nЦоня СЪБЧЕВА", "date": "2019.04.11", "title": "Проф. Николай Радулов: При липса на системна дейност от правоохранителните органи, гражданите ще решат да вземат справедливостта в своите ръце"}
{"url": "http://www.focus-news.net/news/2019/04/11/2645564/arestuvaha-dzhulian-asandzh-obzor.html", "text": "Днес основателят на „Уикилийкс“ Джулиан Асандж бе задържан от лондонската полиция в еквадорското посолство в британската столица. Това съобщи в четвъртък пресслужбата на британската полиция. По-рано президентът на Еквадор Ленин Морено лиши Асандж от дипломатическо убежище.Скотланд Ярд отбеляза, че полицията изпълнява задълженията си съгласно заповедта за арест, издадена от съда. \"Посланикът покани  полицията в посолството, след като правителството на Еквадор прекрати убежището на Асандж\", се казва в документа. \r\nМакар и в последствие еквадорският президент да заяви, че Асандж няма да бъде екстрадиран в страна, където го заплашва смъртно наказание или може да бъде подложен на мъчения, стана ясно, че Асандж е арестуван не само заради нарушаването на гаранцията през 2012 година, когато избягна арест по обвинения в сексуално насилие в Швеция, но и на основание на искане за екстрадиция в САЩ по обвинения в хакерство. За предявените му обвинения в САЩ го грозят до пет години затвор, което значи, че на основание на това обвинение в не особено тежко престъпление, той все пак може да бъде екстрадиран в САЩ. Подобно развитие се очакваше, особено след избирането на Ленин Морено за президент на Еквадор. Морено, за разлика от предшественика си Рафаел Кореа, има намерение да поддържа много по-добри отношения със САЩ и техните съюзници, а Асандж се превърна в \"камъчето в обувката\", от което той трябва някак си да се отърве. Лондонският съд наложи задържане под стража и стана ясно, че на 2 май ще се гледа искането за екстрадициата му в САЩ.  \r\nСАЩ обвиняват Асандж, че заедно с редник Челси Манинг, са отговорни за най-голямото изтичане на класифицирана информация в историята на САЩ, като тогава през 2010 изтекоха данни, съдържащи около 90 000 доклада, свързани с войната в Афганистан, 400 000 доклада, свързани с войната в Ирак, 800 доклада за оценка на задържаните в Гуантанамо и 250 000 съобщения от Държавния департамент, много от тях секретни. \r\nДжулиан Асандж (пълно име - Джулиан Пол Асандж) е роден на 3 юли 1971 г. в Таунсвил, Куинсленд, Австралия. Майка му - Кристин Ан е художник, а баща му  Джон Шиптън е строител. Родителите са се разделили преди неговото раждане. Той носи името на първия официален съпруг на майката, Ричард Брет Асандж, директор на гастролиращ театър, пише в биографична справка на агенция  TACC . \r\nДетството и юношеството Джулиан Асандж преминава в постоянно пътуване. По-късно той пише в биографията си, че е сменил 37 училища и шест университета (включително Университета в Централен Куинсланд и Университета в Мелбърн). Той обаче никога не е завършил висше учебно заведение. \r\nНа 16-годишна възраст започва да се интересува от програмиране и почти веднага започва да се занимава с хакерство  под прякора \"Mendax\" (от оксиморона на древния римски поет Хорас Сплендид Мендакс, което означава \"благороден лъжец\" или \"великолепен измамник\"). Скоро заедно с приятелите си създава хакерската \"Международни саботьори\". Асандж бил заподозрян в престъпления като проникване в базите данни на Министерството на отбраната и други отдели на САЩ. На него приписват инцидента, свързан с хакването на компютърната мрежа на НАСА през есента на 1989 година. Тогава, преди кацането на совалката „Атлантис“, думите WANK (Червеи (хакери – бел. ред) срещу ядрените убийци) се появиха на екраните в центъра за управление на полета. \r\nПрез 1991 г. е започнало разследване срещу Асандж по подозрение за хакване в сървъра на канадската телекомуникационна компания Nortel Networks. По това време той преживява тежка депресия. Разследването на случая е продължило няколко години. През 1996 г. той се признава за виновен по повечето от 31-те обвинения, но е осъден само на глоба от 2100 канадски долара (около 1300 долара), тъй като съдът не е установил в действията му престъпно намерение или преследване на користни цели. \r\nВпоследствие работи като консултант по компютърна сигурност, сменя няколко професии в областта на информационните технологии (по-специално работи като администратор в една от първите австралийски хостинг компании Suburbia). През 1998 г. той е съосновател на австралийската компания Earthmen Technology, която разработва технологии за откриване пробиви в компютърни мрежи \r\nПрез 2006 г., заедно с група съмишленици, той основава сайт, който публикува класифицирана информация, получена от анонимни източници – „Уикилийкс“. Асандж получи международно признание след публикуването на видеозапис  през април 2010 г, как два американски вертолета  разстрелват група цивилни през 2007 г в Ирак на сайта „Уикилийкс“. По-късно сайтът публикува хиляди поверителни документи от кореспонденцията на американски дипломати. Тяхното появяване предизвика широк политически и обществен протест. \r\nЗа да се гарантира конфиденциалността на информаторите и редакторите на „Уикилийкс“, е решено сървърът на сайта да се премести в Швеция, тъй като законодателството на тази страна осигурява надеждна защита за анонимността на потребителите. Във връзка с това през август 2010 г. Асандж пристига в Швеция и подава молба за разрешение за пребиваване и разрешение за работа. През същия месец обаче шведските правоприлагащи органи го обвиняват в сексуални престъпления срещу две шведски гражданки. Асандж отрича да е извършил тези престъпления. Регионалният съд в Стокхолм реши да го арестува и Асандж е  принуден да се премести в Обединеното кралство. \r\nПрез декември 2010 г. Асандж бе задържан в Лондон по искане на шведските правоприлагащи органи, но след това освободен под гаранция от 240 000 британски лири, докато искането за екстрадиция на Швеция бъде разгледано. \r\nПрез февруари 2011 г. британски съд реши да екстрадира Асандж на шведските власти. На 19 юни 2012 г. той се скрива в еквадорското посолство в Лондон (през август същата година получава еквадорско гражданство). Въпреки оттеглянето на заповедта за арест от Швеция, полицията на Обединеното кралство заяви, че възнамерява да задържа Асандж веднага след като напусне посолството на Еквадор, тъй като през 2012 г. е нарушил условията на гаранцията. \r\nПрез ноември 2018 г., според The Washington Post, стана известно, че Асандж е обвинен в Съединените щати (преди това е проведено разследване в Съединените щати по подозрение за нарушаване на американския закон за шпионажа от 1917 г., заради което той може да бъде подложен на смъртно наказание).", "date": "2019.04.11", "title": "Арестуваха Джулиан Асандж (ОБЗОР)"}
{"url": "http://www.focus-news.net/news/2019/04/11/2645601/b92-sarbiya-sarbiya-i-evraziyskiya-ikonomicheski-sayuz-shte-podpishat-za-svobodna-targoviya-prez-oktomvri.html", "text": "Сърбия и Евразийския икономически съюз (ЕАИС) трябва да подпишат споразумение за създаване на зона за свободна търговия през октомври тази година, предава  белградската медия „Б92“ . \r\nЧленът на борда на ЕАИС Вероника Никишина заяви това в четвъртък, според цитата на ТАСС. \r\n„През тази година завършихме преговорите със Сърбия и сега стартираме процедурата за подписване на споразумението. Надяваме се то да бъде парафирано през октомври“, заяви Никишина на международна конференция в Астана (Нурсултан). \r\nРуският посланик в Белград Александър Чепурин написа в „Туитър“ в четвъртък, че преговорите с Белград са завършени и че процедурата за подписване на договора през октомври вече е в ход. \r\nПревод и редакция:", "date": "2019.04.11", "title": "„Б92“ (Сърбия): Сърбия и Евразийския икономически съюз ще подпишат за свободна търговия през октомври"}
{"url": "http://www.focus-news.net/news/2019/04/11/2645598/afp-sasht-prizovaha-sudanskata-armiya-da-vkara-tsivilni-v-pravitelstvoto.html", "text": "САЩ призоваха армията на Судан в четвъртък да вкара цивилни в правителството, след като принуди дългогодишния лидер на страната Омар ал Башир да се откаже от правомощията си, предава  AFP . \r\n„САЩ продължават да призовават за преходно правителство, което да покаже сдържаност и да осигури участието на цивилни“, заяви говорителят на Държавния департамент Робърт Паладино, като добави: „Това трябва да бъде направено по-рано от обявените две години“. \r\nПревод и редакция:", "date": "2019.04.11", "title": "AFP: САЩ призоваха суданската армия да вкара цивилни в правителството"}
{"url": "http://www.focus-news.net/news/2019/04/11/2645589/ea-daily-emisari-na-haftar-pristignaha-v-rim-lna-bombardira-voyskata-na-pns-kray-tripoli.html", "text": "Делегация, представляваща командващия Либийската национална армия (ЛНА) маршал Халифа Хафтар, проведе преговори с италианския премиер Джузепе Конте в Рим, съобщи на 11 април вестник Repubblica, който твърди, че в италианската столица са пристигнали синът на маршал Хафтар и неговият главен съветник, предава  руската агенция EA Daily . \r\nОтбелязва се, че Италия подкрепя международно признатото Правителство на националното съгласие (ПНС) на Файез Сарадж, но при това води диалог с всички страни в конфликта. По-рано италианското правителство вече предостави на двамата либийски лидери площадка за преговори под егидата на ООН. \r\nМеждувременно от Либия идват съобщения за продължаване на военните действия между ЛНА и верните на ПНС войски. Телевизионният канал Sky News Arabia в четвъртък вечерта предаде за удари на авиацията на ЛНА по военна база на ПНС в района на Триполи. \r\n„ЛНА нанесе въздушен удар по военната база „Митига“ на североизток от Триполи“, се казва в съобщението. \r\nВ момента авангарда на ЛНА се намира на около 10-11 км от центъра на Триполи, отбелязва агенцията. \r\nПревод и редакция:", "date": "2019.04.11", "title": "EA Daily: Емисари на Хафтар пристигнаха в Рим, ЛНА бомбардира войската на ПНС край Триполи"}
{"url": "http://www.focus-news.net/news/2019/04/11/2645593/naprezhenie-v-gabrovo-obzor.html", "text": "Вицепремиерът и министър на отбраната Красимир Каракачанов свика извънредно заседание на службите в Министерски съвет във връзка с възникналото снощи в Габрово напрежение по време на спонтанно организиран протест заради нападението на магазинер от трима цигани. Ситуацията в града е ескалирала, след като протестиращите граждани са се опитали да нападнат следствието и няколко къщи в циганската махала. Ст. ком. Тодор Гребенаров, зам.-директор на главна дирекция \"Национална полиция\", увери, че към момента ситуацията в Габрово е спокойна, но засиленото присъствие на органите на реда остава.  \r\nСпоред министър Красимир Каракачанов полицията си е свършила работа в Габрово, но местната власт трябва да бъде много по-наблюдателна и да предотвратява подобни ситуации още в зародиш. \"Кметовете на населени места и общини би следвало да бъдат много по-активни и критични, когато подобен контингент по една или друга причина се настанява\", коментира той. „Това са процеси, които трябва да бъдат контролирани, полицията да бъде информирана, за да може тя да си приеме необходимите мерки за проверка на тези лица, съдебно минало, документи и т.н.“, посочи още Каракачанов. По думите му няма данни за политическо вмешателство при организирането на протеста.  \r\nОт Брюксел, където участва в извънредното заседание на Европейския съвет за Брекзит, премиерът Борисов коментира, че има ли избори, веднага се издига етническото напрежение, и се търсят подобни прояви. „Това е тема даваща възможност на много политически формации да се закачат за нея“, посочи Бойко Борисов. „Възложил съм на Младен Маринов да направи оценка за работата на началника на полицията и да ми я представи“, обяви министър-председателят. „Ще изчакам мерките на тримата и тогава ще ги коментирам. Надявам се тези виновни лица, независимо от какъв произход са, те са български граждани, да си понесат наказанието“, заяви премиерът.  \r\nПо-късно кметът на Габрово Таня Христова разпореди незабавно да бъдат съборени общинските сгради в града, предвидени за премахване, в които съществува опасност от самонастаняване. Тя отрече твърденията, че роми от различни населени места в страната се заселват в общински жилища в областния център. Според нея събитията от вчера са знак, че институциите не съумяха да използват всички законови механизми за предотвратяване на проблема. \"Считам, че най-важното в този критичен момент е институциите да не си прехвърляме отговорността помежду си. Нашата роля и нашата задача е да вдъхваме доверие и вяра в гражданите, че при възникване на проблем решенията, които се взимат, са най-правилни, навременни и в подкрепа на реда и справедливостта\", коментира тя. \r\nОт Националното сдружение на общините в България (НСОРБ) изразиха своето категорично несъгласие с думите на вицепремиера и министър на отбраната Красимир Каракачанов, че „Местната власт трябва да започне да си върши работата и ...да сигнализира полицията да се вземат предварителни мерки“. От НСОРБ отбелязаха, че правомощията на кметовете според законите в Република България позволяват на местните власти единствено да констатират проблемите, свързани с реда и сигурността. По думите им общините към момента нямат законово определени правомощия по опазване на обществения ред в Закона за местното самоуправление и местната администрация. От НСОРБ подчертават още, че държавата трябва да предостави на общините достатъчно правомощия в тази сфера преди да започне да им търси отговорност.  \r\nМеждувременно габровският районен съд остави за постоянно в ареста тримата мъже, нападнали продавач-консултант в магазин в областния център. Задържаните са обвинени в причиняване на лека телесна повреда на младеж от същия град, като са му нанесли побой. От съда посочват, че деянието е извършено по хулигански подбуди. Престъплението е осъществено на 7 април (неделя) в търговски обект в Габрово. Съдът уважи искането на Районна прокуратура – Габрово и постанови „задържане под стража” по отношение на Й. А., П. А. и Н. М. Определението на Габровския районен съд подлежи на обжалване пред Окръжен съд – Габрово в 3-дневен срок. \r\nВъпреки наложената мярка от съда в четвъртък вечерта жители на града отново се събраха на протест на пл. „Възраждане“. Имаше опит да се излезе с декларация против вандалските прояви по време на протеста. На място пристигна и вицепремиерът Томислав Дончев. \r\nГрадът остана под обсадата на полиция и жандармерия, след като недоволството на протестиращите от сряда вечерта прерасна в сблъсъци и саморазправа. През втората вечер от протеста жителите на града организираха шествие от центъра на града до къщите на ромите, които бяха охранявани от специализирани полицейски сили. Стигна се до напрежение между протестиращи и жандармерия. Събралите се хора започнаха да хвърлят предмети жандармерията. По непотвърдена информация на Нова телевизия журналисти от местно радио са пострадали. Изненадващо протестът тръгна от центъра на града и по странични улички стигна извън Габрово. Полицейските разпореждания бяха или протестът да се разпръсне, или участниците в него да си оставят личните карти и да продължат.", "date": "2019.04.11", "title": "Напрежение в Габрово (ОБЗОР)"}
